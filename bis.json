{"title-page 0": "[center][font_size=26]Buk blong Momon[/font_size][/center]\n\nWan Narafala Testeman blong Jisas Kraes\n\nBuk ia, Jos Ia blong Jisas Kraes blong Ol Lata-dei Sent i pablisim\n\nSol Lek Siti, Yuta, YSA\n\nFastaem we oli printim buk long Inglis hem i long Palmaera, Niu Yok, YSA, long yia 1830\n\n© 2019 by Intellectual Reserve, Inc. All rights reserved. Source: 5/21\n\n", "bofm-title 0": "[center][font_size=26]Buk blong Momon[/font_size][/center]\n\nWan Histri we Momon I Bin Raetem long Han blong Hem long Ol Buk we Oli Bin Tekem long Ol Buk blong Nifae\n\nTaswe, buk ia i holem wan sot histri nomo blong evri histri long saed blong ol pipol blong Nifae, mo tu, blong Ol Man blong Leman—Oli bin raetem i go long Ol Man blong Leman, we oli smol haf nomo blong laen blong Isrel; mo tu, long Ol Jiu mo Jentael—Oli bin raetem folem komanmen, mo tu, tru long spirit blong profesi mo blong revelesen—Oli bin raetem mo silim, mo oli bin haedem wetem Lod, blong mekem se oli no save lus—Blong kamaot tru long presen mo paoa blong God blong tanem toktok blong hem—Han blong Moronae i bin silim, mo i bin haedem wetem Lod, blong kamaot long raet taem tru long wei blong Ol Jentael—Fasin blong tanem lanwis blong toktok blong buk ia i kam tru long presen blong God.\n\nHem i wan sot histri we i kamaot long Buk blong Ita tu, we i wan histri blong ol pipol blong Jared, we oli bin seraot olbaot long taem we Lod i bin jenisim ol lanwis blong ol pipol, taem we oli bin stap bildim wan taoa blong go long heven—We i blong soemaot long ol smol haf nomo blong laen blong Isrel wanem ol gudfala samting we Lod i bin mekem long ol papa blong olgeta; mo blong oli save gat save long saed blong ol kavenan blong Lod, blong hem i no sakemaot olgeta blong oltaem—Mo tu, blong winim tingting blong Ol Jiu mo Jentael se Jisas hem i Kraes, God we I no Save Finis, we i soemaot hemwan long evri kantri—Mo nao, sapos i gat sam samting we i no stret, oli ol mistek blong ol man; taswe, no toktok agensem ol samting blong God, blong mekem se yufala i stap klin gud long fored blong jea blong jajmen blong Kraes.\n\nFasfala translesen aot long ol buk ia i go long Inglis, i kam tru long Josef Smit Junia.\n\n", "introduction 0": "[center][font_size=26]Fas Toktok[/font_size][/center]\n\nBuk blong Momon i wan buk blong tabu skripja semmak long Baebol. Hem i wan histri blong ol wok blong God wetem ol man bifo we oli stap laef long Ol Amerika mo i holem fulwan blong gospel ia we i no gat en.\n\nPlante profet blong bifo oli bin raetem buk ia tru long spirit blong profesi mo revelesen. Ol toktok blong olgeta, we oli bin raetem long ol buk we oli mekem wetem gol, wan profet mo wan man blong histri we nem blong hem i Momon, i bin raetem ol stret toktok blong ol profet ia mo i bin raetem olgeta oli kam sot. Histri ia, i givim wan histri blong tu bigfala grup blong pipol. Wan i bin kamaot long Jerusalem 600 B.K.B., mo afta, hem i bin seraot i go long tu grup we oli save olgeta olsem, Ol Man blong Nifae, mo Ol Man blong Leman. Narafalawan i bin kam fastaem long taem we Lod i bin jenisim ol lanwis long Taoa blong Babel. Grup ia, oli save olsem olgeta Ol Man blong Jared. Afta plante taosen yia, olgeta evriwan i bin ded be Ol Man blong Leman nomo oli bin stap laef, mo oli ol stret bubu blong ol Indian blong Amerika.\n\nBigfala stori we i stap insaed long Buk blong Momon hem i seves blong Lod Jisas Kraes we hemwan i bin mekem long medel blong Ol Man blong Nifae kolosap afta we Hem i bin laef bakegen long ded. Buk i soemaot ol doktrin blong gospel, i soem plan blong fasin blong sevem man, mo i talem long ol man, wanem oli mas mekem blong kasem pis long laef ia, mo fasin blong sevem man we i no save finis long laef we bae i kam.\n\nAfta we Momon i bin finisim ol raeting blong hem, hem i bin givim histri ia long boe blong hem Moronae, we i bin raetem smol toktok moa blong hemwan mo i bin haedem ol buk ia long Hil Kumora. Long 21 Septemba 1823, semfala Moronae ia, long taem ia hem i gat wan bodi blong glori, mo i bin kasem laef bakegen long ded, i bin kamaot long Profet Josef Smit, mo i bin tijim hem long saed blong histri ia blong bifo we bae hem i mas transletem i kam long Inglis lanwis.\n\nAfta, long stret taem, hem i bin givim ol buk ia long Josef Smit, we i bin transletem olgeta tru long presen mo paoa blong God. Nao ia oli printim histri ia long plante lanwis olsem wan niu mo narafala witnes se Jisas Kraes i Pikinini blong God we i stap laef, mo se olgeta we bae oli kam long Hem mo obei ol loa mo ol odinens blong gospel blong Hem, bambae Hem i sevem olgeta.\n\nLong saed blong histri ia, Profet Josef Smit i bin talem: “Mi bin talem long ol brata se Buk blong Momon i moa stret bitim eni narafala buk long wol, mo i ki ston blong relijin blong yumi, mo wan man bae i kam moa kolosap long God sapos hem i folem ol tijing blong hem, bitim eni narafala buk.”\n\nWetem Josef Smit, Lod i bin jusum leven narafala man blong luk long ae blong olgeta, ol buk we oli mekem wetem gol, mo blong kam ol spesel witnes se Buk blong Momon i tru mo i kam long God. Ol testemoni blong olgeta we oli bin raetem, oli stap insaed long buk ia olsem “Testemoni blong Olgeta Tri Witnes” mo “Testemoni blong Olgeta Eit Witnes.”\n\nMifala i askem evri man long evri ples blong ridim Buk blong Momon, blong tingting hevi long hat blong olgeta, mesej we i stap insaed long hem, mo afta, blong askem God, Papa we I No Save Finis, long nem blong Kraes sapos buk ia i tru. Olgeta we oli folem stamba tingting ia, mo askem wetem fet bae oli kasem testemoni se hem i tru, mo se i kam long God, tru long paoa blong Tabu Spirit. (Luk long Moronae 10:3–5.)\n\nOlgeta we oli kasem tabu witnes ia tru long Tabu Spirit, bae oli kam blong save tu tru long sem paoa, se Jisas Kraes i Sevya blong wol, se Josef Smit i man blong revelesen blong Hem mo profet long ol las dei ia, mo se Jos Ia blong Jisas Kraes blong Ol Lata-dei Sent i kingdom blong Lod we i stanap wan taem bakegen long wol, blong mekem man i rere from Seken Kaming blong Mesaea.\n\n", "three 0": "[center][font_size=26]Testemoni blong Olgeta Tri Witnes[/font_size][/center]\n\nToksave i go long evri kantri, famli, lanwis, mo pipol, we bae ol wok ia bae i go long olgeta: Se mifala tru long gladhat blong God Papa, mo Lod blong yumi Jisas Kraes, i bin luk ol buk we i holem ol histri ia, we i wan histri blong ol pipol blong Nifae, mo tu, blong Ol Man blong Leman, ol brata blong olgeta, mo tu, blong ol pipol blong Jared, we i bin kam long taoa we oli bin tokbaot. Mo mifala i save tu se hem i bin transletem olgeta tru long presen mo paoa blong God, from voes blong hem i bin talemaot samting ia long mifala; taswe, mifala i save gud se wok i tru. Mo mifala i testifae tu se mifala i bin luk ol raeting we oli stap long ol buk; mo hem i bin soemaot samting ia tru long paoa blong God, mo i no blong man. Mo mifala i talemaot wetem tru toktok, se wan enjel blong God i bin kamdaon long heven, mo hem i bin karem mo putum long fored blong ol ae blong mifala we mifala i bin luk mo luk gud ol buk ia mo ol raeting we oli stap long hem; mo mifala i save se i tru long gladhat blong God, Papa mo Lod blong yumi Jisas Kraes, we mifala i bin luk mo talemaot se ol samting ia oli tru. Mo samting ia i gud tumas long ol ae blong mifala. Be, voes blong Lod i bin givim oda long mifala se mifala i mas talemaot samting ia. From samting ia, blong obei ol komanmen blong God, mifala i talemaot testemoni long saed blong samting ia. Mo mifala i save se sapos mifala i holemtaet fet long Kraes, bae mifala i wasemaot blad blong ol man long ol klos blong mifala, mo stanap klin long fored blong jea blong jajmen blong Kraes, mo bae mifala i stap wetem hem long heven kasem taem we i no save finis. Mo ol ona i go long Papa, mo long Pikinini, mo long Tabu Spirit, we i wan God. Amen.\n\nOliva Kaodri\n\nDeved Witma\n\nMartin Haris\n\n", "eight 0": "[center][font_size=26]Testemoni blong Olgeta Eit Witnes[/font_size][/center]\n\nToksave i go long evri kantri, famli, lanwis, mo pipol, we bae ol wok ia bambae i go long olgeta: Se Josef Smit Junia, man we i bin transletem wok ia, i bin soemaot long mifala ol buk we oli bin stap tokbaot, we i luk olsem gol; mo ol pat blong buk we Smit ia i bin transletem, mifala i bin tajem wetem ol han blong mifala; mo tu, mifala i bin luk ol raeting long hem, ol raeting ia i luk olsem ol raeting blong bifo, mo fasin blong raeting we i stap long hem i defren tumas. Mo hemia mifala i talemaot wetem ol tru toktok, se Smit ia bin soemaot long mifala, from mifala i bin luk mo bin leftemap, mo mifala i save gud se Josef Smit ia i holem ol buk ia we mifala i bin tokbaot. Mo mifala i givim ol nem blong mifala long wol, blong witnes long wol long ol samting we mifala i bin luk. Mo mifala i no giaman, God i witnes long samting ia.\n\nKristian Witma\n\nJekob Witma\n\nPita Witma Junia\n\nJon Witma\n\nHaeram Pej\n\nJosef Smit Senia\n\nHaeram Smit\n\nSamuel H. Smit\n\n", "js 0": "[center][font_size=26]Testemoni blong Profet Josef Smit[/font_size][/center]\n\nOl stret toktok blong Profet Josef Smit long saed blong olsem wanem nao Buk blong Momon i bin kamaot:\n\n“Long naet blong nambatwantewan Septemba [1823] … mi bin go prea mo askem strong long God we I Gat Olgeta Paoa. …\n\n“Taem we mi bin stap rere blong mekem prea long God, mi luk wan laet i stap kamaot long rum blong mi, we i bin gohed blong gro kasem taem we rum blong mi i laet moa, i bitim medel dei mo wantaem nomo, wan enjel i kamaot kolosap long bed blong mi, mo hem i stanap nomo long ea, from ol leg blong hem oli no tajem graon.\n\n“Hem i bin werem wan longfala klos we i slak long bodi blong hem mo waet kala blong hem i naes tumas. Waet kala ia i bitim evri samting we i waet long wol ia, we mi bin luk bifo; mo mi no bilivim se i gat eni samting long wol ia, we oli save luk waet mo saen blong hem i olsem ia. Ol han blong hem i neked, mo ol han blong hem tu, smol antap long joen blong han; mo semmak olsem tu, ol leg blong hem i neked smol antap long ol angkol. Hed mo nek blong hem I bin neked tu. Mi save faenemaot se hem i no bin werem eni narafala klos be longfala klos ia nomo, from i bin open we mi save luk jes blong hem.\n\n“I no longfala klos blong hem nomo i waet tumas, be ful bodi blong hem i saen, mi no save olsem wanem blong tokbaot samting ia, mo fes blong hem i saen olsem laetning. Rum blong mi tu i bin laet olgeta, be i no saen bigwan olsem laet raonabaot long bodi blong hem. Taem we mi luk hem blong fas taem, mi bin fraet; be afta smol taem nomo, fraet blong mi i lus.\n\n“Hem i singaotem mi long nem blong mi, mo i talem long mi se hem i wan mesenja we God i bin sendem hem aot long fes blong hem i kam long mi, mo we nem blong hem i Moronae, we God i gat wan wok we Hem i wantem mi blong mekem. Mo plante man bae oli laekem nem blong mi, mo plante man bae i no laekem nem blong mi, long medel blong evri kantri, famli, mo ol lanwis, o se nem blong mi bae oli tokbaot gud o nogud long medel blong evri pipol.\n\n“Hem i bin talem se i bin gat wan buk we oli bin berem, we oli bin raet long ol buk we oli mekem wetem gol, oli givim wan histri blong ol man bifo we oli bin stap laef long kantri ia, mo ples we oli bin kamaot long hem. Hem i talem tu se gospel we i fulwan we i no gat en, i bin stap insaed long hem, olsem we Sevya i bin givim long ol man we oli bin stap laef bifo;\n\n“Mo tu, se i bin gat tu ston insaed, long ol silva bonara—mo tufala ston ia, i joen wetem wan jesplet, mo oli singaotem Yurim mo Tumim—oli bin berem wetem ol buk ia; mo ol man we oli holem mo yusum ol ston ia, i samting we i bin mekem ‘ol sia’ long olfala taem; mo God i bin mekem rere olgeta from stamba tingting blong transletem buk ia. …\n\n“Bakegen, hem i bin talem long mi, se taem we mi kasem ol buk ia, we hem i bin tokbaot—from taem we mi mas kasem olgeta i no hapen yet—mi no mas soemaot olgeta long eni man; mo tu, jesplet, wetem Yurim mo Tumim; long olgeta nomo we God i givim oda long mi, blong soem olgeta; sapos mi mekem olsem bae mi kasem panis. Long taem we hem i stap toktok wetem mi long saed blong ol buk ia, visen i bin open long tingting blong mi we mi save luk ples ia we oli bin berem ol buk ia long hem. Mo we i klia gud mo i stret, mekem se mi bin save ples ia bakegen taem mi bin visitim ples ia.\n\n“Afta mi bin finis toktok wetem enjel ia, mi bin luk laet long rum i stat blong kam raonem man ia we i bin toktok long mi, mo i bin gohed blong mekem olsem kasem taem we rum i bin stap tudak bakegen be i raonem hem nomo. Nao long stret taem we samting ia i kamaot, mi bin luk wan bigfala hol, olsem wan bigfala paep i go stret antap long heven, mo hem i bin go antap kasem taem we hem i bin lus evriwan, mo rum i bin stap olsem we i bin stap bifo we laet ia blong heven i bin kamaot.\n\n“Mi stap ledaon mo mi stap tingbaot spesel samting ia we i jes kamaot long mi, mo mi tingting hevi tumas long saed blong wanem we enjel ia i bin talem long mi; long semtaem long medel blong tingting hevi blong mi, mi bin faenem kwiktaem se laet ia i stap kamaot bakegen long rum blong mi, mo kwiktaem nomo, olsem we i stap, semfala mesenja ia blong heven i bin stap long saed blong bed blong mi bakegen.\n\n“Hem i bin stat, mo bakegen i talemaot ol semfala samting we hem i bin mekem long fasfala taem we hem i bin kam. Evri toktok i semmak nomo, we afta hem i bin mekem samting ia, hem i talemaot long mi ol bigfala jajmen we bae oli kam long wol, wetem bigfala hadtaem blong kasem kaekae, naef blong faet, mo sik; mo se ol rabis jajmen ia bae oli kam long wol long jeneresen ia. Afta hem i bin talemaot ol samting ia, hem i gobak antap olsem we hem i bin mekem bifo.\n\n“Afta samting ia, ol tingting i bin go dip insaed long maen blong mi, i mekem se slip i bin ronwe long ol ae blong mi, mo mi ledaon wetem bigfala sapraes long ol samting we mi bin luk, tugeta wetem ol samting we mi bin harem. Be i bin bigfala sapraes blong mi bakegen, long taem we mi luk semfala mesenja kolosap long bed blong mi, hem i bin talem o talemaot bakegen long mi ol samting olsem bifo; mo i bin ademap wan woning long mi, i talem long mi se Setan bae i traem blong temtem mi (from we famli blong papa blong mi i no gat plante mane), blong mi kasem ol buk ia, blong stamba tingting blong kam rij. Samting ia hem i bin blokem mi long hem, i se mi no mas gat eni narafala tingting long ae blong mi; be hemia nomo blong leftemap God, mo mi no mas folem eni narafala tingting be blong stanemap kingdom blong Hem nomo; sapos no, bae mi no save kasem olgeta.\n\n“Afta long nambatri visit ia, hem i bin gobak antap long heven olsem bifo. Mo mi bin stap bakegen blong tingting hevi long olgeta defren kaen samting we i jes kamaot long mi; kwiktaem nomo olsem stret taem afta we mesenja blong heven i bin go antap aot long mi blong nambatri taem, faol i bin singaot, mo mi bin faenem se deilaet i stap kam, i minim se ol storian blong mitufala i bin tekem kolosap ful naet ia.\n\n“I no longtaem afta we mi bin girap aot long bed blong mi, mo gohed olsem evri taem blong mekem ol wok blong dei; be, long taem mi bin traem blong wok olsem ol narafala taem, mi bin faenem se bodi blong mi i slak we i mekem se mi no save mekem wok. Papa blong mi, we i bin stap wok wetem mi, i bin faenem se wan samting i no stret wetem mi, mo i bin talem long mi blong go long haos. Mi bin stat wetem stamba tingting blong gobak long haos; be, long taem we mi bin traem blong klaem ova long fanis aot long fil we mifala i bin stap long hem, paoa blong mi i bin lus evriwan, mo mi bin foldaon long graon olsem se mi ded, mo blong wan smol taem mi no bin save eni samting.\n\n“Fasfala samting we mi save tingbaot, i wan voes we i stap toktok long mi, I stap singaotem mi long nem blong mi. Mi bin lukluk i go antap, mo mi bin luk semfala mesenja ia, i stanap kolosap long hed blong mi, laet i raonem hem olsem bifo. Afta hem i bin talemaot bakegen long mi evri samting we hem i bin talemaot long mi long naet bifo, mo i givim oda long mi blong go long papa blong mi mo talem long hem long saed blong visen mo ol komanmen we mi bin kasem.\n\n“Mi bin obei; mi bin gobak long papa blong mi long fil, mo bin talemaot evri samting long hem. Hem i bin talem se samting ia i wan samting blong God, mo i bin talem long mi blong go mo mekem ol samting we mesenja i bin talemaot long mi. Mi aot long fil mo go long ples ia we mesenja i bin talem long mi se ol buk ia oli stap long hem, mo from visen we mi bin kasem i klia gud long saed blong samting ia, mi bin save ples ia long stret taem we mi bin kasem ples ia.\n\n“Kolosap long vilej blong Manjesta, Ontario distrik, Niu Yok, i gat wan bigfala hil we i bigwan, we i moa hae long eni narafala hil long ples ia. Long Wes saed blong hil ia, i no longwe long antap blong hem, andanit long wan ston we i bigwan, ol buk ia oli stap insaed long wan ston bokis. Ston ia i bigwan, mo saed antap i raon long medel, mo i smol long ol saed, mekem se medel pat blong hem, man i save luk antap long graon, be saedsaed blong hem, graon i bin kavremap.\n\n“Afta we mi bin tekemaot ol graon, mi tekem wan wud, we mi pusum lelebet andanit long saed blong ston ia, mo wetem smol paoa mi leftemap ston ia. Mi bin lukluk insaed mo i tru, long ples ia mi luk ol buk ia, Yurim mo Tumim, mo jesplet, olsem we mesenja i bin talem. Bokis we oli stap slip insaed long hem, oli bin mekem wetem ol ston we oli fas tugeta long wan kaen simen. Long botom blong bokis oli bin putum tu ston we oli krosem bokis ia, mo long tufala ston ia oli bin putum ol buk ia, mo ol narafala samting wetem olgeta.\n\n“Mi bin traem blong tekemaot olgeta, be mesenja i bin blokem mi, mo i talem bakegen long mi se taem ia blong tekemaot olgeta i no kam yet, mo tu, bae i no kam, kasem fo moa yia stat long taem ia, be hem i bin talem long mi se mi mas kam long ples ia stret long wan yia long taem ia, mo we bae hem i mitim mi long ples ia, mo se mi mas gohed blong mekem olsem kasem taem we bae i kam blong kasem ol buk ia.\n\n“Folem hemia, olsem we hem i bin givim oda long mi, mi bin go long en blong evri yia, mo long evri taem, mi bin luk semfala mesenja long ples ia mo mi bin kasem plante tijing mo save long hem, long evri storian blong mitufala, long saed blong ol samting we Lod bae i mekem mo olsem wanem mo long wanem fasin hem i wantem olgeta blong lidim kingdom blong Hem long ol las dei. …\n\n“Ale, taem ia i bin kam blong kasem ol buk ia, Yurim mo Tumim, mo jesplet. Long nambatwantetu dei blong manis Septemba, wan taosen eit handred mo twanteseven, mi bin go olsem evri taem long en blong wan narafala yia long ples ia we oli bin putum olgeta, semfala mesenja blong heven i bin givim olgeta long mi wetem toktok ia: se mi mas lukaotem olgeta; se sapos mi kam slak mo mi lusum olgeta, o tru long eni mistek blong mi, bae God i mas katemaot mi; be sapos bae mi yusum evri wei blong mi blong sevem olgeta, kasem taem we hem, mesenja ia, bae i askem ol samting ia, God bae i lukaotem gud olgeta.\n\n“I no longtaem mi bin faenemaot stamba tingting from wanem mi bin kasem strongfala toktok olsem blong holem olgeta i sef, mo from wanem hem i bin olsem we mesenja i bin talemaot se afta we mi bin mekem wanem mi mas mekem wetem han blong mi, bae hem i askem ol samting ia. From afta we olgeta i bin faenemaot se mi holem ol samting ia, oli bin traem strong tumas long ol wei blong stilim ol samting ia long mi. Oli yusum evri defren trik we oli save tingbaot from stamba tingting ia. Ol fasin blong givim hadtaem we oli bin mekem long mi i bin kam moa konkon mo strong bitim bifo. Mo plante grup blong ol pipol i bin stap rere oltaem blong kasem ol samting ia long mi sapos i save hapen. Be tru long waes tingting blong God, oli bin stap sef long ol han blong mi, kasem taem we mi bin mekem tru long ol samting ia wanem we mi mas mekem. Folem wanem we mesenja i bin talemaot, taem we mesenja i bin askem ol samting ia, mi bin givimbak ol samting ia long hem; mo hem i holem ol samting ia long kontrol blong hem kasem dei ia, we i nambatu dei blong Mei, long yia wan taosen eit handred mo teti-eit.”\n\nBlong ridim histri ia we i moa fulwan, luk long Josef Smit—Histri long Perel we I Gat Bigfala Praes.\n\nOlfala histri ia, olsem ia nao i bin kamaot long graon olsem wan voes blong wan pipol we i stap toktok aot long das, mo mi bin transletem i kam long lanwis blong yumi tedei, tru long presen mo paoa blong God, olsem we God i talemaot. Fasfala buk we oli bin mekem i bin kamaot long wol long Inglis long yia 1830 olsem The Book of Mormon.\n\n", "explanation 0": "[center][font_size=26]Wan Smol Toktok long saed blong Buk blong Momon[/font_size][/center]\n\nBuk blong Momon i wan tabu histri blong ol pipol long Amerika blong bifo, mo oli bin raetemdaon long ol buk we oli mekem wetem aean. Ol ples we oli karem ol histri ia long ol, mo putum tugeta oli kamaot long:\n\nOl Buk blong Nifae, we i bin gat tu defren kaen: ol smolfala buk mo ol bigfala buk. Faswan i tokbaot moa ol samting we oli bin kamaot long ol pipol ia long saed blong spirit, mo seves mo ol tijing blong ol profet, be laswan i tokbaot moa ol samting we i bin hapen long ol pipol ia long saed blong laef blong olgeta (Fas Nifae 9:2–4). Be stat long taem blong Mosaea, ol bigfala buk i bin holem tu ol samting we oli blong spirit we i impoten tumas.\n\nOl Buk blong Momon, we i wan sot histri nomo we Momon i bin tekemaot long ol bigfala buk blong Nifae, wetem plante sotfala toktok blong hem. Ol buk ia tu i bin holem histri we i gohed we Momon i bin raetem, mo sam narafala moa we boe blong hem, Moronae, i bin raetem.\n\nOl Buk blong Ita, we i givim wan histri blong Ol Man blong Jared. Moronae i bin raetemsot histri ia, mo hem i bin putum sam toktok blong hemwan mo i bin joenem histri ia wetem ol stamba histri anda long nem “Buk blong Ita.”\n\nOl Buk we oli mekem wetem Bras, ol pipol blong Lihae i bin karemaot long Jerusalem long 600 B.K.B. Olgeta ia i bin gat “ol faef Buk blong Moses, … mo tu, wan histri blong Ol Jiu stat long stat, … go kasem stat blong taem we Sedekaea i rul, king blong Juda; mo tu, ol profesi blong ol tabu profet” (Fas Nifae 5:11–13). Plante toktok we i kamaot long ol buk ia, oli ol toktok blong Aesea mo sam narafala profet blong Baebol, mo tu, ol profet we i no blong Baebol, oli kamaot long Buk blong Momon.\n\nBuk blong Momon i gat fiftin stamba pat, we oli singaotem, ol buk, be wan nomo i no olsem ia, mo ol buk ia oli tekem nem blong stret man ia we i raetem buk ia. Fas pat (ol fasfala sikis buk we i finis wetem Omnae) i wan translesen we i kamaot long ol smolfala buk blong Nifae. Bitwin buk blong Omnae mo Mosaea, i gat wan ples we oli singaotem Ol Toktok blong Momon. Buk ia i joenem stori blong Nifae olsem we i stap long ol smolfala buk blong Nifae wetem samfala pat we Momon i bin tekemaot long ol bigfala buk.\n\nLongfala pat, stat long Mosaea go kasem en blong Momon, japta 7, hem i wan translesen blong sot histri we Momon i bin tekemaot long ol bigfala buk blong Nifae. Las pat, stat long Momon, japta 8, go kasem en blong buk, i bin kamaot tru long boe blong Momon, Moronae, we, afta we hem i bin finisim histri blong laef blong papa blong hem, i bin raetemsot histri blong Ol Man blong Jared (olsem Buk blong Ita), mo biaen i bin joenem ol pat we oli save olgeta olsem Buk blong Moronae.\n\nLong, o kolosap long yia 421 A.K.B., Moronae, laswan long ol profet blong histri blong Ol Man blong Nifae, i bin silim tabu histri ia mo i bin haedem histri ia wetem Lod, blong hem i karem olgeta i kamaot long ol lata dei, olsem we voes blong God i bin talemaot tru long ol profet blong Hem blong bifo. Long yia 1823 A.K.B., semfala Moronae ia, long taem ia i bin wan man we i laef bakegen long ded, i visitim Profet Josef Smit mo afta hem i givim ol buk ia we oli bin raet long olgeta, long Josef.\n\nLong saed blong edisen ia: Orijinol Taetol Pej we i kam jes bifo long pej blong ol samting we oli stap insaed, oli tekem aot long ol buk, mo i pat blong tabu toktok. Ol fas toktok we raeting blong olgeta i no long italik, olsem long 1 Nifae mo bifo long Mosaea, japta 9, oli pat tu blong tabu toktok. Ol fas toktok, long italik, olsem ol japta heding, oli no pat blong orijinol toktok be oli ol tul blong stadi we oli putum insaed blong mekem se i isi blong rid.\n\nSamfala smol mistek long toktok i bin stastap long ol edisen we oli printim finis, hemia long Buk blong Momon we oli pablisim long Inglis lanwis. Edisen ia, oli stretem ol samting we oli luk se i stret blong stretem, blong i semmak long ol buk we oli bin pablisim, mo ol fas edisen we Profet Josef Smit i bin stretem.\n\n", "1-ne 1": "[center][font_size=26]Fas Buk blong Nifae[/font_size][/center]\n\nTaem blong Rul Mo Seves blong Hem\n\nWan histri blong Lihae mo woman blong hem Saraea, mo fo boe blong hem, we oli singaotem, (stat long fasbon) Leman, Lemyul, Sam, mo Nifae. Lod i wonem Lihae blong aot blong graon blong Jerusalem, from we hem i profesae long ol pipol long saed blong ol rabis fasin blong olgeta mo oli wantem kilim hem i ded. Hem i wokbaot tri dei long waelples, wetem famli blong hem. Nifae i tekem ol brata blong hem mo i gobak long graon blong Jerusalem blong tekem histri blong Ol Jiu. Histri blong ol trabol blong olgeta. Ol boe blong Lihae oli maredem ol gel blong Ismael oli kam waef blong olgeta. Oli tekem ol famli blong olgeta mo go long waelples. Ol safaring mo hadtaem blong olgeta long waelples. Ol rod blong wokbaot blong olgeta. Oli kam long ol bigfala solwota. Ol brata blong Nifae oli faet agensem hem. Hem i tok mo mekem tingting blong olgeta i kamdaon, mo i bildim wan sip. Oli singaotem ples ia Plante. Oli krosem ol bigfala solwota blong go long promes graon, mo samfala moa. Nifae i raetem histri ia; mi minim se, mi, Nifae, mi bin raetem histri ia.\n\n[center][font_size=26]Japta 1[/font_size][/center]\n\n[i]Nifae i stat blong raetem histri blong ol pipol blong hem—Lihae i luk long wan visen blong wan longfala faea we i go antap, mo hem i ridim wan buk blong profesi—Hem i presem God, talemaot se Mesaea bae i kam, mo i profesae se God bae i mas prapa spolem gud Jerusalem—Ol Jiu oli stap givim hadtaem long hem. Raonabaot 600 B.K.B.[/i]\n\n1 Mi, Nifae, from we mi bin bon long wan gudfala mama mo papa, taswe, tufala i bin tijim mi evri samting long saed blong save blong papa blong mi; mo long laef blong mi, mi bin luk plante hadtaem, be, Lod i blesem mi bigwan oltaem long ol dei blong mi; yes, from mi bin kasem plante save long saed blong ol gud samting mo ol sikret blong God, from hemia, mi raetem wan histri long saed blong ol samting we mi mekem long ol dei blong mi.\n\n2 Yes, mi raetem wan histri long lanwis blong papa blong mi, we i folem save blong Ol Jiu mo long lanwis blong Ol Man Ijip.\n\n3 Mo mi save se histri ia we mi raetem i tru; mo mi raetem histri ia wetem han blong mi; mo mi mekem folem save blong mi.\n\n4 From i bin hapen se long stat blong fas yia blong rul blong Sedekaea, we hem i king blong Juda, (papa blong mi, Lihae, hem i bin stap long Jerusalem long evri dei blong laef blong hem); mo long sem yia ia, plante profet oli bin kam, oli stap profesae long ol pipol se oli mas sakem sin, sapos no, bigtaon Jerusalem bae i mas prapa lus gud.\n\n5 Taswe, i bin hapen se papa blong mi, Lihae, taem we hem i stap wokbaot i go, hem i prea long Lod, yes, wetem evri hat blong hem tu, from ol pipol blong hem.\n\n6 Mo i bin hapen se long taem we hem i stap prea long Lod, wan longfala faea we i go antap i kam mo i stap antap long wan ston long fored blong hem; mo hem i luk mo i harem plante samting; mo from ol samting ia we hem i bin luk mo harem, hem i seksek mo i seksek tumas from fraet.\n\n7 Mo i bin hapen se, hem i gobak long haos blong hem long Jerusalem; mo hem i foldaon long bed blong hem, from bodi blong hem i nomo gat paoa from we Spirit i kam fulap long hem mo from ol samting we hem i bin luk.\n\n8 Mo from Spirit i strong tumas long hem olsem ia nao, hem i gowe tru long wan visen. Mo hem i luk ol heven oli open, mo hem i ting se hem i luk God i sidaon long bigfala jea blong hem, wetem ol grup blong ol enjel we oli plante tumas blong kaontem, oli stap raonem God blong olgeta, mo oli stap singsing mo presem hem.\n\n9 Mo i bin hapen se, hem i luk Wan Man i kamaot long medel blong heven. Mo hem i luk se laet blong hem i bitim hemia blong san long medeldei.\n\n10 Mo tu, hem i bin luk twelef narafala we oli stap folem hem, mo saen blong olgeta i bitim ol sta long skae.\n\n11 Mo olgeta ia oli bin kamdaon mo go olbaot long fes blong wol; mo faswan i bin kam, mo i stanap long fored blong papa blong mi, mo i givim wan buk long hem, mo hem i talem long hem se hem i mas ridim.\n\n12 Mo i bin hapen se taem we hem i stap ridim, hem i kam fulap long Spirit blong Lod.\n\n13 Mo hem i bin ridim, i talem se: “!Sore tumas, sore tumas, long Jerusalem, from mi bin luk ol fasin nogud blong yu!” Yes, mo papa blong mi i bin ridim plante samting long saed blong Jerusalem—se Jerusalem mo ol pipol we oli stap laef long hem bae Ol Man Babilon oli prapa spolem gud olgeta; plante pipol bae oli ded long naef blong faet, mo plante bae oli tekem olgeta oli go prisena long Babilonia.\n\n14 Mo i bin hapen se afta we papa blong mi i bin ridim mo bin luk plante bigfala mo gudfala samting, hem i singaot bigwan long plante samting i go long Lod, olsem: “!Ol wok blong yu oli ol bigfala mo ol gudfala wok, O Lod God, Yu we Yu gat Olgeta Paoa! !Bigfala jea blong yu i hae tumas long ol heven, mo paoa blong yu mo gudfasin blong yu, mo sore blong yu oli ova long evri man long wol; mo, from we yu gat sore, yu bae yu no save letem olgeta we i kam long yu blong oli ded!”\n\n15 Mo long fasin blong toktok ia, papa blong mi i bin presem God blong hem; from sol blong hem i glad, mo ful hat blong hem i fulap from ol samting we hem i bin luk, yes, we Lod i bin soemaot long hem.\n\n16 Mo nao mi, Nifae, mi no mekem wan ful histri blong ol samting we papa blong mi i bin raetemdaon, from hem i bin raetem plante samting we hem i bin luk long ol visen mo ol drim; mo hem i bin raetem tu plante samting we hem i bin profesae mo i bin talem long ol pikinini blong hem, be bae mi no mekem wan ful histri blong evri samting ia.\n\n17 Be bae mi mekem wan histri blong ol samting we i bin hapen long ol dei blong mi. Luk, mi mekem histri blong papa blong mi i kam sot, mo raetem long ol buk we mi bin mekem wetem han blong mi; taswe, afta we mi mekem histri blong papa blong mi i kam sot, nao bae mi mekem wan histri blong laef blong mi.\n\n18 From hemia, mi wantem se yufala i save se afta Lod i bin soemaot plante gudfala samting long papa blong mi, Lihae, yes, long saed blong taem we Jerusalem bae i mas finis, luk, hem i go aot, i go long medel blong ol pipol, mo i stat blong profesae mo talem long olgeta long saed blong ol samting we hem i bin luk mo i bin harem.\n\n19 Mo i bin hapen se Ol Jiu oli jikim hem from ol samting we hem i testifae long olgeta; from i tru we hem i testifae long saed blong ol fasin nogud mo ol rabis sin blong olgeta; mo hem i testifae se ol samting we hem i bin luk mo harem, mo tu, ol samting we hem i bin ridim insaed long buk ia, oli bin soemaot klia gud se Mesaea bae i kam, mo tu, we bae hem i pemaot wol.\n\n20 Mo taem we Ol Jiu oli bin harem ol samting ia, oli bin kros long hem; yes, i semmak olsem long ol profet blong bifo we oli bin sakemaot, mo stonem, mo kilimded olgeta; mo oli bin traem blong tekemaot laef blong hem blong oli save karemaot laef blong hem. Be luk, mi, Nifae, bae mi soemaot long yufala se Lod i gat fulap sore long olgeta evriwan we hem i jusum, from fet blong olgeta, blong mekem olgeta oli strong blong bae oli gat paoa tu we i save sevem olgeta bakegen.\n\n", "1-ne 2": "[center][font_size=26]Japta 2[/font_size][/center]\n\n[i]Lihae i tekem famli blong hem i go long waelples kolosap long Red Si—Oli lego ol samting blong olgeta—Lihae i givim wan sakrifaes long Lod, mo hem i tijim ol boe blong hem blong obei long ol komanmen—Leman mo Lemyul, tufala i stap toktok agensem papa blong tufala—Nifae i obei mo i prea wetem fet; Lod i toktok long hem, mo i bin jusum hem blong rul ova long ol brata blong hem. Raonabaot 600 B.K.B.[/i]\n\n1 From luk, i bin hapen se Lod i toktok long papa blong mi, yes, long wan drim, mo i talem long hem se: “Mi blesem yu Lihae, from ol samting we yu bin mekem; mo from we yu bin fetful mo yu bin talemaot long ol pipol ia ol samting we mi bin talem long yu, luk, oli wantem tekemaot laef blong yu.”\n\n2 Mo i bin hapen se Lod i givim oda long papa blong mi, long wan drim tu, blong hem i mas tekem famli blong hem mo go aot long waelples.\n\n3 Mo i bin hapen se hem i obei long toktok blong Lod, taswe, hem i mekem olsem we Lod i givim oda long hem.\n\n4 Mo i bin hapen se hem i aot i go long waelples. Mo hem i livim haos blong hem, mo graon blong hem we i kam long ol papa blong hem, mo ol gol blong hem, mo ol silva blong hem, mo ol gudgudfala samting blong hem, mo hem i no tekem wan samting wetem hem, be famli blong hem nomo, mo ol kaekae, mo ol tenet, mo i aot i go long waelples.\n\n5 Mo hem i go daon long ol boda kolosap long so blong Red Si, mo hem i wokbaot long waelples long ol boda we oli moa kolosap long Red Si; mo hem i wokbaot long waelples wetem famli blong hem we i gat mama blong mi, Saraea, mo ol fasbon brata blong mi, Leman, Lemyul, mo Sam.\n\n6 Mo i bin hapen se afta we hem i wokbaot tri dei long waelples, hem i stanemap tenet blong hem long wan vale long saed blong wan reva blong wota.\n\n7 Mo i bin hapen se hem i bildim wan olta wetem ston, mo i mekem wan ofring long Lod, mo i talem tangkyu long Lod, God blong mifala.\n\n8 Mo i bin hapen se hem i singaotem nem blong reva ia, Leman, mo reva ia i bin ron aot i go long Red Si; mo vale ia i bin stap long ol boda kolosap long maot blong reva ia.\n\n9 Mo taem we papa blong mi i luk se ol wota blong reva i ron aot i go long ples blong Red Si, hem i toktok long Leman se: “!O, mi wantem se yu save kam olsem reva ia, olsem we yu stap ron aot oltaem long springwota blong evri stret mo gud fasin!”\n\n10 Mo hem i toktok long Lemyul tu se: “!O, mi wantem se yu save kam olsem vale ia, we yu strong moa mo yu stap semmak, mo yu no stap muvmuv blong obei long ol komanmen blong Lod!”\n\n11 Nao hemia, hem i bin talem from we Leman mo Lemyul, tufala i stronghed; from luk tufala i komplen long saed blong plante samting agensem papa blong tufala, from hem i wan man blong luk visen, mo i bin lidim olgeta aot long graon blong Jerusalem, blong livim ol graon blong olgeta we i kam long ol papa blong olgeta, mo ol gol blong olgeta, mo ol silva blong olgeta, mo ol gudgudfala samting blong olgeta, blong oli go ded long waelples. Mo hemia, tufala i talem, se hem i mekem from ol krangke tingting blong hat blong hem.\n\n12 Mo olsem ia nao Leman mo Lemyul, from tufala i fasbon, tufala i bin komplen agensem papa blong tufala. Mo tufala i komplen from we tufala i no bin save fasin blong God ia we i bin mekem tufala.\n\n13 Mo tu, tufala i no bilivim se Jerusalem, bigfala bigtaon ia, i save prapa lus gud folem ol toktok blong ol profet. Mo tufala i olsem Ol Jiu we oli bin stap long Jerusalem, we oli wantem blong tekemaot laef blong papa blong mi.\n\n14 Mo i bin hapen se papa blong mi, i toktok long tufala long vale blong Lemyul, wetem paoa, from hem i fulap long Spirit, kasem taem we bodi blong tufala i seksek long fored blong hem. Mo hem i blokem tufala, mekem se tufala i fraet blong toktok agensem hem; taswe, tufala i mekem olsem we hem i givim oda long tufala.\n\n15 Mo papa blong mi i stap long wan tenet.\n\n16 Mo i bin hapen se mi Nifae, from mi yang tumas, be bodi blong mi i strong mo i bigfala, mo tu, mi gat strong tingting tumas blong save ol sikret blong God, taswe, mi prea long Lod; mo luk hem i visitim mi, mo i mekem hat blong mi i kam sofsof, mekem se mi bilivim evri toktok we papa blong mi i talemaot; taswe, mi no go agensem hem semmak olsem ol brata blong mi.\n\n17 Mo mi bin toktok long Sam, mi talemaot ol samting we Lod i soem long mi tru long Tabu Spirit blong hem. Mo i bin hapen se hem i bilivim ol toktok blong mi.\n\n18 Be, luk, Leman mo Lemyul, tufala i no wantem lisin gud long ol toktok blong mi; mo from we mi bin harem nogud from hat blong tufala i strong, mi prea long Lod from tufala.\n\n19 Mo i bin hapen se Lod i toktok long mi, i se: “Mi mi blesem yu, Nifae, from fet blong yu, from yu bin lukaotem mi wetem strong tingting oltaem, wetem wan hat we i stap daon.\n\n20 Mo folem hamas we bae yu stap obei long ol komanmen blong mi, bae yu kam antap gud, mo bae mi lidim yu i go long wan graon blong promes; yes, hem i wan graon we mi bin mekem rere blong yu; yes, wan graon we i moa gud bitim ol narafala graon.\n\n21 Mo folem hamas we tufala brata blong yu bae oli go agensem yu, bae mi katemaot tufala long fes blong Lod.\n\n22 Mo folem hamas we yu stap obei long ol komanmen blong mi, bae yu kam wan man blong rul mo wan tija ova long ol brata blong yu.\n\n23 From luk, long dei ia we bae oli go agensem mi, bae mi sakem wan strong nogud tok long olgeta, wetem wan strong nogud tok we i soa tumas, mo bae oli no gat paoa ova long laen blong yu, sapos nomo oli tanem olgeta agensem mi tu.\n\n24 Mo sapos i olsem, se oli go agensem mi, bae oli stap olsem wan wip long laen blong yu, blong pusum olgeta blong tingbaot Lod.”\n\n", "1-ne 3": "[center][font_size=26]Japta 3[/font_size][/center]\n\n[i]Ol boe blong Lihae oli gobak long Jerusalem blong karem ol buk we oli bin mekem wetem bras—Leban i no wantem givim ol buk—Nifae i askem strong mo i leftemap tingting blong ol brata blong hem—Leban i stilim ol samting blong olgeta, mo i traem blong kilim olgeta i ded—Leman mo Lemyul, tufala i kilim Nifae mo Sam, mo wan enjel i toktok strong long tufala. Raonabaot 600–592 B.K.B.[/i]\n\n1 Mo i bin hapen se mi, Nifae, mi gobak afta we mi bin toktok wetem Lod, long tenet blong papa blong mi.\n\n2 Mo i bin hapen se hem i toktok long mi, i talem se: “Luk, mi bin drim long wan drim; long drim ia Lod i bin givim oda long mi se, yu mo ol brata blong yu, yufala i mas gobak long Jerusalem.\n\n3 From luk, Leban i holem histri blong Ol Jiu, mo tu, wan famli laen blong ol papa blong mi blong bifo, mo oli bin raetem ol samting ia long ol buk we oli mekem wetem bras.\n\n4 Taswe, Lod i givim oda long mi, se yu mo ol brata blong yu i mas go long haos blong Leban, mo lukaotem ol buk ia, mo karem olgeta i kamdaon long ples ia, long waelples.\n\n5 Mo nao, luk ol brata blong yu oli komplen, oli talem se hem i wan had samting we mi bin talem long olgeta blong mekem; be luk mi no bin talem long olgeta blong mekem samting ia, be hem i wan komanmen blong Lod.\n\n6 From hemia yu go, boe blong mi, mo Lod bae i lukaot gud long yu, from yu no komplen.”\n\n7 Mo i bin hapen se mi, Nifae, mi talem long papa blong mi: “Bae mi go mo mekem ol samting we Lod i bin talem, from mi save se Lod i no givim wan komanmen long ol pikinini blong ol man, sapos hem i no mekem rere wan rod blong olgeta, blong oli save mekem samting ia we hem i talem long olgeta.”\n\n8 Mo i bin hapen se taem we papa blong mi i harem ol toktok ia hem i glad tumas, from hem i save se Lod i blesem mi.\n\n9 Mo mi, Nifae, mo ol brata blong mi i bin wokbaot i go long waelples, wetem ol tenet blong mifala, blong go antap long graon blong Jerusalem.\n\n10 Mo i bin hapen se taem we mifala i go antap long graon blong Jerusalem, mi mo ol brata blong mi i tokbaot samting ia wetem mifala bakegen.\n\n11 Mo mifala i sakem daes—blong jusum huia long mifala bae i mas go insaed long haos blong Leban. Mo i bin hapen se daes i jusum Leman; Leman i go insaed long haos blong Leban, mo hem i toktok wetem Leban taem we hem i sidaon long haos blong hem.\n\n12 Mo hem i askem Leban long histri ia we oli bin raetem long ol buk we oli mekem wetem bras, we i holem famli laen blong papa blong mi.\n\n13 Mo luk, i bin hapen se Leban i kros, mo hem i sakem Leman aot long fes blong hem; mo hem i no wantem se Leman bae i karem ol histri ia. Taswe, hem i talem long hem: “Luk, yu yu wan man blong stil, mo bae mi kilim yu i ded.”\n\n14 Be Leman i ronwe aot long fes blong hem, mo i talemaot long mifala ol samting we Leban i bin mekem. Mo mifala i stat blong harem nogud tumas, mo ol brata blong mi oli rere blong gobak long papa blong mi long waelples.\n\n15 Be luk, mi talem long olgeta se: “Olsem we i tru se Lod i stap laef, mo olsem we i tru se yumi stap laef, bae yumi no gobak long papa blong yumi long waelples kasem taem we yumi finisim samting ia we Lod i bin talem long yumi.\n\n16 Taswe, bae yumi fetful blong stap obei long ol komanmen blong Lod; taswe, bae yumi go daon long graon blong papa blong yumi we hem i kasem long ol papa blong hem, from luk, hem i bin livim ol gol mo ol silva, mo evri kaen rij samting. Mo evri samting ia, hem i mekem from ol komanmen blong Lod.\n\n17 From hem i save se Jerusalem bae i mas prapa lus gud, from ol fasin nogud blong ol pipol.\n\n18 From luk, oli bin sakemaot ol toktok blong ol profet. Taswe, sapos papa blong mi bae i stap long graon ia, afta we Lod i bin givim oda long hem blong ronwe aot long graon ia, luk, bae hem tu, i ded. Taswe, i mas nid se hem i ronwe, i aot long graon ia.\n\n19 Mo luk, hem i waes tingting long God, se yumi mas kasem ol histri ia, blong mekem se yumi save holemtaet gud, blong ol pikinini blong yumi, lanwis blong ol papa blong yumi.\n\n20 Mo tu, blong yumi save holemtaet gud ol toktok we i bin kamaot long maot blong evri tabu profet, we i bin kam long olgeta tru long Spirit mo paoa blong God, stat long taem we wol ia i bin stat, kasem taem ia naoia.”\n\n21 Mo i bin hapen se folem fasin blong toktok olsem, mi winim tingting blong tufala brata blong mi blong tufala i save fetful blong stap obei long ol komanmen blong God.\n\n22 Mo i bin hapen se mifala i go daon long graon blong mifala we i kam long ol papa blong mifala, mo mifala i karem i kam tugeta ol gol blong mifala, mo ol silva blong mifala, mo ol gudgudfala samting blong mifala.\n\n23 Mo afta we mifala i karem ol samting ia i kam tugeta, mifala i go antap bakegen long haos blong Leban.\n\n24 Mo i bin hapen se mifala i go insaed kasem Leban, mo mifala i askem hem blong hem i givim long mifala ol histri we oli bin raetem long ol buk we oli mekem wetem bras; from samting ia bae mifala i givim long hem ol gol blong mifala, mo ol silva blong mifala, mo ol gudgudfala samting blong mifala.\n\n25 Mo i bin hapen se taem we Leban i luk ol samting blong mifala, mo we oli gud tumas, hem i kavetem ol samting ia tumas, inaf blong mekem se hem i sakemaot mifala, mo i sendem ol wokman blong hem blong kilim mifala i ded, blong hem i save kasem ol samting blong mifala.\n\n26 Mo i bin hapen se mifala i ronwe i go long fored blong ol wokman blong Leban, mo mifala i mas livim ol samting blong mifala i stap, mo oli foldaon long han blong Leban.\n\n27 Mo i bin hapen se mifala i ronwe i go long waelples, mo ol wokman blong Leban i no kasem mifala, mo mifala i haedem mifala insaed long hol blong wan ston.\n\n28 Mo i bin hapen se Leman i kros long mi, mo tu, long papa blong mi; mo Lemyul i kros tu from hem i lisin gud long toktok blong Leman. Taswe, Leman mo Lemyul i talem plante strong toktok tumas long mitufala, ol yangfala brata blong tufala, mo tufala i kilim mitufala tu wetem wan stik.\n\n29 Mo i bin hapen se long taem we tufala i stap kilim mitufala wetem wan stik, luk, wan enjel blong Lod i kam mo stanap long fored blong tufala, mo i toktok long tufala, i talem se: “?From wanem yutufala i stap kilim yangfala brata blong yutufala wetem wan stik? ?Yutufala i no save se Lod i jusum hem blong kam wan man blong rul ova long yufala, mo hemia, from ol rabis fasin blong yutufala? Luk yufala i mas go antap long Jerusalem bakegen, mo Lod bae i putum Leban long han blong yufala.”\n\n30 Mo afta we enjel i toktok long mifala, hem i aot.\n\n31 Mo afta we enjel i aot, Leman mo Lemyul i stat blong komplen bakegen, tufala i talem se: “?Olsem wanem nao i save hapen se Lod bae i putum Leban long han blong yumi? Luk, hem i wan strong man, mo hem i save givim oda long fifti man, yes, hem i save kilimded fifti man; ale, ?from wanem bae hem i no save kilimded yumi?”\n\n", "1-ne 4": "[center][font_size=26]Japta 4[/font_size][/center]\n\n[i]Nifae i kilimded Leban folem oda blong Lod, mo afta, hem i kasem ol buk we oli mekem wetem bras folem waes plan blong hem—Soram i jusum blong joenem famli blong Lihae long waelples. Raonabaot 600–592 B.K.B.[/i]\n\n1 Mo i bin hapen se mi toktok long ol brata blong mi, mi talem se: “Bae yumi go antap bakegen long Jerusalem, mo bae yumi fetful blong stap obei long ol komanmen blong Lod; from luk, hem i moa strong bitim ful wol, ale, ?from wanem nao bae hem i no strong moa bitim Leban mo ol fifti man blong hem, yes, o ol ten taosen man blong hem tu?\n\n2 From hemia, bae yumi go antap; bae yumi stap strong olsem Moses; from i tru tumas we hem i bin toktok long ol wota blong Red Si, mo ol wota oli bin seraot i go long ples ia mo long ples ia, mo ol papa blong yumi oli bin kam tru, oli kamaot long kalabus, long drae graon, mo ol ami blong King blong Ijip oli bin folem olgeta mo oli bin draon long ol wota blong Red Si.\n\n3 Nao luk yutufala i save se samting ia i tru; mo tu, yutufala i save se wan enjel i bin toktok long yutufala; taswe ?bae yutufala i gat tu tingting long wanem? Bae yumi go antap; Lod i save lukaotem gud yumi olsem we hem i bin lukaotem gud ol papa blong yumi, mo i save kilimded Leban, semmak olsem Ol Man Ijip.”\n\n4 Nao taem we mi talem ol toktok ia, oli kros yet, mo oli gohed blong komplen; be, oli folem mi i go antap kasem taem we mifala i kam aotsaed long ol wol blong Jerusalem.\n\n5 Mo i bin naet taem; mo mi mekem se oli mas haedem olgeta bakegen aotsaed long ol wol. Mo afta we oli bin haedem olgeta, mi, Nifae, mi wokbaot haed i go insaed long bigtaon, mo mi go kasem haos blong Leban.\n\n6 Mo Spirit i lidim mi; mi no save yet wanem samting bae mi mas mekem.\n\n7 Be mi gohed i go, mo taem we mi kam kolosap long haos blong Leban mi luk wan man, mo hem i foldaon long graon long fored blong mi, from hem i bin drong long waen.\n\n8 Mo taem we mi kam long hem mi faenemaot se hem i Leban.\n\n9 Mo mi luk naef blong faet blong hem, mo mi pulum naef ia i kamaot long poket blong naef; mo handel blong naef ia, oli bin mekem wetem stret gol, mo fasin we oli wokem i naes tumas, mo mi luk se bled blong naef ia, oli mekem wetem gudgudfala aean.\n\n10 Mo i bin hapen se Spirit i talem strong long mi se mi mas kilim Leban i ded; be insaed long hat blong mi, mi talem: “Neva long eni taem mi bin mekem blad blong wan man i ron.” Mo mi holemtaet mi, mo mi no wantem blong kilim hem i ded.\n\n11 Mo Spirit i talem long mi bakegen: “Luk Lod i putum hem long han blong yu.” Yes, mo mi save tu se hem i lukaotem blong tekemaot laef blong mi; yes, mo hem i no wantem mekem folem ol komanmen blong Lod; mo tu, hem i tekemaot ol samting blong mifala.\n\n12 Mo i bin hapen se Spirit i talem long mi bakegen: “Kilim hem i ded, from Lod i putum hem long han blong yu;\n\n13 Luk, Lod i kilimded ol man nogud blong kareaot ol stamba tingting blong hem we oli stret mo gud. I moa gud se wan man nomo bae i ded bitim we wan kantri bae i kam slak mo ded wetem wan laef we i no gat bilif.”\n\n14 Mo nao, taem we mi, Nifae, mi harem ol toktok ia, mi tingbaot ol toktok blong Lod we hem i bin talem long mi long waelples, we i talem se: “Folem hamas we laen blong yu bae i stap obei long ol komanmen blong mi, bae oli kam antap gud long graon blong promes.”\n\n15 Yes, mo mi ting se oli no save stap obei long ol komanmen blong Lod folem loa blong Moses, sapos oli no gat loa ia.\n\n16 Mo mi save tu se loa ia oli bin raetem long ol buk we oli mekem wetem bras.\n\n17 Mo bakegen, mi save se Lod i bin putum Leban long han blong mi from stamba tingting ia—blong mi save kasem ol histri folem ol komanmen blong hem.\n\n18 From hemia, mi obei long voes blong Spirit, mo mi holem hea long hed blong Leban, mo mi katemaot hed blong hem wetem naef blong faet blong hem bakegen.\n\n19 Mo afta we mi katemaot hed blong hem wetem naef blong hem bakegen, mi tekem ol klos blong Leban mo mi putum olgeta long bodi blong mi; yes, evri klos tu; mo mi fasem klos blong faet blong hem long wes blong mi.\n\n20 Mo afta we mi mekem samting ia, mi go aot i go long ples blong mane blong Leban. Mo taem we mi stap go long ples blong mane blong Leban, luk, mi luk wokman blong Leban we i holem ol ki blong ples blong mane. Mo mi givim oda long hem wetem voes olsem hemia blong Leban, se hem i mas go wetem mi insaed long ples blong mane.\n\n21 Mo hem i ting se mi mi masta blong hem, Leban, from hem i luk ol klos, mo tu, naef blong faet we mi bin fasem long wes blong mi.\n\n22 Mo hem i toktok long mi long saed blong ol elda blong Ol Jiu, from hem i save se masta blong hem, Leban, i go aot long naet long medel blong olgeta.\n\n23 Mo mi toktok long hem olsem we mi mi Leban.\n\n24 Mo tu, mi talem long hem se mi mas karem ol raeting, we oli stap long ol buk we oli mekem wetem bras, i go long ol bigfala brata blong mi, we oli stap aotsaed long ol wol.\n\n25 Mo tu, mi givim oda long hem blong folem mi.\n\n26 Mo hem i ting se mi tokbaot ol brata blong jos, mo we i tru we mi Leban, man ia we mi bin kilim i ded, taswe hem i folem mi.\n\n27 Mo hem i toktok long mi plante taem long saed blong ol elda blong Ol Jiu, taem we mi stap go blong kasem ol brata blong mi, we oli stap aotsaed long ol wol.\n\n28 Mo i bin hapen se taem we Leman i luk mi, hem i fraet tumas, mo semmak tu long Lemyul mo Sam. Mo oli ronwe aot long fes blong mi; from oli ting se hem i Leban, mo we hem i bin kilimded mi mo hem i lukaotem blong tekemaot laef blong olgeta tu.\n\n29 Mo i bin hapen se mi singaotem olgeta, mo oli harem mi; taswe, oli stop blong ronwe aot long fes blong mi.\n\n30 Mo i bin hapen se taem we wokman blong Leban i luk ol brata blong mi, hem i stat blong seksek, mo i rere blong ronwe aot long fes blong mi mo gobak long bigtaon blong Jerusalem.\n\n31 Mo nao mi, Nifae, from mi mi wan bigfala man, mo tu, Lod i bin mekem bodi blong mi i strong, taswe, mi holem strong wokman blong Leban, mo mi holemtaet hem, blong mekem se bae hem i no ronwe.\n\n32 Mo i bin hapen se mi toktok long hem se, sapos hem i lisin gud long ol toktok blong mi, olsem we i tru se Lod i stap laef, mo olsem i tru se mi stap laef, bae semmak, sapos hem i lisin long ol toktok blong mifala, bae mifala i no kilim hem i ded.\n\n33 Mo mi toktok long hem, wetem wan strong promes, se hem i no nid blong fraet; se bae hem i wan fri man olsem mifala sapos hem i go daon long waelples, wetem mifala.\n\n34 Mo tu, mi toktok long hem, mi talem se: “I tru tumas we Lod i bin talem long mifala blong mekem samting ia; mo ?olsem wanem? ?Bae yumi no wok strong wetem strong tingting oltaem blong stap obei long ol komanmen blong Lod? From hemia, sapos yu go daon long waelples, long papa blong mi, bae yu gat ples wetem mifala.”\n\n35 Mo i bin hapen se Soram i harem gud long ol toktok we mi talem. Nao Soram i nem blong wokman ia; mo hem i promes se bae hem i go daon long waelples, long papa blong mifala. Yes, mo tu, hem i mekem wan strong promes long mifala se bae hem i stap wetem mifala stat long tetaem ia i go.\n\n36 Nao mifala i wantem se hem i stastap wetem mifala from stamba tingting ia, blong mekem se Ol Jiu bae oli no save se mifala i go long waelples, from mifala i fraet se bae oli folem mifala mo kilim mifala i ded.\n\n37 Mo i bin hapen se afta we Soram i mekem wan strong promes long mifala, ol fraet blong mifala i stop long saed blong hem.\n\n38 Mo i bin hapen se mifala i tekem ol buk we oli mekem wetem bras mo wokman blong Leban, mo mifala i aot i go long waelples, mo mifala i wokbaot i go kasem tenet blong papa blong mifala.\n\n", "1-ne 5": "[center][font_size=26]Japta 5[/font_size][/center]\n\n[i]Saraea i komplen agensem Lihae—Tufala tugeta i hapi tumas from ol boe blong tufala i kambak—Oli mekem ol sakrifaes—Ol buk we oli mekem wetem bras i gat ol raeting blong Moses mo ol profet—Ol buk oli soemaot we Lihae i wan laen blong Josef—Lihae i profesae long saed blong laen blong hem, mo olsem wanem ol buk ia bae oli sef. Raonabaot 600–592 B.K.B.[/i]\n\n1 Mo i bin hapen se afta we mifala i kam daon long waelples long papa blong mifala, luk, hem i fulap wetem glad, mo tu, mama blong mi, Saraea, i glad tumas, from we hem i bin krae sore tru from mifala.\n\n2 From hem i bin ting se mifala i bin ded long waelples; mo tu, hem i bin komplen agensem papa blong mi, hem i talem long hem se hem i wan man blong luk ol visen, i talem se: “Luk, yu bin lidim mifala aot long graon blong mifala we mifala i bin kasem long ol papa blong mifala, mo ol boe blong mi oli nomo stap, mo bae yumi evriwan i ded long waelples.”\n\n3 Mo long kaen toktok ia nao mama blong mi i bin komplen agensem papa blong mi.\n\n4 Mo i bin hapen se papa blong mi i bin toktok long hem, i talem se: “Mi save se mi mi wan man blong luk ol visen; from sapos mi no bin luk ol samting blong God long wan visen bae mi no save gat save long gudfala fasin blong God, be bae mi stastap long Jerusalem mo mi ded wetem ol brata blong mi.\n\n5 Be luk, mi bin kasem wan graon blong promes, long ol samting ia mi mi glad tumas; yes, mo mi save se Lod bae i sevem ol boe blong mi aot long ol han blong Leban, mo karem olgeta i kam daon bakegen long yumi long waelples.”\n\n6 Mo long kaen toktok ia papa blong mi, Lihae, i bin leftemap tingting blong mama blong mi, Saraea, long saed blong mifala, long taem we mifala i stap wokbaot long waelples i go antap long graon blong Jerusalem blong kasem histri blong Ol Jiu.\n\n7 Mo taem we mifala i bin kambak long tenet blong papa blong mi, luk glad blong tufala i bin fulap, mo tingting blong mama blong mi, i bin harem gud.\n\n8 Mo hem i bin toktok, i talem se: “Nao mi save tru we Lod i bin givim oda long hasban blong mi blong ronwe i go long waelples; yes, mo tu, mi save tru we Lod i bin lukaot gud long ol boe blong mi, mo i bin sevem olgeta, oli aot long ol han blong Leban, mo i bin givim paoa long olgeta blong oli save finisim samting we Lod i bin talem long olgeta.” Mo long kaen toktok ia hem i bin toktok.\n\n9 Mo i bin hapen se oli bin hapi tumas, mo oli bin mekem sakrifaes mo bonem ol ofring i go long Lod; mo oli bin talem tangkyu long God blong Isrel.\n\n10 Mo afta we oli bin talem tangkyu long God blong Isrel, papa blong mi, Lihae, i bin tekem ol histri we oli bin raetem long ol buk we oli bin mekem wetem bras, mo hem i bin stadi olgeta stat long stat blong olgeta.\n\n11 Mo hem i bin luk se oli bin holem ol faef buk blong Moses, we i bin talem wan histri blong taem we God i bin mekem wol ia, mo tu, blong Adam mo Iv, we oli bin fasfala papa mo mama blong yumi;\n\n12 Mo tu, wan histri blong Ol Jiu stat long stat, i go kasem stat blong taem we Sedekaea, king blong Juda i bin rul long hem;\n\n13 Mo tu, ol profesi blong ol tabu profet, stat long stat, go kasem stat blong taem we Sedekaea i stat blong kam king; mo tu, plante profesi we i bin kamaot long maot blong Jeremaea.\n\n14 Mo i bin hapen se papa blong mi, Lihae, tu i bin faenem long ol buk we oli bin mekem wetem bras wan famli laen blong ol papa blong hem; taswe, hem i bin save se hem i bin kamaot long laen blong Josef; yes, hem i semfala Josef we i bin boe blong Jekob, we oli bin salem hem i go long Ijip, mo we han blong Lod i bin sevem hem, blong hem i save sevem papa blong hem, Jekob, mo evriwan insaed long haos blong hem blong oli no ded from ol hadtaem blong kasem kaekae.\n\n15 Mo oli bin kamaot long fasin blong stap slef mo aot long graon blong Ijip, tru long semfala God ia we i bin sevem olgeta.\n\n16 Mo olsem ia nao papa blong mi, Lihae, i bin faenem famli laen blong ol papa blong hem. Mo Leban tu, i bin kamaot long laen blong Josef, taswe, hem mo ol papa blong hem oli bin kipim ol histri ia.\n\n17 Nao taem we papa blong mi i bin luk ol samting ia, hem i bin fulap long Spirit, mo i bin stat blong profesae long saed blong laen blong hem—\n\n18 Se ol buk ia we oli bin mekem wetem bras, bae oli go aot long evri kantri, famli, lanwis, mo pipol we oli blong laen blong hem.\n\n19 Taswe, hem i bin talem se ol buk ia we oli bin mekem wetem bras bae oli neva save lus; mo tu, bae oli no lusum saen blong olgeta tru long taem. Mo hem i bin profesae long plante samting long saed blong laen blong hem.\n\n20 Mo i bin hapen se kasem taem ia nao, mi wetem papa blong mi i bin stap obei long ol komanmen we Lod i bin givim long mifala.\n\n21 Mo mifala i bin kasem ol histri ia olsem Lod i bin givim oda long mifala, mo mifala i bin stadi gud histri ia, mo faenemaot se hemia ol samting we mifala i wantem tumas; yes, we i gat bigfala yus long mifala, inaf blong mekem se mifala i save sevem ol komanmen blong Lod long ol pikinini blong mifala.\n\n22 Taswe, hem i bin waes tingting long Lod we mifala i mas karem ol histri ia wetem mifala, long taem we mifala i bin wokbaot tru long waelples i go long graon blong promes.\n\n", "1-ne 6": "[center][font_size=26]Japta 6[/font_size][/center]\n\n[i]Nifae i raet long saed blong ol samting blong God—Nifae i mekem samting ia from we hem i wantem ol man blong kam long God blong Ebraham, blong Lod i sevem olgeta. Raonabaot 600–592 B.K.B.[/i]\n\n1 Mo nao mi, Nifae, mi no raetem famli laen blong ol papa blong mi long pat blong histri ia blong mi; mo tu, bae mi no raetem long eni taem long ol buk ia we mi stap raetem; taswe, i stap long histri we papa blong mi i bin kipim; from samting ia mi no raetem samting ia long wok ia.\n\n2 From hem i naf blong mi talem we mifala i kamaot long laen blong Josef.\n\n3 Mo mi no wari tumas sapos mi no raetem evri histri blong papa blong mi, from mi no save raetem olgeta long ol buk ia, from mi wantem gat ol spes blong mi save raetem ol samting blong God.\n\n4 From ful plan blong mi, hem i blong bae mi winim tingting blong ol man blong kam long God blong Ebraham, mo God blong Aesak, mo God blong Jekob, mo blong hem i save sevem olgeta.\n\n5 Taswe, ol samting we oli gud long ae blong wol mi no raetem, be mi raetem ol samting we oli gud long ae blong God mo long olgeta we oli no blong wol.\n\n6 Taswe, bae mi givim komanmen long ol pikinini blong mi, blong oli no mas fulumap buk ia wetem ol samting we i no gat yus long ol pikinini blong ol man.\n\n", "1-ne 7": "[center][font_size=26]Japta 7[/font_size][/center]\n\n[i]Ol boe blong Lihae oli gobak long Jerusalem mo askem Ismael mo evriwan insaed long haos blong hem blong joenem olgeta long wokbaot blong olgeta—Leman mo sam narafala oli go agensem Lod—Nifae i askem strong long ol brata blong hem blong gat fet long Lod—Oli fasemtaet hem wetem ol rop mo oli plan blong kilim hem i ded—Hem i kam fri tru long paoa blong fet—Ol brata blong hem oli askem hem blong fogivim olgeta—Lihae mo kampani blong hem i mekem sakrifaes mo oli bonem ol ofring. Raonabaot 600–592 B.K.B.[/i]\n\n1 Mo nao mi wantem se yufala i save se afta we papa blong mi, Lihae, i bin stop blong talem ol profesi long saed blong laen blong hem, i bin hapen se Lod i bin toktok long hem bakegen, hem i talemaot se i nogud blong hem, Lihae, blong i tekem famli blong hem i go long waelples olgeta nomo; be ol boe blong hem oli mas karem ol gel blong narafala man olsem waef blong olgeta, blong oli save gat sam pikinini long saed blong Lod long graon blong promes.\n\n2 Mo i bin hapen se Lod i bin givim oda long hem, se mi, Nifae, mo ol brata blong mi, mifala i mas gobak bakegen long graon blong Jerusalem, mo karem Ismael mo famli blong hem i go daon long waelples.\n\n3 Mo i bin hapen se mi, Nifae, bakegen wetem ol brata blong mi, mifala i bin aot long waelples blong go antap long Jerusalem.\n\n4 Mo i bin hapen se mifala i bin go antap long haos blong Ismael, mo mifala i bin kam gud long ae blong Ismael, inaf blong mekem se mifala i talemaot long hem ol toktok blong Lod.\n\n5 Mo i bin hapen se Lod i bin mekem hat blong Ismael i kam sofsof, mo tu, hat blong evriwan insaed long haos blong hem, inaf blong mekem se oli bin joenem wokbaot blong mifala i go daon long waelples i go kasem tenet blong papa blong mifala.\n\n6 Mo i bin hapen se long taem we mifala i stap wokbaot long waelples, luk Leman mo Lemyul, wetem tu long ol gel blong Ismael, mo tufala boe blong Ismael mo ol famli blong tufala, oli bin go agensem mifala; yes, oli agensem mi, Nifae, mo Sam, mo papa blong olgeta, Ismael, mo waef blong hem, mo tri narafala gel blong hem.\n\n7 Mo i bin hapen se long rao ia, oli bin wantem gobak long graon blong Jerusalem.\n\n8 Mo nao mi, Nifae, mi bin harem nogud from we hat blong olgeta i strong, from hemia, mi bin toktok long olgeta se, yes, long Leman mo Lemyul, mi talem se: “Luk, yutufala i ol brata blong mi we yutufala i bon bifo mi; mo ?olsem wanem nao yutufala i strong long hat blong yutufala, mo yutufala i blaen long ol tingting blong yutufala, mekem se yutufala i gat nid se, mi, yangfala brata blong yutufala, i mas toktok long yutufala, yes, mo soem wan eksampol long yutufala?\n\n9 ?Hao nao i hapen se yutufala i no bin folem gud toktok blong Lod?\n\n10 ?Hao nao i hapen se yutufala i bin fogetem we yutufala i bin luk wan enjel blong Lod?\n\n11 Yes, mo ?hao nao i hapen se yutufala i bin fogetem ol gudfala samting we Lod i bin mekem blong yumi, long taem we hem i sevem yumi aot long ol han blong Leban, mo tu, se yumi save kasem histri ia?\n\n12 Yes, mo ?hao nao i hapen se yutufala i bin fogetem se Lod i save mekem evri samting we hem i wantem mekem, long ol pikinini blong ol man, blong mekem se oli soemaot fet long hem? Taswe, bae yumi mas stap fetful long hem.\n\n13 Mo sapos i hapen olsem se bae yumi stap fetful long hem, bae yumi kasem graon blong promes; mo bae yutufala i save, long sam taem long fiuja, se ol toktok blong Lod bae i hapen long saed blong taem we Jerusalem i lus evriwan; from evri samting we Lod i bin talem long saed blong taem we Jerusalem i lus evriwan, bae i mas hapen.\n\n14 From luk, bae i no longtaem, Spirit blong Lod bae i stop blong wok wetem olgeta; from luk, oli bin sakemaot ol profet, mo Jeremaea oli bin sakem hem long kalabus; mo oli bin lukaotem blong tekemaot laef blong papa blong mi, inaf blong mekem se oli bin ronem hem i aot long graon.\n\n15 Nao luk, mi talem long yutufala se sapos yutufala i gobak long Jerusalem bae yutufala tu i ded wetem olgeta. Mo nao, sapos yutufala i gat joes, go antap long graon, mo tingbaot ol toktok we mi talemaot long yutufala, se sapos yutufala i go bae yutufala tu i mas ded; from olsem ia nao Spirit blong Lod i mekem mi blong talem samting ia.”\n\n16 Mo i bin hapen se afta we mi, Nifae, i bin talem ol toktok ia long tufala brata blong mi, tufala i bin kros long mi. Mo i bin hapen se tufala i bin putum ol han blong tufala long mi, from luk, tufala i bin kros tumas, mo tufala i bin fasem mi wetem ol rop, from tufala i bin lukaotem blong tekemaot laef blong mi, blong tufala i save livim mi long waelples blong ol wael animol i save kakae mi.\n\n17 Be i bin hapen se mi bin prea long Lod, mi talem se: “O Lod, folem fet blong mi we mi gat long yu, bae yu mekem mi i kam fri aot long ol han blong tufala brata blong mi; yes, givim paoa long mi tu blong mi save brekem ol rop ia we i stap fasem mi.”\n\n18 Mo i bin hapen se afta we mi talem ol toktok ia, luk, ol rop i bin kamaot long ol han mo ol leg blong mi, mo mi stanap long fored blong tufala brata blong mi, mo mi toktok long tufala bakegen.\n\n19 Mo i bin hapen se tufala i bin kros long mi bakegen, mo oli bin lukaotem blong putum han blong tufala long mi; be luk, wan long ol gel blong Ismael, yes, mo tu, mama blong hem, mo wan long ol boe blong Ismael, i bin plis long tufala brata blong mi, inaf blong mekem se tufala i bin mekem hat blong tufala i kam sofsof; mo tufala i bin stop blong traem blong tekemaot laef blong mi.\n\n20 Mo i bin hapen se tufala i bin harem nogud, from fasin nogud blong tufala, inaf blong mekem se tufala i bin bodaon long fored blong mi, mo tufala i bin plis long mi blong mi save fogivim tufala from samting ia we tufala i bin mekem agensem mi.\n\n21 Mo i bin hapen se mi fogivim gud tufala from evri samting we tufala i mekem, mo mi askem strong long tufala se bae tufala i prea long Lod, God blong tufala blong askem hem blong fogivim tufala. Mo i bin hapen se tufala i mekem olsem. Mo afta we tufala i bin mekem prea long Lod, mifala i wokbaot bakegen i go from tenet blong papa blong mifala.\n\n22 Mo i bin hapen se mifala i kam daon i kasem tenet blong papa blong mifala. Mo afta we mi mo ol brata blong mi, mo ol famli blong Ismael i kam daon i kam kasem tenet blong papa blong mi, oli talem tangkyu long Lod, God blong olgeta; mo oli bin mekem sakrifaes mo bonem ol ofring i go long hem.\n\n", "1-ne 8": "[center][font_size=26]Japta 8[/font_size][/center]\n\n[i]Lihae i luk wan visen blong tri blong laef—Hem i tekem mo kakae ol frut blong hem mo hem i wantem famli blong hem blong mekem olsem—Hem i luk wan aean rel, wan rod we i stret mo i no isi, mo ol klaod blong tudak we i kavremap ol man—Saraea, Nifae, mo Sam oli tekem mo kakae frut ia, be Leman mo Lemyul i no wantem. Raonabaot 600–592 B.K.B.[/i]\n\n1 Mo i bin hapen se mifala i karem i kam tugeta ol defren kaen sid blong evri kaen samting, blong wit tugeta wetem evri kaen, mo tu, ol sid blong evri kaen frut.\n\n2 Mo i bin hapen se long taem we papa blong mi i stastap long waelples, hem i toktok long mifala, i talem se: “Luk, mi bin drim long wan drim; o, long ol narafala toktok, mi bin luk wan visen.\n\n3 Mo luk, from samting ia we mi bin luk, mi gat stamba tingting blong glad long Lod from Nifae, mo Sam, from mi gat stamba tingting blong biliv strong se tufala, mo tu, plante long laen blong tufala, bae Lod i sevem olgeta.\n\n4 Be luk, Leman mo Lemyul, mi fraet tumas from yutufala; from luk, mi ting mi bin luk long drim blong mi, wan dak mo sore waelples.\n\n5 Mo i bin hapen se mi luk wan man, mo hem i bin putum wan longfala waet klos; mo hem i kam mo stanap long fored blong mi.\n\n6 Mo i bin hapen se hem i toktok long mi, mo i askem mi blong folem hem.\n\n7 Mo i bin hapen se taem we mi folem hem, mi luk miwan se mi stap long wan dak mo sore emti ples.\n\n8 Mo afta we mi bin wokbaot blong spes blong plante aoa long tudak, mi stat blong prea long Lod blong hem i gat sore long mi, folem plante sore mo lav blong hem.\n\n9 Mo i bin hapen se afta we mi prea long Lod, mi luk wan bigfala ples we i gat fulap spes.\n\n10 Mo i bin hapen se mi luk wan tri, we frut blong hem i gud tumas blong i save mekem man i hapi.\n\n11 Mo i bin hapen se mi go, mo mi bin tekem mo kakae frut blong tri ia; mo mi faenem se frut ia i moa swit bitim evri frut we mi bin testem bifo. Yes, mo mi bin luk se frut blong hem i waet i bitim evri waet samting we mi bin luk bifo.\n\n12 Mo taem we mi bin tekem mo kakae long frut blong tri ia, hem i fulumap sol blong mi wetem bigfala glad we i bigwan tumas; taswe, mi stat blong wantem tumas se famli blong mi bae i tekem mo kakae long frut ia tu, from mi save se tes blong frut ia i gud i bitim tes blong evri narafala frut.\n\n13 Mo taem we mi bin stap lukluk olbaot, blong maet mi save faenem famli blong mi tu, mi bin luk wan reva blong wota; mo i ron kolosap, mo hem i kolosap long tri we mi bin stap tekem mo kakae long frut blong hem.\n\n14 Mo mi bin luk blong faenemaot wanem ples hem i kamaot long hem; mo mi luk ae blong hem we i no longwe tumas; mo long ae blong hem mi luk mama blong yufala Saraea, mo Sam, mo Nifae; mo oli bin stanap olsem we oli no save se bae oli go wea.\n\n15 Mo i bin hapen se mi sakem han long olgeta; mo tu, mi singaot bigwan long olgeta blong oli mas kam long mi mo tekem mo kakae frut ia, we i gud bitim ol narafala frut.\n\n16 Mo i bin hapen se oli kam long mi, mo oli tekem mo kakae frut ia tu.\n\n17 Mo i bin hapen se mi wantem tumas se Leman mo Lemyul bae tufala i kam, mo tekem mo kakae frut ia tu; taswe, mi bin sakem ae blong mi i go long ae blong reva, blong maet mi save luk tufala.\n\n18 Mo i bin hapen se mi luk tufala, be tufala i no bin wantem kam long mi mo tekem mo kakae frut.\n\n19 Mo mi bin luk wan aean rel, mo i folem saed blong reva, mo i go long tri we mi bin stanap kolosap long hem.\n\n20 Mo tu, mi bin luk wan rod we i stret mo i no isi, we i bin folem saed blong aean rel, i go kasem tri ia we mi bin stanap kolosap long hem; mo tu, hem i go long ae blong springwota, i go long wan bigfala ples we i gat fulap spes, olsem we hem i wan wol.\n\n21 Mo mi bin luk plante grup blong ol pipol we i had tumas blong kaontem evriwan, plante long olgeta oli bin gohed strong, blong oli save kasem rod ia we i go long tri we mi bin stanap kolosap long hem.\n\n22 Mo i bin hapen se oli wokbaot i kam, mo stat blong wokbaot long rod ia we i go long tri.\n\n23 Mo i bin hapen se wan klaod blong tudak i girap, yes, hem i wan bigfala klaod blong tudak, inaf, we i mekem se olgeta we oli bin stat blong wokbaot long rod, oli lusum rod blong olgeta, mekem se oli wokbaot longwe aotsaed long rod mo oli bin lus.\n\n24 Mo i bin hapen se mi bin luk sam narafala man we oli gohed strong, mo oli wokbaot i kam, mo oli holem en blong aean rel; mo oli gogohed strong tru long klaod blong tudak, oli hang strong long aean rel, i go kasem taem we oli kamkamaot mo tekem mo kakae frut blong tri.\n\n25 Mo afta we oli tekem mo kakae frut blong tri, oli bin sakem ol ae blong olgeta olbaot, olsem se oli sem.\n\n26 Mo tu, mi bin sakem ol ae blong mi raonabaot, mo mi bin luk, long narasaed long reva blong wota, wan bigfala haos we i gat fulap spes; mo haos ia i stanap olsem we i stap long ea, hae antap long graon.\n\n27 Mo hem i bin fulap wetem ol pipol, ol olfala tugeta wetem ol yangfala, ol man tugeta wetem ol woman; mo fasin blong klos blong olgeta i bin flas tumas; mo oli mekem fasin blong stap jikim ol man mo poenem ol fingga blong olgeta long olgeta we oli bin kamkamaot, mo oli bin stap tekem mo kakae long frut.\n\n28 Mo afta we oli bin testem frut ia oli bin sem, from olgeta we oli stap jikim olgeta; mo oli bin foldaon i go long ol rod we i no blong folem, mo oli bin lus.”\n\n29 Mo nao mi, Nifae, mi no talemaot evri toktok blong papa blong mi.\n\n30 Be, blong mekem raeting i sot, luk, hem i bin luk sam narafala grup blong ol pipol we oli stap gohed strong; mo oli kam mo holem strong en blong aean rel; mo oli bin gohed stret i go fored, oli stap holemtaet aean rel oltaem, kasem taem we oli kamkamaot, mo oli foldaon i go daon, mo oli tekem mo kakae long frut blong tri.\n\n31 Mo tu, hem i bin luk sam narafala grup blong pipol oli stap traehad blong faenem rod we i go long bigfala haos ia we i gat fulap spes.\n\n32 Mo i bin hapen se plante i bin draon daon long ol dip ples blong springwota; mo plante i bin lus long ae blong hem, oli wokbaot long ol rod we oli defren.\n\n33 Mo grup blong ol pipol ia i bigwan we i bin go insaed long bigfala haos ia we i nara kaen. Mo afta we oli bin go insaed long haos ia oli bin poenem fingga blong jik long mi, mo olgeta we oli stap tekem mo kakae long frut tu; be mifala i no lisin long olgeta.\n\n34 Hemia i ol toktok blong papa blong mi: “Evriwan we i bin lisin long olgeta, i bin foldaon mo lus.\n\n35 Mo Leman mo Lemyul, tufala i no bin tekem mo kakae long frut ia,” papa blong mi i bin talem.\n\n36 Mo i bin hapen se afta we papa blong mi i bin talemaot evri toktok ia blong drim blong hem o visen, we oli bin plante, hem i bin talem long mifala se, from ol samting we hem i bin luk long wan visen, hem i bin fraet tumas from Leman mo Lemyul; yes, hem i bin fraet se bae Lod i sakemaot tufala long fes blong hem.\n\n37 Mo hem i bin askem strong long tufala wetem evri filing blong wan gudfala papa, blong tufala i lisin gud long ol toktok blong hem, blong maet Lod bae i gat sore long tufala, mo no sakemaot tufala; yes, papa blong mi i bin prij long tufala.\n\n38 Mo afta we hem i bin prij long tufala, mo tu, i bin talemaot profesi long tufala long saed blong plante samting, hem i askem strong long tufala blong stap obei long ol komanmen blong Lod; mo hem i bin stop blong toktok long tufala.\n\n", "1-ne 9": "[center][font_size=26]Japta 9[/font_size][/center]\n\n[i]Nifae i mekem tu set blong histri—Oli singaotem tufala buk ia, ol buk blong Nifae—Ol bigfala buk oli gat histri blong ol man wetem ol samting we oli mekem long evri dei long laef blong olgeta—Ol smolfala buk oli gat histri blong ol tabu samting. Raonabaot 600–592 B.K.B.[/i]\n\n1 Mo evri samting ia, papa blong mi i bin luk mo i bin harem, mo i bin tokbaot, taem we hem i stap long wan tenet long vale blong Lemyul, mo tu, plante moa samting, we mi no save raetem long ol buk ia.\n\n2 Mo nao, olsem we mi bin tokbaot long saed blong ol buk ia, luk oli no ol buk we mi bin mekem wan ful stori blong histri blong ol pipol blong mi; from ol buk we mi bin mekem wan ful histri blong ol pipol blong mi, mi bin givim nem blong Nifae; taswe, oli singaotem olgeta ol buk blong Nifae, folem nem blong mi nomo; mo ol buk ia tu, oli singaotem olgeta, ol buk blong Nifae.\n\n3 Be, mi bin kasem wan komanmen long Lod se mi mas mekem ol buk ia, from spesel stamba tingting se i mas gat wan histri we oli raetemdaon we i tokbaot seves blong ol pipol blong mi.\n\n4 Long ol narafala buk oli mas raetemdaon histri blong rul blong ol king, mo ol faet mo ol rao blong ol pipol blong mi; taswe, ol buk ia oli blong saed blong seves; mo ol narafala buk oli blong rul blong ol king, mo ol faet, mo ol rao blong ol pipol blong mi.\n\n5 Taswe, Lod i bin givim oda long mi blong mekem ol buk ia from wan waes stamba tingting blong hem, we stamba tingting ia, mi no save.\n\n6 Be Lod i save evri samting stat long stat; taswe, hem i mekem rere wan rod blong finisim evri wok blong hem long medel blong ol pikinini blong ol man; from luk, hem i bin gat evri paoa blong mekem evri toktok blong hem i hapen. Mo i olsem ia nao. Amen.\n\n", "1-ne 10": "[center][font_size=26]Japta 10[/font_size][/center]\n\n[i]Lihae i talem se long fiuja, Ol Jiu bae oli kam prisena blong ol man blong Babilon—Hem i talemaot se long medel blong Ol Jiu bae wan Mesaea, wan Sevya, wan Ridima i kam—Lihae i talemaot tu long saed blong man we bae i kam, we bae i baptaesem Smol Sipsip blong God—Lihae i talemaot ded mo laef bakegen long ded blong Mesaea—Hem i skelem seraot mo kam tugeta blong Isrel long wan olif tri—Nifae i tokbaot Pikinini blong God, i tokbaot presen we i Tabu Spirit, mo i tokbaot nid blong stret mo gud fasin i stap. Raonabaot 600–592 B.K.B.[/i]\n\n1 Mo nao mi, Nifae, mi gohed blong raetemdaon long ol buk ia, wan histri blong ol samting we mi bin mekem, mo rul blong mi mo seves blong mi; taswe, blong gohed wetem histri blong mi, mi mas tokbaot smol long saed blong ol samting blong papa blong mi, mo tu, long saed blong ol brata blong mi.\n\n2 From luk, i bin hapen se afta we papa blong mi i stop blong talemaot ol toktok blong drim blong hem, mo tu, i bin stop blong askem strong long olgeta blong wokhad wetem strong tingting oltaem, hem i toktok long olgeta long saed blong Ol Jiu—\n\n3 Se afta we oli mas smas gud, we i bigfala bigtaon ia Jerusalem, mo plante bae oli mas tekem olgeta i go prisena long Babilon, folem taem we Lod i jusum, bae oli mas kambak bakegen, yes, bae oli karem olgeta aot long fasin blong stap slef tu; mo afta we oli kamaot long fasin blong stap slef, bae oli mas karembak bakegen graon blong olgeta we oli kasem long ol papa blong olgeta.\n\n4 Yes, sikis handred yia stat long taem we papa blong mi i bin aot long Jerusalem, bae Lod God i resemap wan profet long medel blong Ol Jiu—we i wan Mesaea, o, long ol narafala toktok, wan Sevya blong wol.\n\n5 Mo tu, hem i bin tokbaot ol profet, se i gat wan bigfala namba we i bin testifae long ol samting ia, long saed blong Mesaea ia, we hem i bin tokbaot, o Ridima ia blong wol.\n\n6 From hemia, evri man i bin stap long wan ples blong lus mo foldaon, mo bae oli stap long ples ia oltaem, be nomo, sapos oli dipen long Ridima ia.\n\n7 Mo hem i bin tokbaot tu long saed blong wan profet we bae i kam fastaem long Mesaea, blong mekem rere rod blong Lod—\n\n8 Yes, hem i mas go aot mo stap long waelples mo singaot: “Yufala i mekem rere rod blong Lod, mo mekem rod blong hem i stret; from i gat wan we i stap stanap long medel blong yufala we yufala i no save; mo hem i moa hae long mi, we strap blong sandel blong hem, mi, mi no stret inaf blong tekemaot.” Mo plante samting papa blong mi i bin talem long saed blong samting ia.\n\n9 Mo papa blong mi i bin talem se hem i mas baptaesem man long Betabara, i go bitim Jodan; mo tu, hem i bin talem se hem i mas baptaesem man wetem wota; hem i mas baptaesem Mesaea tu wetem wota.\n\n10 Mo afta we hem i bin baptaesem Mesaea wetem wota, bae hem i luk mo talemaot se hem i bin baptaesem Smol Sipsip blong God, we bae i tekemaot ol sin blong wol.\n\n11 Mo i bin hapen se afta we papa blong mi i bin talemaot ol toktok ia, hem i bin toktok long ol brata blong mi long saed blong gospel we bae oli prijim long medel blong Ol Jiu, mo tu, long saed blong slak fasin blong Ol Jiu long taem we oli no bilif. Mo afta we oli bin kilimded Mesaea, we bae i kam, mo afta we hem i ded, bae hem i girap long ded mo bae hem i soemaot hemwan, tru long Tabu Spirit, long Ol Jentael.\n\n12 Yes, papa blong mi i bin talem plante samting long saed blong Ol Jentael tu, mo tu, long saed blong laen blong Isrel, se bae oli skelem olgeta long wan olif tri, we ol branj blong hem bae oli mas kamaot mo oli mas seraot long ful fes blong wol.\n\n13 From samting ia, hem i bin talem se i mas nid olsem se Lod bae i lidim yumi evriwan tugeta i go insaed long graon blong promes, blong mekem se toktok blong Lod i hapen, se bae yumi mas seraot olbaot long ful fes blong wol.\n\n14 Mo afta we ol laen blong Isrel bae oli seraot, bae oli mas kam tugeta bakegen; o, blong endem, afta we Ol Jentael oli bin kasem Gospel we i fulwan, ol stret branj blong olif tri, o ol smol haf nomo we i stap yet blong laen blong Isrel, Lod bae i joenem olgeta, o oli kam blong save long saed blong tru Mesaea, Lod blong olgeta mo Ridima blong olgeta.\n\n15 Mo long kaen toktok ia papa blong mi i bin profesae mo i bin toktok long ol brata blong mi, mo tu, plante moa samting we mi no raetem long buk ia; from mi bin raetem evriwan long olgeta we mi ting se oli impoten long narafala buk blong mi.\n\n16 Mo evri samting ia, we mi bin tokbaot, i bin hapen long taem we papa blong mi i bin stap long wan tenet, long vale blong Lemyul.\n\n17 Mo i bin hapen se afta mi, Nifae, from mi bin harem ol toktok blong papa blong mi, long saed blong ol samting we hem i bin luk long wan visen, mo tu, ol samting we hem i bin talemaot tru long paoa blong Tabu Spirit, we paoa ia hem i bin kasem tru long fet long Pikinini blong God—mo Pikinini blong God i Mesaea ia we bae i mas kam—mi, Nifae, mi bin wantem tu se bae mi save luk, mo harem, mo save long ol samting ia, tru long paoa blong Tabu Spirit, we i presen blong God long olgeta we oli wok strong wetem strong tingting oltaem blong lukaotem hem, olsem long ol taem bifo, mo long taem we hem i mas soemaot hemwan long ol pikinini blong ol man.\n\n18 From hem i semmak yestedei, tedei, mo blong oltaem; mo rod i rere finis blong evri man stat long taem we wol i bin stat, sapos i olsem se oli sakem sin mo kam long hem.\n\n19 From hem we i wok strong wetem strong tingting oltaem blong stap luklukgud, bae i faenem; mo bae oli kam blong save ol sikret blong God, tru long paoa blong Tabu Spirit, long ol taem ia naoia olsem long ol taem blong bifo, mo long ol taem blong bifo olsem long ol taem we bae oli kam yet; taswe, rod blong Lod i wan raon we i no save finis.\n\n20 From hemia, tingbaot, O man, from evri samting we yu stap mekem bae Lod i tekem yu i go long jajmen from.\n\n21 Taswe, sapos yufala i bin lukaotem blong mekem ol rabis fasin long ol dei blong tes blong yufala, ale, bae oli faenem se yufala i no klin long fored blong jea blong jajmen blong God; mo bae i no gat wan samting we i no klin we i save stap wetem God; taswe, bae God i mas sakem yufala i go aot blong oltaem.\n\n22 Mo Tabu Spirit i givim raet se bae mi talem ol samting ia, mo no tanem baksaed blong mi long olgeta.\n\n", "1-ne 11": "[center][font_size=26]Japta 11[/font_size][/center]\n\n[i]Nifae i luk Spirit blong Lod, mo Spirit blong Lod i soem tri blong laef long visen—Hem i luk mama blong Pikinini blong God mo i lanem ol wok we God i kam daon blong mekem long ol pikinini blong ol man—Hem i luk baptaes, seves, mo taem we oli krusifaem Smol Sipsip blong God—Hem i luk tu, taem we Lod i singaotem Olgeta Twelef Aposol blong Smol Sipsip mo seves blong olgeta. Raonabaot 600–592 B.K.B.[/i]\n\n1 From i bin hapen se afta we mi bin wantem blong save ol samting we papa blong mi i bin luk, mo biliv we Lod i save soem ol samting ia long mi, taem we mi bin sidaon mo stap tingting hevi long hat blong mi, Spirit blong Lod i bin karem mi i go longwe, yes, i go antap long wan bigfala hil we i hae tumas we mi neva bin luk bifo, mo mi neva bin putum leg blong mi long hem.\n\n2 Mo Spirit i bin talem long mi: “Luk, ?Wanem nao yu wantem?”\n\n3 Mo mi bin talem: “Mi wantem blong luk ol samting we papa blong mi i bin luk.”\n\n4 Mo Spirit i bin talem long mi: “?Yu bilivim se papa blong yu i bin luk tri ia we hem i bin tokbaot?”\n\n5 Mo mi bin talem: “Yes, yu save se mi bilivim evri toktok blong papa blong mi.”\n\n6 Mo taem we mi bin talemaot ol toktok ia, Spirit i singaot wetem wan laod voes, i talem se: “Hosana long Lod, God we i hae olgeta; from hem i God ova long ful wol, yes, hem i antap long evri samting. Mo bae Lod i blesem yu, Nifae, from yu biliv long Pikinini blong God we i hae olgeta; taswe, bae yu luk ol samting ia we yu bin wantem.\n\n7 Mo luk samting ia bae i kam long yu olsem wan saen, we afta yu luk tri ia we i karem frut ia we papa blong yu i bin testem, bae yu luk tu wan man we i kamdaon aot long heven, mo bambae yu luk hem. Mo afta yu luk hem, yu mas talemaot se hem ia, hem i Pikinini blong God.”\n\n8 Mo i bin hapen se Spirit i bin talem long mi: “!Luk!” Mo mi bin lukluk mo mi luk wan tri; mo i bin olsem tri ia we papa blong mi i bin luk; mo naes blong tri ia i bitim mak, yes, i naes tumas bitim evri naes samting; mo waet kala blong tri ia i bitim waet kala blong sno we i jes foldaon.\n\n9 Mo i bin hapen se afta we mi luk tri ia, mi talem long Spirit: “Mi luk se yu bin soemaot long mi tri ia we praes blong hem i bitim praes blong evri samting.”\n\n10 Mo hem i bin talem long mi: “?Wanem nao yu wantem?”\n\n11 Mo mi bin talem long hem: “Blong save mining blong hem”—from mi bin toktok long hem olsem wan man i stap toktok; from mi bin luk se hem i stap long pikja blong wan man. Be long taem ia, mi bin save se hem ia i Spirit blong Lod, mo hem i bin toktok long mi olsem wan man i stap toktok wetem narawan.\n\n12 Mo i bin hapen se hem i talem long mi: “!Luk!” Mo mi bin lukluk olsem blong luk hem, mo mi no luk hem; from hem i go aot long fored blong fes blong mi.\n\n13 Mo i bin hapen se mi bin lukluk, mo mi luk bigfala bigtaon blong Jerusalem, mo tu, sam narafala bigtaon. Mo mi luk bigtaon blong Nasaret; mo long bigtaon blong Nasaret, mi luk wan woman we i neva go wetem man yet, mo hem i naes tumas mo i waet.\n\n14 Mo i bin hapen se mi luk ol heven oli open; mo wan enjel i kamdaon mo i stanap long fored blong mi; mo hem i talem long mi: “Nifae, ?wanem nao yu bin luk?”\n\n15 Mo mi talem long hem: “Wan woman we i neva go wetem man yet, we i naes mo gud bitim ol narafala woman we oli neva go wetem man yet.”\n\n16 Mo hem i talem long mi: “?Yu save ol samting long saed blong wok we God i kamdaon blong mekem wetem man?”\n\n17 Mo mi talem long hem: “Mi save se hem i lavem ol pikinini blong hem; be, mi no save mining blong evri samting.”\n\n18 Mo hem i talem long mi: “Luk, woman we i neva go wetem man yet we yu stap luk, i mama blong Pikinini blong God, folem fasin blong bodi blong mit mo bun.”\n\n19 Mo i bin hapen se mi luk se Spirit i bin karem hem i go longwe; mo afta we Spirit i bin karem hem i go longwe blong spes blong wan taem, enjel i toktok long mi, se: “!Luk!”\n\n20 Mo mi luk, mo mi lukluk woman ia we i neva go wetem man yet bakegen, hem i stap holem wan pikinini long ol han blong hem.\n\n21 Mo enjel i talem long mi: “!Luk Smol Sipsip blong God, yes, hem i Pikinini blong Papa we I No Save Finis! ?Yu save mining blong tri we papa blong yu i bin luk?”\n\n22 Mo mi ansa long hem, mi talem se: “Yes, hem i lav blong God, we i seraotem hemwan i go long evri ples long hat blong ol pikinini blong ol man; taswe, hem i samting we evri man i wantem moa i bitim evri narafala samting.”\n\n23 Mo hem i toktok long mi, i talem se: “Yes, mo hem i wan glad we i bigwan olgeta long sol.”\n\n24 Mo afta we hem i talem ol toktok ia, hem i talem long mi se: “!Luk!” Mo mi bin lukluk, mo mi bin luk Pikinini blong God, i stap go fored long medel blong ol pikinini blong ol man; mo mi luk plante oli foldaon long tufala leg blong hem mo wosipim hem.\n\n25 Mo i bin hapen se mi luk se aean rel, we papa blong mi i bin luk, i toktok blong God, we i go stret long springwota blong ol wota we oli laef, o long tri blong laef; we ol wota blong hem i wan eksampol blong lav blong God; mo tu, mi luk se tri blong laef i ripresentem lav blong God.\n\n26 Mo enjel i talem long mi bakegen: “!Luk mo luk gud ol wok we God i kam daon blong mekem long ol pikinini blong ol man!”\n\n27 Mo mi lukluk mo mi luk Ridima blong wol, we papa blong mi i tokbaot; mo tu, mi luk profet we bae i mekem rere rod fastaem long hem. Mo Smol Sipsip blong God i go fored mo i kasem baptaes tru long hem; mo afta we hem i kasem baptaes, mi luk ol heven oli open, mo Tabu Spirit i kamdaon aot long heven mo i stap antap long hem, i tekem sep blong wan dav.\n\n28 Mo mi luk se hem i bin go aot i givhan long ol pipol, wetem paoa mo bigfala glori; mo ol grup blong ol pipol oli bin kam tugeta blong harem hem; mo mi luk se oli sakem hem aot long medel blong olgeta.\n\n29 Mo tu, mi luk twelef narafala man we oli stap folem hem. Mo i bin hapen se Spirit i karem olgeta i go longwe aot long fored blong fes blong mi, mo mi no luk olgeta.\n\n30 Mo i bin hapen se enjel i toktok long mi bakegen, i talem se: “!Luk!” Mo mi bin lukluk, mo mi bin luk ol heven oli open bakegen, mo mi luk ol enjel oli stap kamdaon long ol pikinini blong ol man; mo oli givhan long olgeta.\n\n31 Mo hem i toktok long mi bakegen, i talem se: “!Luk!” Mo mi bin lukluk, mo mi bin luk Smol Sipsip blong God i stap go fored long medel blong ol pikinini blong ol man. Mo mi luk ol grup blong ol pipol we oli sik, mo we oli gat hadtaem wetem evri kaen sik, mo wetem ol devel mo ol spirit we oli no klin; mo enjel i toktok mo i soem evri samting ia long mi. Mo oli kam oraet tru long paoa blong Smol Sipsip blong God; mo ol devel mo ol spirit we oli no klin, hem i sakemaot olgeta.\n\n32 Mo i bin hapen se enjel i toktok long mi bakegen, i talem se: “!Luk!” Mo mi bin lukluk mo mi bin luk Smol Sipsip blong God, we ol pipol oli tekem hem; yes, Pikinini blong God we i no gat en i kasem jajmen blong wol; mo mi luk mo mi talemaot.\n\n33 Mo mi, Nifae, mi luk se oli leftemap hem long kros mo oli kilim hem i ded from ol sin blong wol.\n\n34 Mo afta we oli kilim hem i ded, mi luk ol grup blong pipol blong wol, we oli kam tugeta blong faet agensem ol aposol blong Smol Sipsip; from olsem ia nao enjel blong Lod i singaotem olgeta twelef.\n\n35 Mo grup blong pipol blong wol i kam tugeta; mo mi luk we oli stap long wan bigfala haos we i gat fulap spes, olsem haos ia we papa blong mi i luk. Mo enjel blong Lod i toktok long mi, i talem se: “Luk wol mo waes tingting blong hem, yes, luk laen blong Isrel i kam tugeta blong faet agensem olgeta twelef aposol blong Smol Sipsip.”\n\n36 Mo i bin hapen se mi luk mo talemaot, se bigfala haos we i gat fulap spes ia, i hae tingting blong wol; mo haos ia i foldaon, mo foldaon blong haos ia i bigwan tumas. Mo enjel blong Lod i toktok long mi bakegen, i talem se: “Olsem ia nao Lod bae i prapa spolem gud evri kantri, famli, lanwis, mo pipol, we bae oli faet agensem olgeta twelef aposol blong Smol Sipsip.”\n\n", "1-ne 12": "[center][font_size=26]Japta 12[/font_size][/center]\n\n[i]Nifae i luk long visen, graon blong promes; stret mo gud fasin, rabis fasin, mo foldaon blong man we i stap laef long hem; Smol Sipsip blong God i visitim olgeta; olsem wanem nao Olgeta Twelef Disaepol mo Olgeta Twelef Aposol bae oli jajem Isrel; mo ol rabis mo doti ples blong olgeta we oli stap slak from oli bin lusum bilif. Raonabaot 600–592 B.K.B.[/i]\n\n1 Mo i bin hapen se enjel i talem long mi: “Lukluk, mo luk laen blong yu, mo tu, laen blong ol brata blong yu.” Mo mi lukluk mo luk graon blong promes; mo mi luk ol grup blong ol pipol, yes, hem i olsem se namba blong hem i semmak olsem namba blong ol sanbij blong solwota.\n\n2 Mo i bin hapen se mi luk ol grup blong ol pipol we oli kam tugeta blong faet, wan agensem narawan; mo mi luk ol wo, mo ol toktok abaot ol wo, mo ol bigfala namba blong ol dedman we we naef blong faet i kilimded olgeta long medel blong ol pipol blong mi.\n\n3 Mo i bin hapen se mi luk plante jeneresen oli pasawe, folem fasin blong ol wo mo ol rao long graon; mo mi luk plante bigtaon, yes, mekem se mi no kaontem olgeta.\n\n4 Mo i bin hapen se mi luk wan klaod blong tudak long fes blong graon blong promes; mo mi luk ol laetning, mo mi harem ol tanda, mo ol graon oli seksek, mo evri kaen blong ol bigfala noes; mo mi luk graon mo ol ston, we oli brok; mo mi luk ol bigfala hil oli foldaon long pisis; mo mi luk ol level ples blong graon, we oli brokbrok; mo mi luk plante bigtaon we oli draon; mo mi luk plante we i bon long faea; mo mi luk plante we i foldaon long graon, from seksek blong graon ia.\n\n5 Mo i bin hapen se afta we mi luk ol samting ia, mi luk hot smok blong tudak, we i lus long fes blong wol; mo luk, mi luk ol grup blong ol pipol we oli no foldaon from ol bigfala mo ol strong jajmen blong Lod.\n\n6 Mo mi luk ol heven oli open, mo Smol Sipsip blong God i stap kamdaon, aot long heven; mo hem i kamdaon mo i soemaot hemwan long olgeta.\n\n7 Mo tu, mi luk mo stap talemaot se Tabu Spirit i kamdaon long twelef narafala man; mo God i odenem olgeta, mo i jusum olgeta.\n\n8 Mo enjel i toktok long mi, i talem se: “Luk olgeta twelef disaepol blong Smol Sipsip, we God i jusum olgeta blong givhan long laen blong yu.”\n\n9 Mo hem i talem long mi: “?Yu tingbaot olgeta twelef aposol blong Smol Sipsip? Luk, oli olgeta we bambae oli jajem ol twelef laen blong Isrel; taswe, ol twelef minista blong laen blong yu bae oli kasem jajmen long olgeta; from yufala i pat blong laen blong Isrel.\n\n10 Mo olgeta twelef disaepol ia we yu stap luk, bae oli jajem laen blong yu. Mo, luk, oli stret mo gud blong oltaem; from se, from fet blong olgeta long Smol Sipsip blong God, ol klos blong olgeta oli kam waet tru long blad blong hem.”\n\n11 Mo enjel i talem long mi se: “!Luk!” Mo mi bin lukluk, mo bin luk tri jeneresen oli pasawe long stret mo gud fasin; mo ol klos blong olgeta i waet olsem hemia blong Smol Sipsip blong God. Mo enjel i talem long mi: “Olgeta ia, oli kam waet long blad blong Smol Sipsip, from fet blong olgeta long hem.”\n\n12 Mo mi, Nifae, mi luk tu, plante blong nambafo jeneresen we oli bin pasawe long stret mo gud fasin.\n\n13 Mo i bin hapen se mi luk ol grup blong ol pipol blong wol oli kam tugeta.\n\n14 Mo enjel i talem long mi: “Luk laen blong yu, mo tu, laen blong brata blong yu.”\n\n15 Mo i bin hapen se mi lukluk mo mi luk ol pipol blong laen blong mi oli kam tugeta long ol grup blong pipol agensem laen blong ol brata blong mi; mo oli kam tugeta blong faet.\n\n16 Mo enjel i toktok long mi, i talem se: “Luk springwota blong wota we i doti we papa blong yu i luk; yes, hem i reva we hem i bin tokbaot; mo ol dip ples blong hem oli ol dip ples blong hel.\n\n17 Mo ol klaod blong tudak, oli ol temtesen blong devel, we i blaenem ol ae, mo i mekem hat blong ol pikinini blong ol man i kam strong, mo i lidim olgeta oli gowe, i go long ol rod we oli bigwan, blong mekem se oli ded mo oli lus.\n\n18 Mo bigfala haos ia we i gat fulap spes, we papa blong yu i bin luk, i ol flas tingting, mo hae tingting blong ol pikinini blong ol man. Mo wan bigfala mo wan rabis hol i seperetem olgeta; yes, hem i toktok blong jastis blong God we I No Save Finis, mo Mesaea we i Smol Sipsip blong God, we Tabu Spirit i tokbaot hem, stat long taem we wol i bin stat kasem taem naoia, mo stat long taem naoia i go mo blong oltaem.”\n\n19 Mo taem we enjel i stap talemaot ol toktok ia, mi bin lukluk mo luk se laen blong brata blong mi i faet agensem laen blong mi, folem toktok blong enjel; mo from ol hae tingting blong laen blong mi mo ol temtesen blong devel, mi luk se laen blong ol brata blong mi i winim ol pipol blong laen blong mi.\n\n20 Mo i bin hapen se mi bin lukluk, mo mi bin luk ol pipol blong laen blong brata blong mi, se oli winim laen blong mi; mo oli go fored long ol grup blong ol pipol long fes blong graon.\n\n21 Mo mi bin luk olgeta i kam tugeta long ol grup blong ol pipol; mo mi luk ol wo mo ol toktok abaot ol wo long medel blong olgeta; mo long ol wo mo ol toktok abaot ol wo, mi luk plante jeneresen oli pasawe.\n\n22 Mo enjel i talem long mi: “Luk, olgeta ia bae oli kam slak from oli lusum bilif.”\n\n23 Mo i bin hapen se mi luk, afta we oli kam slak from oli lusum bilif, oli kam wan dak mo wan rabis, mo wan doti pipol, oli fulap wetem les mo evri kaen rabis sin.\n\n", "1-ne 13": "[center][font_size=26]Japta 13[/font_size][/center]\n\n[i]Nifae i luk long visen, jos blong devel we i stanap long medel blong Ol Jentael; oli faenem mo stanemap Amerika, ol pat blong Baebol we oli klia mo gudgudfala oli lus long Baebol; wanem i hapen from apostasi blong ol jentael, kambak blong gospel, ol skripja blong ol lata-dei bae i kamaot, mo taem we oli bildimap Saeon. Raonabaot 600–592 B.K.B.[/i]\n\n1 Mo i bin hapen se enjel i toktok long mi, i talem se: “!Luk!” Mo mi bin lukluk mo mi luk plante kantri mo plante kingdom.\n\n2 Mo enjel i talem long mi: “?Wanem nao yu luk?” Mo mi talem: “Mi luk plante kantri mo kingdom.”\n\n3 Mo hem i talem long mi: “Hemia i ol kantri mo ol kingdom blong Ol Jentael.”\n\n4 Mo i bin hapen se mi luk long medel blong ol kantri blong Ol Jentael se wan bigfala jos i stanap.\n\n5 Mo enjel i talem long mi: “Luk jos ia we i stanap, hem i moa rabis bitim ol narafala jos, we i stap kilimded ol sent blong God, yes, mo i mekem olgeta i safa, mo i fasem daon olgeta, mo i putum wan yok long olgeta we i wan aean yok, mo i karem olgeta i kam daon blong oli stap slef.”\n\n6 Mo i bin hapen se mi luk bigfala mo rabis jos ia; mo mi luk devel we i hem nao i bin stanemap hem.\n\n7 Mo tu, mi luk gol, mo silva, mo ol klos we oli mekem long silik, mo ol narafala klos we oli red mo oli stap saen, mo ol klos we oli somap gud, mo evri kaen gudgudfala klos; mo mi luk plante woman blong rod.\n\n8 Mo enjel i toktok long mi, i talem se: “Luk gol, mo silva, mo ol klos we oli mekem long silik, mo ol narafala klos we oli red mo oli stap saen, mo ol klos ia we oli somap gud, mo ol gudgudfala klos, mo ol woman blong rod, oli ol tingting blong bigfala mo rabis jos ia.\n\n9 Mo tu, from ol pres blong wol, oli kilimded ol sent blong God mo karem olgeta i go daon blong oli kam slef.”\n\n10 Mo i bin hapen se mi bin lukluk mo luk plante solwota; mo oli seperetem Ol Jentael long laen blong ol brata blong mi.\n\n11 Mo i bin hapen se enjel i talem long mi: “Luk bigfala nogud kros blong God i stap long laen blong ol brata blong yu.”\n\n12 Mo mi bin lukluk mo luk wan man long medel blong Ol Jentael, we plante solwota ia i bin seperetem hem long laen blong ol brata blong mi; mo mi luk Spirit blong God, we i kamdaon mo i wok long man ia; mo hem i go aot long plante solwota ia, i go kasem laen blong ol brata blong mi, we i stap long promes graon.\n\n13 Mo i bin hapen se mi luk Spirit blong God, we i bin wok long sam narafala Jentael; mo oli go fored, oli aot long kalabus, oli go long plante solwota ia.\n\n14 Mo i bin hapen se mi luk plante grup blong pipol blong Ol Jentael long graon blong promes; mo mi luk bigfala nogud kros blong God, we i stap wetem laen blong ol brata blong mi; mo oli seraot long fored blong Ol Jentael mo oli kilim olgeta.\n\n15 Mo mi luk Spirit blong Lod, we i stap long Ol Jentael, mo oli kam antap gud mo oli kasem graon blong olgeta we oli kasem long ol papa blong olgeta; mo mi luk we oli waet, mo oli gud tumas mo naes, olsem ol pipol blong mi bifo oli kilim olgeta i ded.\n\n16 Mo i bin hapen se mi, Nifae, mi luk we Ol Jentael we oli go fored, oli aot long kalabus, oli bin putum tingting blong olgeta i stap daon long fored blong Lod; mo paoa blong Lod i bin stap wetem olgeta.\n\n17 Mo mi luk we ol mama Jentael blong olgeta i kam tugeta long ol solwota, mo long graon tu, blong faet agensem olgeta.\n\n18 Mo mi luk we paoa blong God i stap wetem olgeta, mo tu, we bigfala nogud kros blong God i stap long olgeta we i kam tugeta agensem olgeta blong faet.\n\n19 Mo mi, Nifae, mi bin luk we Ol Jentael we oli go fored, oli aot long kalabus, oli bin kam fri tru long paoa blong God aot long ol han blong evri narafala kantri.\n\n20 Mo i bin hapen se mi, Nifae, mi luk we oli kam antap gud long graon; mo mi luk wan buk, mo oli karem i go long medel blong olgeta.\n\n21 Mo enjel i talem long mi: “?Yu save mining blong buk ia?”\n\n22 Mo mi talem long hem: “Mi no save.”\n\n23 Mo hem i talem: “Luk, buk ia i kam aot long maot blong wan Jiu.” Mo mi, Nifae, mi luk buk ia; mo hem i talem long mi: “Buk ia we yu stap luk, i wan histri blong Ol Jiu, we i holem ol kavenan blong Lod, we hem i bin mekem wetem laen blong Isrel; mo hem i holem tu plante long ol profesi blong ol tabu profet; mo hem i wan histri olsem ol raeting we oli stap long ol buk we oli mekem wetem bras, be hemia nomo i no gat plante tumas; be, oli holem ol kavenan blong Lod, we hem i bin mekem wetem laen blong Isrel; taswe, oli gat bigfala yus long Ol Jentael.”\n\n24 Mo enjel blong Lod i talem long mi: “Yu bin luk we buk ia i kam aot long maot blong wan Jiu; mo taem we i kam aot long maot blong wan Jiu, i holem gospel blong Lod we i fulwan, we olgeta twelef aposol i talemaot; mo oli talemaot ol samting folem trutok we i stap long Smol Sipsip blong God.\n\n25 Taswe, ol samting ia i go aot long Ol Jiu long klin fasin i go kasem Ol Jentael, folem trutok we i stap wetem God.\n\n26 Mo afta oli go aot tru long ol han blong olgeta twelef aposol blong Smol Sipsip, long Ol Jiu i go kasem Ol Jentael, yu stap luk taem we bigfala mo rabis jos ia i stat, we i moa rabis bitim ol narafala jos; from luk, oli bin tekemaot, long gospel blong Smol Sipsip, plante pat we oli klia mo gudgudfala; mo tu, oli bin tekemaot plante kavenan blong Lod.\n\n27 Mo evri samting ia oli mekem blong oli save jenisim ol stret fasin blong Lod, blong oli save mekem ol ae oli kam blaen, mo mekem hat blong ol pikinini blong ol man i kam strong.\n\n28 Taswe, yu stap luk we afta buk ia i go aot tru ol han blong bigfala mo rabis jos, i gat plante klia mo gudgudfala samting we oli bin tekemaot long buk ia, we i buk blong Smol Sipsip blong God.\n\n29 Mo afta we ol samting ia we oli klia mo gudgudfala oli lus, buk ia i go long evri kantri blong Ol Jentael; mo afta we i go long evri kantri blong Ol Jentael, yes, i go krosem plante solwota we yu bin luk wetem Ol Jentael we oli bin go fored, oli aot long kalabus, yu luk—from plante samting ia we oli klia mo gudgudfala we oli bin tekemaot long buk ia, we oli bin isi blong ol pikinini blong ol man blong andastanem, folem klia fasin we i stap long Smol Sipsip blong God—from ol samting ia we oli tekemaot long gospel blong Smol Sipsip, wan bigfala namba blong ol pipol i foldaon, yes, inaf blong mekem se Setan i gat bigfala paoa ova long olgeta.\n\n30 Be, yu luk se Ol Jentael we i bin go fored, oli aot long kalabus, mo oli bin kam antap tru long paoa blong God ova long evri narafala kantri, long fes blong graon we i gud tumas i bitim ol narafala graon, we i graon we Lod God i bin mekem kavenan wetem papa blong yu, se laen blong hem i mas gat graon ia blong olgeta we oli kasem long papa; taswe, yu luk we Lod God bae i no letem se Ol Jentael bae i prapa spolem gud evriwan olgeta blong laen blong yu we oli bin miks, we oli stap long medel blong ol brata blong yu.\n\n31 Mo tu, bae hem i no letem se Ol Jentael bae oli prapa spolem gud laen blong ol brata blong yu.\n\n32 Mo tu, Lod God bae i no letem se Ol Jentael bae oli stap oltaem long nogud ples blong stap blaen, we yu luk oli stap long hem, from ol klia mo ol gudgudfala pat blong gospel blong Smol Sipsip we rabis jos ia i bin holembak, we yu bin luk taem we hem i stat.”\n\n33 Taswe, Smol Sipsip blong God i talem: “Bae mi gat sore long Ol Jentael, taem we bae mi panisim smol haf nomo blong laen blong Isrel wetem panis we i strong tumas.”\n\n34 Mo i bin hapen se enjel blong Lod i toktok long mi, i talem se: “Luk, Smol Sipsip blong God i talem, afta we mi bin visitim smol haf we i stap yet blong laen blong Isrel—mo smol haf ia we i stap yet we mi tokbaot, oli ol laen blong papa blong yu—taswe, afta we mi panisim olgeta wetem jajmen, mo mi kilim olgeta tru long han blong Ol Jentael, mo afta, Ol Jentael oli foldaon tumas, from we ol samting ia we oli klia mo gudgudfala blong gospel blong Smol Sipsip we rabis jos ia i bin holembak olgeta, we i mama blong ol woman blong rod, Smol Sipsip i talem—bae mi gat sore long Ol Jentael long dei ia, inaf blong mekem se bae mi karem i kam long olgeta, wetem paoa blong miwan, plante long gospel blong mi we bae i klia mo gudgudfala,” Smol Sipsip i talem.\n\n35 From, luk, Smol Sipsip i talem: “Bae mi soemaot miwan long ol laen blong yu, blong oli raetem plante samting we bae mi mas tijim long olgeta, we bae oli klia mo gudgudfala; mo afta ol laen blong yu bae oli ded, mo oli kam slak from oli lusum bilif, mo tu, ol laen blong ol brata blong yu; luk, ol samting ia bae mi haedem, blong i kamaot i go long Ol Jentael, tru long presen mo paoa blong Smol Sipsip.”\n\n36 “Mo long ol samting ia bae oli raetem gospel blong mi,” Smol Sipsip i talem, “mo strong ston blong mi mo fasin blong mi blong sevem man.”\n\n37 Mo bae mi blesem olgeta we oli lukaotem blong karem i kam Saeon blong mi long dei ia, from bae oli gat presen mo paoa blong Tabu Spirit; mo sapos oli stap strong kasem en, bae God i leftemap olgeta long las dei, mo bae mi sevem olgeta long kingdom we i no gat en blong Smol Sipsip; mo eni man we i talemaot pis, yes, nius we i karem bigfala glad i kam, bae oli kam naes tumas antap long ol bigfala hil.\n\n38 Mo i bin hapen se mi bin luk smol haf we oli stap yet blong laen blong ol brata blong mi, mo tu, buk blong Smol Sipsip blong God, we i bin kam aot long maot blong Ol Jiu, we i bin kam aot long Ol Jentael i go long samfala we oli stap yet blong ol pikinini blong ol brata blong mi.\n\n39 Mo afta we i bin kasem olgeta, mi bin luk sam narafala buk we i bin kam tru long paoa blong Smol Sipsip long Ol Jentael i go long olgeta, blong winim tingting blong Ol Jentael mo smol haf we i stap yet blong laen blong ol brata blong mi, mo tu, Ol Jiu we i bin seraot olbaot long ful fes blong wol, se ol histri blong ol profet mo blong ol twelef aposol blong Smol Sipsip oli tru.\n\n40 Mo enjel i bin toktok long mi, i talem se: “Ol lasfala histri ia, we yu bin luk long medel blong Ol Jentael, bae oli witnes long saed blong trutok blong faswan, we i blong ol twelef aposol blong Smol Sipsip, mo bae i soem ol samting we i klia mo gudgudfala we oli bin tekemaot long faswan; mo bae i soem long evri famli, lanwis, mo pipol se Smol Sipsip blong God i Pikinini blong Papa we i no Save Finis, mo Sevya blong wol; mo we evri man i mas kam long hem, sapos no, hem i no save sevem olgeta.\n\n41 Mo oli mas kam folem ol toktok we bae oli stanap tru long maot blong Smol Sipsip; mo ol toktok blong Smol Sipsip bae oli soemaot long ol histri blong laen blong yu, mo tu, long ol histri blong olgeta twelef aposol blong Smol Sipsip; taswe, tufala tugeta i mas stanap long wan; from i gat wan God mo wan Man blong Lukaot long Sipsip ova long ful wol.\n\n42 Mo taem ia bae i kam we hem i mas soemaot hemwan long evri kantri, long Ol Jiu tugeta wetem Ol Jentael tu; mo afta we hem i bin soemaot hemwan long Ol Jiu mo tu long Ol Jentael, nao bae hem i soemaot hemwan long Ol Jentael mo tu long Ol Jiu, mo laswan bae i faswan, mo faswan bae i laswan.”\n\n", "1-ne 14": "[center][font_size=26]Japta 14[/font_size][/center]\n\n[i]Wan enjel i talem long Nifae long saed blong ol blesing mo ol strong nogud tok we bae i kam long Ol Jentael—I gat tu jos nomo: Jos Ia blong Smol Sipsip blong God, mo jos blong devel—Ol Sent blong God long evri kantri oli kasem hadtaem tru long bigfala mo rabis jos ia—Aposol Jon bae i raetem ol samting long saed blong en blong wol. Raonabaot 600–592 B.K.B.[/i]\n\n1 Mo bae i kam blong hapen se, sapos Ol Jentael oli lisin gud long Smol Sipsip blong God long dei ia we bae hem i soemaot hemwan long olgeta tru long toktok, mo tu, tru long paoa, tru long ol samting we hem i mekem, kasem taem we hem i karemaot ol samting we oli stap mekem olgeta oli foldaon—\n\n2 Mo oli no mekem hat blong olgeta i kam strong agensem Smol Sipsip blong God, bambae oli kaontem olgeta wetem ol laen blong papa blong yu; yes, bae oli kaontem olgeta wetem laen blong Isrel; mo bae oli kasem blesing long promes graon blong oltaem; bae oli nomo go daon long kalabus; mo laen blong Isrel bae i nomo save miks wetem ol narafala pipol.\n\n3 “Mo bigfala hol ia, we bigfala mo rabis jos ia i bin digim blong olgeta ia, we devel i bin statem wetem ol pikinini blong hem, blong hem i save lidim sol blong ol man i gowe i go daon long hel—yes, bigfala hol ia we oli bin digim blong prapa spolem gud ol man, bae i fulap wetem olgeta ia we oli digim hol ia, kasem oli rili prapa spolem gud olgeta,” Smol Sipsip blong God i talem; i no blong sol i prapa lus, be i blong sakem hem long hel ia we i no gat en.\n\n4 From luk, samting ia i folem fasin blong devel blong holemtaet man, mo tu, folem jastis blong God, long olgeta we bae oli mekem ol fasin nogud mo ol rabis sin long fored blong hem.\n\n5 Mo i bin hapen se enjel i toktok long mi, Nifae, i talem se: “Yu bin luk se sapos Ol Jentael i sakem sin, bae i oraet wetem olgeta; mo yu save tu long saed blong ol kavenan blong Lod we hem i mekem wetem laen blong Isrel; mo yu bin harem tu se olgeta we oli no sakem sin oli mas ded.”\n\n6 From hemia, sore tumas long Ol Jentael, sapos i olsem ia nao se oli mekem hat blong olgeta i kam strong agensem Smol Sipsip blong God.\n\n7 From taem ia bae i kam, Smol Sipsip blong God i talem, se bae mi mekem wan bigfala mo gudfala wok long medel blong ol pikinini blong ol man; wan wok we bae i no save en, long wan han o long narafala wan—samting ia bae i winim tingting blong olgeta long pis mo laef we i no save finis, o blong givim olgeta long strong hat blong olgeta mo ol tingting blong olgeta we oli blaen olgeta, kasem we oli karem olgeta i go daon long kalabus, mo tu, kasem we oli prapa spolem gud olgeta, long saed blong laef, mo tu, long saed blong spirit, folem fasin blong devel blong holemtaet man, we mi bin tokbaot finis.\n\n8 Mo i bin hapen se taem we enjel i talemaot ol toktok ia, hem i talem long mi: “?Yu tingbaot ol kavenan blong Papa we hem i bin mekem wetem laen blong Isrel?” Mi bin talem long hem: “Yes.”\n\n9 Mo i bin hapen se hem i talem long mi: “Luk, mo lukluk gud bigfala mo rabis jos ia, we i mama blong ol rabis sin, we devel i bin statem.”\n\n10 Mo hem i talem long mi: “Luk, i gat tu jos nomo: wan i Jos Ia blong Smol Sipsip blong God, mo narafalawan i jos blong devel; taswe, eni man we i no blong Jos Ia blong Smol Sipsip blong God, i blong bigfala jos ia, we i mama blong ol rabis sin; mo hem i woman blong rod blong ful wol.”\n\n11 Mo i bin hapen se mi lukluk mo mi lukluk gud woman blong rod blong ful wol, mo hem i sidaon long plante solwota; mo hem i gat paoa ova long ful wol, long medel blong evri kantri, famli, lanwis, mo pipol.\n\n12 Mo i bin hapen se mi luk Jos Ia blong Smol Sipsip blong God, mo ol namba blong hem oli smol nomo, from ol fasin nogud mo ol rabis sin blong woman blong rod ia, we i bin sidaon long plante solwota; be, mi luk se Jos Ia blong Smol Sipsip, we oli ol sent blong God, i stap tu, long ful fes blong wol; mo ol samting we oli rulum long fes blong wol oli smol, from ol fasin nogud blong bigfala woman blong rod we mi bin luk.\n\n13 Mo i bin hapen se mi luk we bigfala mama blong ol rabis sin i karem i kam tugeta plante grup blong ol pipol long fes blong ful wol, long medel blong ol kantri blong Ol Jentael, blong faet agensem Smol Sipsip blong God.\n\n14 Mo i bin hapen se mi, Nifae, mi luk paoa blong Smol Sipsip blong God, we i kamdaon long ol sent blong Jos Ia blong Smol Sipsip, mo long ol kavenan pipol blong Lod, we i seraot olbaot long ful fes blong wol; mo oli blokem olgeta wetem stret mo gud fasin mo paoa blong God long bigfala glori.\n\n15 Mo i bin hapen se mi luk we kros blong God i kapsaet long bigfala mo rabis jos ia, inaf blong mekem se i gat ol wo mo ol toktok olbaot abaot ol wo long medel blong evri kantri mo famli blong wol.\n\n16 Mo taem we i stat blong gat ol wo mo ol toktok abaot ol wo long medel blong evri kantri we i blong mama blong ol rabis sin, enjel i toktok long mi, i talem se: “Luk, bigfala nogud kros blong God i stap long mama blong ol woman blong rod; mo luk, yu stap luk evri samting ia—\n\n17 Mo taem we dei ia i stap kam we bigfala nogud kros blong God i kapsaet long mama blong ol woman blong rod, we i bigfala mo rabis jos ia blong ful wol, we man we i statem i devel, ale, long dei ia, wok blong Papa bae i stat, blong mekem rere rod blong mekem i hapen ol kavenan blong hem, we hem i mekem wetem ol pipol blong hem we oli blong laen blong Isrel.”\n\n18 Mo i bin hapen se enjel i toktok long mi, i talem se: “!Luk!”\n\n19 Mo mi bin lukluk mo mi bin luk wan man, mo hem i werem wan longfala waet klos.\n\n20 Mo enjel i bin talem long mi: “Luk wan long olgeta twelef aposol blong Smol Sipsip.\n\n21 Luk, bae hem i luk mo raetem ol narafala pat we i stap yet blong olgeta samting ia; yes, mo tu, plante samting we i bin hapen.\n\n22 Mo tu, bae hem i raetem long saed blong en blong wol.\n\n23 Taswe, evri samting we bae hem i raetem, oli stret mo tru; mo luk, oli raetem ol samting ia long buk we yu bin luk i kamkamaot long maot blong Ol Jiu; mo long taem we oli kam kamaot long maot blong Ol Jiu, o, long taem we buk ia i kamkamaot long maot blong Ol Jiu, ol samting we oli bin raetem oli klia mo tru, mo gudgudfala mo i isi blong evri man i andastanem.\n\n24 Mo luk, ol samting we aposol ia blong Smol Sipsip bae i raetem, oli ol plante samting we yu bin luk; mo luk, ol narafala pat bambae yu luk.\n\n25 Be ol samting we bae yu luk stat long naoia i go, bae yu no mas raetemdaon; from Lod God i bin odenem aposol blong Smol Sipsip blong God blong hem i mas raetemdaon olgeta samting ia.\n\n26 Mo tu, sam narafalawan we oli bin laef bifo, long olgeta hem i soem evri samting, mo oli raetemdaon olgeta; mo olgeta samting ia, oli silim olgeta blong oli kamkamaot afta long fasin we i tru, folem trutok we i stap long Smol Sipsip, long taem we Lod i jusum, long laen blong Isrel.”\n\n27 Mo mi, Nifae, mi harem mo talemaot se, nem blong aposol blong Smol Sipsip i bin Jon, folem toktok blong enjel.\n\n28 Mo luk, mi, Nifae, oli blokem mi se mi no mas raetemdaon haf blong olgeta samting we i stap yet we mi bin luk mo mi bin harem; taswe, ol samting we mi bin raetem oli inaf long mi, mo mi bin raetemdaon be wan smol pat nomo blong olgeta samting we mi bin luk.\n\n29 Mo mi talemaot we mi bin luk ol samting we papa blong mi i bin luk, mo enjel blong Lod i bin soem ol samting ia long mi.\n\n30 Mo nao, mi stop blong toktok long saed blong ol samting we mi bin luk taem we Spirit i bin karem mi i go longwe. Mo sapos evri samting we mi bin luk mi no bin raetem, ol samting we mi bin raetem oli tru. Mo i olsem ia nao. Amen.\n\n", "1-ne 15": "[center][font_size=26]Japta 15[/font_size][/center]\n\n[i]Ol laen blong Lihae bae oli kasem gospel long Ol Jentael long ol lata-dei—Kam tugeta blong Isrel i olsem wan olif tri we ol stret branj blong hem bae oli joenem olgeta bakegen long olif tri ia—Nifae i givim mining blong visen blong tri blong laef mo i tokbaot jastis blong God, taem we hem i divaedem ol man nogud aot long olgeta we oli stret. Raonabaot 600–592 B.K.B.[/i]\n\n1 Mo i bin hapen se afta, mi, Nifae, Spirit i karem mi i go longwe, mo mi luk ol samting ia, mi gobak long tenet blong papa blong mi\n\n2 Mo i bin hapen se mi luk ol brata blong mi, mo oli stap rao wan wetem narawan long saed blong ol samting we papa blong mi i talem long olgeta.\n\n3 From i tru we hem i bin talem plante bigfala samting long olgeta, we i had blong andastanem, sapos nomo wan man i no askem Lod; mo from hat blong olgeta i strong, from hemia, oli no lukluk long Lod olsem we oli sapos blong mekem.\n\n4 Mo nao mi, Nifae, mi harem nogud from hat blong olgeta i strong, mo tu, from ol samting we mi bin luk, mo mi save se oli mas kam blong hapen, from ol bigfala fasin nogud blong ol pikinini blong ol man.\n\n5 Mo i bin hapen se ol hadtaem blong mi i mekem mi mi slak, from mi ting se ol hadtaem blong mi i bigwan bitim evriwan, from ol pipol blong mi oli bin foldaon, from mi bin luk foldaon blong olgeta.\n\n6 Mo i bin hapen se afta we mi kasem paoa mi toktok long ol brata blong mi, mi wantem save long olgeta wanem i stamba tingting blong rao blong olgeta.\n\n7 Mo oli talem: “Luk, mifala i no save andastanem ol toktok we papa blong yumi i talemaot long saed blong ol stret branj blong olif tri, mo tu, long saed blong Ol Jentael.”\n\n8 Mo mi talem long olgeta: “?Yufala i bin askem Lod?”\n\n9 Mo oli talem long mi: “Mifala i no bin askem Lod; from Lod i no mekem mifala i save long saed blong eni samting olsem.”\n\n10 Luk, mi talem long olgeta: “?Weswe nao i hapen se yufala i no obei long ol komanmen blong Lod? ?Weswe nao i hapen se bae yufala i ded, from hat blong yufala i strong?\n\n11 ?Yufala i no tingbaot ol samting we Lod i bin talemaot?—Sapos yufala i no mekem hat blong yufala i kam strong, mo askem mi wetem fet, mo stap bilivim se bae yufala i kasem, mo wokhad oltaem blong holem ol komanmen blong mi, i tru we bae olgeta samting ia oli mas kam long yufala.\n\n12 Luk, mi talem long yufala, se laen blong Isrel oli skelem olsem wan olif tri, tru long Spirit blong Lod we i bin stap long papa blong yumi; mo luk, ?yumi no bin kamaot long laen blong Isrel, mo yumi no wan branj blong laen blong Isrel?\n\n13 Mo nao, samting we papa blong yumi i minim long saed blong ol stret branj we oli joenem insaed long tri ia from evri Jentael i akseptem gospel, hem i we, long ol lata-dei, taem we bae laen blong yumi i kam slak from oli lusum bilif, yes, blong spes blong plante yia, mo plante jeneresen afta we Mesaea bae i soemaot hem long bodi long ol pikinini blong ol man, nao, gospel we i fulwan blong Mesaea bae i kam long Ol Jentael, mo aot long Ol Jentael bae i go long smol haf we i stap yet blong laen blong yumi—\n\n14 Mo long dei ia bae smol haf we i stap yet blong laen blong yumi bae oli save se oli blong laen blong Isrel, mo we oli ol kavenan pipol blong Lod; mo afta, bae oli save mo kam blong save long saed blong ol papa blong olgeta blong bifo, mo tu, oli kam blong save long saed blong gospel blong Ridima blong olgeta, we hem i bin givhan long ol papa blong olgeta blong bifo; taswe, bae oli kam blong save Ridima blong olgeta, mo ol impoten pat blong doktrin blong hem, blong oli save gat save long olsem wanem blong kam long hem, mo nao, hem i save sevem olgeta.\n\n15 Mo afta, long dei ia, ?bae oli no glad, mo presem God blong olgeta we i no gat en, strong ston blong olgeta, mo fasin blong sevem man blong olgeta? Yes, long dei ia, ?bae oli no kasem paoa mo gudfala kaekae long prapa rop? Yes, ?bae oli no kam long tru yad blong God?\n\n16 Luk, mi talem long yufala: Yes; Lod bae i tingbaot olgeta bakegen long medel blong laen blong Isrel; Lod bae i joenem olgeta, from oli ol stret branj blong olif tri, long tru olif tri.\n\n17 Mo hemia i wanem we papa blong yumi i minim; mo hem i minim se samting ia bae i no kam blong hapen, be kasem taem afta we Ol Jentael oli mekem olgeta oli seraot olbaot; mo hem i minim se bae i hapen tru long Ol Jentael, blong Lod i save soemaot paoa blong hem long Ol Jentael, from stamba tingting we Ol Jiu, o laen blong Isrel, bae oli sakemaot hem.\n\n18 Taswe, papa blong yumi i no tokbaot ol pikinini blong yumi nomo, be tu, long saed blong laen blong Isrel, mo tokbaot gud kavenan we bae i hapen long lata dei; we kavenan ia, Lod i mekem wetem papa blong yumi Ebraham, we i talem se: ‘Tru long laen blong yu bae evri famli blong wol bae i kasem blesing.’”\n\n19 Mo i bin hapen se mi, Nifae, mi talem plante samting long olgeta long saed blong olgeta samting ia; yes, mi bin toktok long olgeta long saed blong taem we Ol Jiu bae oli kambak long ol lata dei.\n\n20 Mo mi talem wan moa taem long olgeta ol toktok blong Aesea, we i bin tokbaot taem we Ol Jiu bae oli kambak, o long saed blong laen blong Isrel; mo afta we oli kambak bae oli nomo save miks, mo tu, bae oli nomo seraot olbaot bakegen. Mo i bin hapen se mi talem plante toktok long ol brata blong mi, mekem se oli stap kwaet mo oli putum tingting blong olgeta i stap daon long fored blong Lod.\n\n21 Mo i bin hapen se oli toktok long mi bakegen, oli talem se: “?Wanem mining blong samting ia we papa blong yumi i bin luk long wan drim? ?Wanem mining blong tri we hem i bin luk?”\n\n22 Mo mi talem long olgeta: “Hemia i wan eksampol blong tri blong laef.”\n\n23 Mo oli talem long mi: “?Wanem mining blong aean rel we papa blong yumi i bin luk, we i bin lidim hem i go long tri?”\n\n24 Mo mi talem long olgeta se i toktok blong God; mo eni man we bae i lisin gud long toktok blong God, mo bae i hang strong long hem, bae i no save lus; mo tu, ol temtesen mo ol spia blong devel, we i gat faea long hem, i no save winim olgeta blong mekem oli kam blaen, blong lidim olgeta oli gowe blong lus.\n\n25 Taswe, mi, Nifae, mi askem strong long olgeta blong mekem folem toktok blong Lod; yes, mi askem strong long olgeta wetem evri paoa blong sol blong mi, mo wetem evri paoa we mi bin gat, blong oli mas mekem folem toktok blong God, mo tingbaot blong holem ol komanmen blong hem evri taem long evri samting.\n\n26 Mo oli talem long mi: “?Wanem mining blong reva blong wota we papa blong yumi i bin luk?”\n\n27 Mo mi talem long olgeta se wota we papa blong mi i bin luk, hem i ol doti; mo from maen blong papa blong mifala i tingting tumas long ol narafala samting, hem i no bin luk bigfala doti blong wota ia.\n\n28 Mo mi talem long olgeta se hemia i bin wan rabis hol, we i seperetem ol man nogud long tri blong laef, mo tu, long ol sent blong God.\n\n29 Mo mi talem long olgeta se i wan eksampol blong rabis hel ia, we enjel i talem long mi se i rere i stap blong ol man nogud.\n\n30 Mo mi talem long olgeta se papa blong mifala i bin luk tu se jastis blong God i bin seperetem tu ol man nogud long olgeta we oli stret mo gud; mo bigfala laet blong jastis ia i olsem bigfala laet blong wan faea we i stap laet, we i stap go antap i go long God blong oltaem mo oltaem, mo i no gat en.\n\n31 Mo oli talem long mi: “?Samting ia i minim safa blong bodi long ol dei blong tes, o, hem i minim las ples blong sol afta ded blong bodi blong wol, o, hem i tokbaot ol samting we oli blong laef ia?”\n\n32 Mo i bin hapen se mi talem long olgeta se hemia i wan eksampol blong evri samting we i blong laef ia tugeta wetem blong spirit, from dei bae i kam we oli mas kasem jajmen from ol wok blong olgeta, yes, ol wok we oli bin mekem wetem bodi blong wol long ol dei blong olgeta blong tes.\n\n33 Taswe, sapos oli ded wetem fasin nogud blong olgeta, bae Lod i mas sakemaot olgeta tu, long saed blong ol samting we oli blong spirit, we oli blong saed blong stret mo gud fasin; taswe, Lod i mas karem olgeta blong stanap long fes blong God, blong kasem jajmen from ol wok blong olgeta; mo sapos ol wok blong olgeta oli bin doti, oli mas stap doti; mo sapos oli doti, i mas nid se oli no save stap long kingdom blong God; sapos i olsem, kingdom blong God i mas stap doti tu.\n\n34 Be luk, mi talem long yufala: “Kingdom blong God i no doti, mo i no save gat wan samting we i no klin i go insaed long kingdom blong God; taswe, i mas gat wan ples blong ol doti i rere i stap blong ol samting we oli doti.\n\n35 Mo i gat wan ples we i rere i stap, yes, hem i rabis hel ia we mi bin tokbaot, mo devel i man we i mekem rere ples ia; taswe, las ples blong sol blong ol man, i blong stap long kingdom blong God, o, Lod i mas sakemaot olgeta from jastis ia we mi bin tokbaot.\n\n36 Taswe, Lod i mas sakem ol man nogud aot long olgeta we oli stret mo gud, mo tu, aot long tri ia blong laef, we frut blong hem i moa gudgudfala mo ol man i wantem moa bitim ol narafala frut; yes, mo hem i nambawan presen long evri presen blong God. Mo olsem ia nao mi toktok long ol brata blong mi. Amen.”\n\n", "1-ne 16": "[center][font_size=26]Japta 16[/font_size][/center]\n\n[i]Ol man nogud oli ting se trutok i had tumas—Ol boe blong Lihae oli mared wetem ol gel blong Ismael—Liahona i soem rod blong olgeta i go long waelples—Ol mesej blong Lod oli kamaot long Liahona wanwan taem—Ismael i ded; famli blong hem i komplen from ol hadtaem. Raonabaot 600–592 B.K.B.[/i]\n\n1 Mo nao i bin hapen se, afta, mi, Nifae, mi putum wan en blong toktok long ol brata blong mi, luk oli talem long mi: “Yu bin talem long mifala plante strong samting, moa bitim wanem mifala i save tekem.”\n\n2 Mo i bin hapen se mi talem long olgeta se mi save se mi talem ol strong samting agensem ol man nogud, folem trutok; mo olgeta we oli stret mo gud, mi talem se oli no gat rong, mo mi testifae se bae God i leftemap olgeta long las dei; taswe, olgeta man we oli gat rong oli ting se trutok i strong tumas, from i katem olgeta stret long medel blong olgeta.\n\n3 Mo nao olgeta brata blong mi, sapos yufala i stret mo gud mo wantem blong harem trutok, mo stap mekem folem trutok ia, blong yufala i save wokbaot long stret laef long fored blong God, ale, bae yufala i no save komplen from trutok ia, mo talem: “Yu talem plante strong samting agensem mifala.”\n\n4 Mo i bin hapen se mi, Nifae, mi askem strong long olgeta brata blong mi, blong oli obei ol komanmen blong Lod wetem strong tingting oltaem.\n\n5 Mo i bin hapen se oli putum tingting blong olgeta i stap daon long fored blong Lod; inaf blong mekem se mi gat glad mo ol bigfala hop from olgeta, se bae oli wokbaot long ol rod blong stret mo gud fasin.\n\n6 Nao, mifala i bin talem mo mekem evri samting ia long taem we papa blong mi i bin stap long wan tenet long vale we hem i bin singaotem Lemyul.\n\n7 Mo i bin hapen se mi, Nifae, mi tekem wan long ol gel blong Ismael blong stap olsem waef blong mi, mo tu, ol brata blong mi oli bin tekem ol narafala gel blong Ismael olsem waef blong olgeta; mo tu, Soram i bin tekem fasbon gel blong Ismael olsem waef blong hem.\n\n8 Mo olsem ia nao papa blong mi i mekem i hapen evri komanmen blong Lod we hem i bin givim long hem. Mo tu, mi, Nifae, mi kasem plante blesing tumas long Lod.\n\n9 Mo i bin hapen se voes blong Lod i toktok long papa blong mi long naet, mo i givim oda long hem se long nekis dei, hem i mas wokbaot i go long waelples.\n\n10 Mo i bin hapen se taem we papa blong mi i girap long moning, mo i go aot long doa blong tenet, long bigfala sapraes blong hem, hem i luk long graon wan bol we fasin blong wokem bol ia i defren tumas; mo oli mekem wetem naes bras. Mo insaed long bol i gat tufala samting olsem nidel; mo wan i poenem wei, we mifala i mas go long hem long waelples.\n\n11 Mo i bin hapen se mifala i karem i kam tugeta eni samting we mifala i mas karem i go long waelples, wetem evri kaekae blong mifala we i stap yet we Lod i bin givim long mifala; mo mifala i karem sid blong evri kaen blong mifala i save karem i go long waelples.\n\n12 Mo i bin hapen se mifala i karem ol tenet blong mifala mo mifala i aot i go long waelples, long narasaed blong Leman reva.\n\n13 Mo i bin hapen se mifala i wokbaot blong spes blong fo dei, kolosap long rod we i go Saot-Saot Is, mo mifala i stanemap ol tenet blong mifala bakegen; mo mifala i singaotem nem blong ples ia Sesa.\n\n14 Mo i bin hapen se mifala i karem ol bonara blong mifala mo ol ara blong mifala, mo mifala i go long waelples blong kilim kaekae blong ol famli blong mifala; mo afta we mifala i kilim ol kaekae blong ol famli blong mifala, mifala i gobak bakegen long ol famli blong mifala long waelples, long ples blong Sesa. Mo mifala i go bakegen long waelples, folem sem wei, mifala i stap wokbaot nomo long gudfala graon long waelples, we i stap long ol boda kolosap long Red Si.\n\n15 Mo i bin hapen se mifala i wokbaot blong spes blong plante dei, mifala i stap kilim kaekae long rod wetem ol bonara blong mifala mo ol ara blong mifala, mo ol ston blong mifala mo ol sling blong mifala.\n\n16 Mo mifala i folem ol rod blong bol we i lidim mifala i go long ol ples we oli moa gudfala long waelples ia.\n\n17 Mo afta we mifala i wokbaot blong spes blong plante dei, mifala i stanemap ol tenet blong mifala blong spes blong smol taem blong mekem se mifala i save spel smol mo kasem kaekae blong ol famli blong mifala.\n\n18 Mo i bin hapen se taem we mi, Nifae, mi go blong kilim kaekae, luk, mi brekem bonara blong mi, we oli mekem wetem gudfala stil; mo afta we mi brekem bonara blong mi, luk, ol brata blong mi oli kros long mi, from mifala i lusum bonara blong mi, mo mifala i no kasem eni kaekae.\n\n19 Mo i bin hapen se mifala i gobak we mifala i no gat kaekae blong ol famli blong mifala, mo from oli taed tumas from wokbaot blong olgeta, oli safa plante from oli nidim kaekae.\n\n20 Mo i bin hapen se Leman mo Lemyul mo ol boe blong Ismael, oli stat blong komplen tumas, from ol harem nogud blong olgeta, mo ol hadtaem long waelples; mo tu, papa blong mi i stat blong komplen agensem Lod, God blong hem; yes, mo olgeta evriwan oli harem nogud tumas, mekem se oli komplen agensem Lod.\n\n21 Mo i bin hapen se mi, Nifae, from mi kasem hadtaem wetem ol brata blong mi from mi brekem bonara blong mi, mo ol bonara blong olgeta i brok tu from ol spring blong olgeta i lus, i stat blong kam had tumas, yes, inaf, we i mekem se mifala i no save kasem eni kaekae.\n\n22 Mo i bin hapen se mi, Nifae, mi toktok plante long ol brata blong mi, from oli mekem hat blong olgeta i kam strong bakegen, i go kasem we oli komplen agensem Lod, God blong olgeta.\n\n23 Mo i bin hapen se mi, Nifae, mi mekem wan bonara aot long wud, mo aot long wan stik we i stret, wan ara; taswe, mi mekem rere miwan wetem wan bonara mo wetem wan ara, wetem wan sling mo sam ston. Mo mi talem long papa blong mi: “?Wanem ples bae mi go blong kasem kaekae?”\n\n24 Mo i bin hapen se hem i askem Lod, from oli putum tingting blong olgeta i stap daon from ol toktok blong mi; from mi talemaot plante samting long olgeta wetem ful paoa blong sol blong mi.\n\n25 Mo i bin hapen se voes blong Lod i kam long papa blong mi; mo i tok strong long papa blong mi, from hem i komplen agensem Lod, inaf, we i mekem se Lod i mekem hem i godaon long ol dip ples blong harem nogud.\n\n26 Mo i bin hapen se voes blong Lod i talem long hem: “Luk long bol, mo luk ol raeting we oli stap.”\n\n27 Mo i bin hapen se taem we papa blong mi i luk ol samting we oli raetem long bol, hem i fraet mo seksek tumas, mo tu, ol brata blong mi, mo ol boe blong Ismael, mo ol waef blong mifala.\n\n28 Mo i bin hapen se mi, Nifae, mi luk tufala samting olsem nidel we oli stap insaed long bol, we oli wok folem fet mo strong tingting, mo fasin blong mekem folem we mifala i mekem long olgeta.\n\n29 Mo tu, i gat long olgeta wan niufala raeting, we i klia gud blong ridim, we i givim save long mifala long saed blong ol fasin blong Lod; mo raeting ia Lod i raetem mo jenisim wanwan taem, folem fet mo strong tingting we mifala i givim long hem. Mo olsem ia nao yumi luk we tru long ol smol wei Lod i save mekem plante bigfala samting i hapen.\n\n30 Mo i bin hapen se mi, Nifae, mi go antap long bigfala hil, folem toktok we i stap long bol.\n\n31 Mo i bin hapen se mi kilimded ol wael animol, inaf blong mekem se mi kasem kaekae blong ol famli blong mifala.\n\n32 Mo i bin hapen se mi gobak long ol tenet blong mifala, mi stap karem ol animol we mi bin kilim i ded; mo nao, taem we oli luk we mi kasem kaekae, !nao glad blong olgeta i bigwan tumas! Mo i bin hapen se oli putum tingting blong olgeta bakegen i stap daon long fored blong Lod, mo oli talem tangkyu long hem.\n\n33 Mo i bin hapen se mifala i bin tekem wokbaot blong mifala bakegen, mifala i stap wokbaot kolosap long sem rod olsem long stat; mo afta we mifala i bin wokbaot blong wan spes blong plante dei mifala i bin stanemap ol tenet blong mifala bakegen, blong mekem se mifala i save stap smol blong wan spes blong wan taem.\n\n34 Mo i bin hapen se Ismael i ded, mo mifala i berem hem long ples we oli singaotem Nehom.\n\n35 Mo i bin hapen se ol gel blong Ismael oli krae sore tumas, from oli lusum papa blong olgeta, mo from ol hadtaem blong olgeta long waelples; mo oli bin komplen agensem papa blong mi, from hem i bin karem olgeta aot long graon blong Jerusalem, oli talem se: “Papa blong mifala i ded; yes, mo mifala i wokbaot olbaot plante long waelples, mo mifala i safa long plante hadtaem, hanggri, tosta, mo taed; mo afta ol safa ia, mifala i mas ded long waelples, wetem hanggri.”\n\n36 Mo olsem ia nao oli bin komplen agensem papa blong mi, mo tu, agensem mi; mo oli wantem blong gobak long Jerusalem.\n\n37 Mo Leman i bin talem long Lemyul, mo tu, long ol boe blong Ismael: “Luk, bae yumi kilimded papa blong yumi, mo tu, brata blong yumi Nifae, we hem i mekem hemwan i kam man blong rul blong yumi mo tija blong yumi, we yumi ol bigfala brata blong hem.\n\n38 Nao, hem i talem se Lod i bin toktok wetem hem, mo tu, se ol enjel oli bin givhan long hem. Be luk, yumi save se hem i stap giaman long yumi; mo hem i talem yumi ol samting ia, mo hem i mekem plante samting tru long fasin blong trik blong hem, blong hem i save trikim ae blong yumi, tingting, se maet, hem i save lidim yumi i gowe long sam defren kaen waelples; mo afta, hem i bin lidim yumi i gowe, hem i tingting blong mekem hemwan i kam wan king mo wan man blong rul ova long yumi, blong hem i save mekem wetem yumi folem tingting blong hem mo wanem hem i wantem.” Mo tru long fasin ia nao brata blong mi, Leman, i bin toktok long olgeta blong mekem hat blong olgeta i kros.\n\n39 Mo i bin hapen se Lod i stap wetem mifala, yes, voes blong Lod tu i kam mo talemaot plante toktok long olgeta ia, mo i tok strong tumas long olgeta; mo afta we voes blong Lod i tok strong long olgeta, oli tanem kros blong olgeta i gowe, mo oli sakem sin blong olgeta, inaf blong mekem se Lod i blesem mifala bakegen wetem kaekae, blong mekem se mifala i no ded.\n\n", "1-ne 17": "[center][font_size=26]Japta 17[/font_size][/center]\n\n[i]Nifae i kasem komanmen blong bildim wan sip—Ol brata blong hem i go agensem hem—Hem i tijim strong olgeta taem we hem i talem bakegen histri blong ol wok blong God we hem i mekem wetem Isrel—Nifae i fulap wetem paoa blong God—Ol brata blong hem i no mas tajem hem, from oli fraet se bae oli drae olsem wan drae gras. Raonabaot 592–591 B.K.B.[/i]\n\n1 Mo i bin hapen se mifala i tekem wokbaot blong mifala bakegen i go long waelples; mo mifala i wokbaot folem rod we i go kolosap long Is stat long taem ia i go. Mo mifala i wokbaot mo go tru long plante hadtaem long waelples; mo ol woman blong mifala oli bonem ol pikinini long waelples.\n\n2 Mo ol blesing blong Lod long mifala i bigwan tumas, mekem se taem we mifala i stap laef long ol mit we i no tan long waelples; titi blong ol woman blong mifala i fulap gud blong ol pikinini blong olgeta, mo oli bin strong, yes, olsem ol man; mo oli stat blong go tru long ol wokbaot blong olgeta mo no komplen.\n\n3 Mo olsem ia nao yumi luk we ol komanmen blong God i mas hapen. Mo sapos i olsem, se ol pikinini blong ol man oli stap obei long ol komanmen blong God, God i givim gudfala kaekae long olgeta, mo i mekem olgeta oli kam strong, mo i givim ol wei we oli save mekem samting we hem i bin talem long olgeta; taswe, hem i givim ol wei blong mifala taem we mifala i wokbaot olsem long waelples.\n\n4 Mo mifala i wokbaot olsem blong spes blong plante yia, yes, eit yia long waelples.\n\n5 Mo mifala i kam long graon we mifala i singaotem Plante, from plante frut blong hem, mo wael hani; mo evri samting ia i bin rere tru long Lod blong mekem se mifala i no save ded. Mo mifala i luk solwota we mifala i singaotem Iriantum, we, long lanwis ia, i minim plante wota.\n\n6 Mo i bin hapen se mifala i stanemap ol tenet blong mifala long saed blong so blong solwota; mo i nomata we mifala i safa plante hadtaem mo plante strong samting, yes, tumas we mifala i no save raetem evriwan, mifala i hapi tumas taem we mifala i kam long so blong solwota; mo mifala i singaotem ples ia Plante, from plante frut blong hem.\n\n7 Mo i bin hapen se, afta we, mi, Nifae, mi stap long graon blong Plante blong spes blong plante dei, voes blong Lod i kam long mi, i talem se: “Girap, mo yu go antap long bigfala hil.” Mo i bin hapen se mi girap mo mi go antap long bigfala hil ia, mo mi prea long Lod.\n\n8 Mo i bin hapen se Lod i toktok long mi, i talem se: “Yu mas bildim wan sip, folem fasin we bae mi soem long yu, blong mi save karem ol pipol blong yu i go krosem ol solwota ia.”\n\n9 Mo mi talem: “Lod, ?bae mi go wea blong faenem ston blong aean blong meltem, blong mi save mekem ol tul blong bildim sip ia folem fasin we yu bin soem long mi?”\n\n10 Mo i bin hapen se Lod i talem mi weaples mi mas go blong faenem ston blong aean, blong mi save mekem ol tul.\n\n11 Mo i bin hapen se mi, Nifae, mi tekem wan skin blong animol mo mi mekem wan samting blong blo long faea, afta we mi mekem samting ia, mi kilkilim tufala ston tugeta blong mi save mekem faea.\n\n12 From se, bifo i kam kasem naoia, Lod i no mekem se mifala i mas mekem faea, taem we mifala i bin wokbaot long waelples; from hem i talem: “Bae mi mekem ol kaekae blong yufala i kam swit, blong mekem se yufala i no kukum.”\n\n13 Mo tu, bae mi stap olsem laet blong yufala long waelples, mo bae mi mekem rere rod bifo long yufala, sapos i olsem se yufala i holem ol komanmen blong mi; taswe, i semmak olsem we bae yufala i holem ol komanmen blong mi, bae mi lidim yufala i go long promes graon; mo bae yufala i save se, i tru long mi, we Lod i lidim yufala.\n\n14 Yes, mo Lod i talem tu se: “Afta we yufala i kasem promes graon, bae yufala i save se mi, Lod, mi God; mo se mi, Lod, mi sevem yufala blong yufala i no prapa lus evriwan; yes, se mi karem yufala aot long graon blong Jerusalem.”\n\n15 Taswe, mi, Nifae, mi traehad blong obei long ol komanmen blong Lod, mo mi talem strong long olgeta brata blong mi se oli mas yusum fet mo wok had oltaem.\n\n16 Mo i bin hapen se mi mekem ol tul long ston blong aean we mi meltem aot long ston.\n\n17 Mo taem we ol brata blong mi oli luk se mi stap rere blong bildim wan sip, oli stat blong komplen agensem mi, oli talem se: “Brata blong yumi i krangke, from hem i ting se hem i save bildim wan sip; yes, mo tu, hem i ting se hem i save krosem ol bigfala solwota ia.”\n\n18 Mo olsem ia nao ol brata blong mi oli komplen agensem mi, mo oli wantem se bae oli no wok, from se oli no bin bilivim se mi save bildim wan sip; mo tu, oli no biliv se Lod i bin talem long mi blong bildim wan sip.\n\n19 Mo nao i bin hapen se mi, Nifae, mi harem nogud tumas from hat blong olgeta i strong; mo nao taem we oli luk se mi stat blong harem nogud, oli bin glad long hat blong olgeta, inaf blong mekem se oli glad from mi harem nogud, oli talem se: “Mifala i bin save se yu no save bildim wan sip, from mifala i save se yu no gat inaf waes; taswe, yu no save finisim wan bigfala wok olsem.\n\n20 Mo yu yu olsem papa blong yumi, we hem i folem ol krangke tingting blong hat blong hem; yes, hem i lidim yumi aot long graon blong Jerusalem, mo yumi go raon long waelples, blong plante yia ia; mo ol woman blong yumi oli wok had tumas, from oli bigfala wetem pikinini; mo oli bonem ol pikinini long waelples, mo oli safa long evri samting, be ded nomo oli no bin safa; mo bae i moa gud se oli ded bifo oli kamaot long Jerusalem, bitim we oli safa long ol hadtaem ia.\n\n21 Luk, long plante yia ia mifala i safa long waelples, we tetaem ia, maet mifala i save harem gud long ol samting blong mifala mo graon blong mifala we i kam long ol papa blong mifala, yes, mo maet mifala i bin save glad.\n\n22 Mo mifala i save se ol pipol we oli stap long graon blong Jerusalem oli wan pipol we oli stret mo gud; from oli holem ol loa mo ol jajmen blong Lod, mo evri komanmen blong hem, folem loa blong Moses; taswe, mifala i save se oli wan pipol we i stret; mo papa blong yumi i jajem olgeta, mo i lidim yumi i gowe from bae yumi lisin gud long ol toktok blong hem; yes, mo brata blong yumi i olsem hem.” Mo long fasin blong toktok olsem nao ol brata blong mi oli toktok tumas mo komplen agensem mifala.\n\n23 Mo i bin hapen se mi, Nifae, mi toktok long olgeta, mi talem se: “?Yufala i biliv se ol papa blong yumi, we oli ol pikinini blong Isrel, God bae i lidim olgeta aot long ol han blong Ol Man Ijip, sapos oli no bin lisingud long ol toktok blong Lod?\n\n24 Yes, ?yufala i ting se Lod bae i lidim olgeta aot long fasin blong stap slef, sapos hem i no bin givim oda long Moses se hem i mas lidim olgeta aot long fasin ia blong stap slef?\n\n25 Nao yufala i save se ol pikinini blong Isrel oli stap long fasin blong stap slef; mo yufala i save se oli gat fulap wok, we i strong blong mekem; taswe, yufala i save se i mas nid blong hem i stap wan gud samting blong olgeta, blong bae oli kamaot long fasin blong stap slef.\n\n26 Nao yufala i save se Lod i bin givim oda long Moses blong mekem bigfala wok ia; mo yufala i save se tru long toktok blong hem, ol wota blong Red Si oli bin seraot i go long ples ia mo long ples ia, mo oli bin pas tru long drae graon.\n\n27 Be yufala i save se Ol Man Ijip, we oli ol ami blong King blong Ijip, oli bin draon long Red Si.\n\n28 Mo yufala i save tu se God i bin fidim olgeta wetem mana, long waelples.\n\n29 Yes, mo tu, yufala i save se Moses, tru long toktok blong hem folem paoa blong God we i bin stap insaed long hem, hem i bin kilim ston, mo wota i bin kamaot, blong ol pikinini blong Isrel i save mekem tosta blong olgeta i gowe.\n\n30 Mo i nomata we Lod, God blong olgeta, Ridima blong olgeta, i bin go fastaem long olgeta, i lidim olgeta long dei mo i givim laet long olgeta long naet, mo hem i mekem evri samting long olgeta we i gat nid long man blong kasem, oli bin mekem hat blong olgeta i kam strong, mo oli bin blaenem tingting blong olgeta, mo oli bin toktok nogud agensem Moses mo agensem God we i tru mo i stap laef.\n\n31 Mo i bin hapen se folem toktok blong hem, hem i prapa spolem gud olgeta; mo folem toktok blong hem, hem i lidim olgeta; mo folem toktok blong hem, hem i mekem evri samting long olgeta; mo i no gat wan samting we i bin hapen we i hapen tru long toktok blong hem nomo.\n\n32 Mo afta we oli krosem reva blong Jodan, hem i mekem olgeta i kam strong, mekem se oli ronemaot ol pikinini blong graon ia, yes, mekem se oli seraotem olgeta olbaot kasem taem we oli prapa lus gud olgeta.\n\n33 Mo nao, ?yufala i ting se ol pikinini blong graon ia, we i bin stap long graon blong promes, we ol papa blong yumi i bin ronemaot olgeta, yufala i ting se oli bin stret? Luk, mi talem long yufala, No.\n\n34 ?Yufala i ting se ol papa blong yumi bae God i jusum olgeta moa bitim ol pipol ia sapos ol pipol ia i bin stret mo gud? Mi talem long yufala, No.\n\n35 Luk, Lod i ting se evri bodi blong mit mo bun i semmak nomo; God i laekem man we i stret mo gud. Be luk, ol pipol ia oli sakemaot evri toktok blong God, mo oli raep long sin; mo ful bigfala nogud kros blong God i stap long olgeta; mo Lod i panisim graon agensem olgeta, mo hem i blesem graon ia blong ol papa blong yumi oli yusum; yes, hem i sakem wan strong nogud tok long graon ia agensem olgeta blong prapa spolem gud olgeta, mo hem i blesem graon ia blong ol papa blong yumi oli yusum blong mekem se oli gat paoa ova long graon ia.\n\n36 Luk, Lod i mekem wol ia blong ol man oli stap long hem; mo hem i mekem ol pikinini blong hem blong oli stap long wol ia.\n\n37 Mo hem i resemap wan kantri we i stret mo gud, mo hem i prapa spolem gud ol kantri blong ol man nogud.\n\n38 Mo hem i lidim i gowe olgeta we oli stret mo gud i go long ol gudgudfala graon, mo ol man nogud hem i prapa spolem gud olgeta, mo i sakem wan strong nogud tok long graon blong olgeta from rong blong olgeta.\n\n39 Hem i stap rul hae long ol heven, from heven i bigfala jea blong hem, mo wol ia i ples we hem i putum ol leg blong hem.\n\n40 Mo hem i lavem olgeta we oli wantem hem se hem i God blong olgeta. Luk, hem i lavem ol papa blong yumi, mo hem i mekem kavenan wetem olgeta, yes, mo tu, wetem Ebraham, Aesak, mo Jekob; mo hem i tingbaot ol kavenan we hem i bin mekem; taswe, hem i karem olgeta aot long graon blong Ijip.\n\n41 Mo hem i panisim olgeta long waelples, wetem stik blong hem; from oli mekem hat blong olgeta i kam strong, olsem we yufala i mekem; mo Lod i stretem olgeta from ol rabis sin blong olgeta. Hem i sendem ol snek blong faea we oli save flae oli kam long medel blong olgeta; mo afta we ol snek oli kakae olgeta, hem i mekem rere wan wei blong oli save kam oraet bakegen; mo wok we oli mas mekem, i blong lukluk nomo; mo from we wei ia i no had, o i isi, i gat plante we oli ded.\n\n42 Mo oli mekem hat blong olgeta i kam strong wanwan taem, mo oli toktok nogud agensem Moses, mo tu, agensem God; be, yufala i save se God i lidim olgeta tru long paoa blong hem we i bitim eni narafala paoa, i go long graon blong promes.\n\n43 Mo nao, afta evri samting ia, taem ia i kam we oli kam nogud; yes, kolosap oli raep; mo mi no save, be long dei ia oli kam kolosap blong oli lus; from mi save se i tru we dei ia i mas kam we oli mas lus, be smol namba nomo, we bae oli tekem olgeta i go prisena.\n\n44 Taswe, Lod i givim oda long papa blong mi se hem i mas aot i go long waelples; mo Ol Jiu tu oli lukaotem blong tekemaot laef blong hem; yes, mo yufala tu i lukaotem blong tekemaot laef blong hem; taswe, yufala i ol man blong kilimded man long hat blong yufala, mo yufala i olsem olgeta.\n\n45 Yufala i kwik blong mekem ol rabis fasin, be yufala i slo blong tingbaot Lod, God blong yufala. Yufala i bin luk wan enjel, mo hem i toktok long yufala; yes, yufala i bin harem voes blong hem wanwan taem; mo hem i toktok long yufala long wan voes we i smol mo i kwaet, be yufala i nomo save harem wan samting long hat blong yufala, mekem se yufala i nomo save filim ol toktok blong hem; taswe, hem i toktok long yufala olsem voes blong tanda, we i mekem graon i seksek olsem se bae i brokbrok.\n\n46 Mo yufala tu i save se tru long paoa blong strong toktok blong hem, hem i save mekem se wol bae i pas i go lus; yes, mo yufala i save se tru long toktok blong hem, hem i save mekem ol ples we oli raf oli kam smut, mo ol smut ples bae oli brokbrok. O, ale, ?olsem wanem nao yufala i save kam strong tumas long hat blong yufala?\n\n47 Luk, sol blong mi i harem nogud wetem tingting we i hevi tumas from yufala, mo hat blong mi i soa; mi fraet se bae oli sakemaot yufala blong oltaem. Luk, mi mi fulap wetem Spirit blong God, inaf we i mekem se bodi blong mi i no gat paoa.”\n\n48 Mo nao i bin hapen se taem we mi talem ol toktok ia oli kros long mi, mo oli wantem blong sakem mi long ol dip ples blong solwota; mo long taem we oli kam fored blong putum ol han blong olgeta long mi, mi bin toktok long olgeta, mi talem se: “Long nem blong God we I Gat Olgeta Paoa, mi givim oda long yufala se yufala i no mas tajem mi, from mi mi fulap wetem paoa blong God, kasem we i olsem se mit blong mi i bon; mo eni man we i putum han blong hem long mi bae i kam drae olsem wan drae gras, mo bae hem i olsem nating long fored blong paoa blong God, from God bae i kilim hem.”\n\n49 Mo i bin hapen se mi, Nifae, mi talem long olgeta se oli no mas komplen bakegen agensem papa blong olgeta; mo tu, bae oli no mas talem long mi bakegen se oli no wantem wok wetem mi, from God i bin givim oda long mi se mi mas bildim wan sip.\n\n50 Mo mi talem long olgeta: “Sapos God i bin givim oda long mi blong mekem evri samting, mi mi save mekem olgeta. Sapos bae hem i talem long mi se mi mas talem long solwota ia, yu stap olsem graon, bae i stap olsem graon; mo sapos mi mi talem samting ia, bae i hapen.\n\n51 Mo nao, ?sapos Lod i gat bigfala paoa olsem, mo i mekem plante merikel long medel blong ol pikinini blong ol man, from wanem nao hem i no save talem long mi se mi mas bildim wan sip?”\n\n52 Mo i bin hapen se mi, Nifae, mi talemaot plante samting long ol brata blong mi, inaf we i mekem se oli sem, mo oli no save rao agensem mi; mo tu, oli fraet blong putum han blong olgeta long mi, o tajem mi wetem ol fingga blong olgeta, hemia blong spes blong plante dei. Nao oli fraet blong mekem samting ia, from oli fraet se bae oli kam drae long fored blong mi, from paoa ia blong Spirit blong God i bin strong tumas; mo olsem ia nao i bin hapen long olgeta.\n\n53 Mo i bin hapen se Lod i talem long mi: “Stretem han blong yu long ol brata blong yu, mo bae oli no kam drae long fored blong yu, be bae mi jokem olgeta, Lod i talem, mo samting ia bae mi mekem blong oli save gat save se mi mi Lod, God blong olgeta.”\n\n54 Mo i bin hapen se mi stretem han blong mi long ol brata blong mi, mo oli no bin kam drae long fored blong mi; be Lod i jokem olgeta folem toktok we hem i bin talem.\n\n55 Mo nao, oli talem: “Mifala i save tru se Lod i stap wetem yu, from mifala i save se hem i paoa blong Lod we i bin jokem mifala.” Mo oli bin foldaon long fored blong mi, mo oli bin rere blong wosipim mi, be mi no bin letem olgeta, mi talem se: “Mi mi brata blong yufala, yes, mi mi yangfala brata blong yufala; taswe, wosipim Lod, God blong yufala, mo onarem papa mo mama blong yufala, blong mekem se ol dei blong yufala i save longwan long graon we bae Lod, God blong yufala, i givim long yufala.”\n\n", "1-ne 18": "[center][font_size=26]Japta 18[/font_size][/center]\n\n[i]Sip i finis—Oli tokbaot taem we Jekob mo Josef tufala i bon—Grup i go long promes graon—Ol boe blong Ismael mo ol waef blong olgeta oli joen tugeta long rabis lafet mo fasin blong go agens—Oli fasem Nifae, mo sip i gobak tru long wan strong hariken—Nifae i kam fri, mo tru long prea blong hem hariken ia i stop—Ol pipol i kasem promes graon. Raonabaot 591–589 B.K.B.[/i]\n\n1 Mo i bin hapen se oli wosipim Lod, mo oli kam wetem mi; mo mifala i wokem ol timba long fasin we i defren. Mo Lod i soem long mi wanwan taem wanem fasin mi mas wokem ol timba blong sip.\n\n2 Nao mi, Nifae, mi no wokem ol timba ia folem fasin we oli tijim ol man, mo tu, mi no bildim sip ia folem fasin blong ol man; be mi bildim sip ia folem fasin we Lod i soem long mi; taswe, hem i no folem fasin blong ol man.\n\n3 Mo mi, Nifae, mi go long bigfala hil plante taem, mo mi prea plante long Lod; from samting ia Lod i soem long mi ol bigfala samting.\n\n4 Mo i bin hapen se afta we mi finisim sip, folem toktok blong Lod, ol brata blong mi i luk we hem i gud, mo we ol fasin blong wok blong hem i naes tumas; taswe, oli putum tingting blong olgeta i stap daon bakegen long fored blong Lod.\n\n5 Mo i bin hapen se voes blong Lod i kam long papa blong mi, se mifala i mas girap mo go daon insaed long sip.\n\n6 Mo i bin hapen se long nekis dei, afta mifala i mekem rere evri samting, plante frut mo mit we i kamaot long waelples, mo hani we i plante, mo ol narafala kaekae folem hemia we Lod i givim oda long mifala, mifala i go daon insaed long sip, wetem ol samting blong mifala mo ol sid blong mifala, mo evri samting we mifala i karem wetem mifala, evriwan folem yia blong hem; taswe, mifala evriwan i go daon insaed long sip, wetem ol waef blong mifala mo ol pikinini blong mifala.\n\n7 Mo nao, papa blong mi i gat tu boe long waelples; faswan oli bin singaotem Jekob mo nem blong sekenwan i Josef.\n\n8 Mo i bin hapen se afta we mifala evriwan i go daon insaed long sip, mo mifala i tekem wetem mifala ol kaekae mo ol samting we God i givim oda long mifala, mifala i putum sip i go long solwota mo win i pusum sip i go fored long promes graon.\n\n9 Mo afta we win i pusum mifala i go fored blong spes blong plante dei, luk, ol brata blong mi mo ol boe blong Ismael, mo tu, ol waef blong olgeta i stat blong mekem olgeta bakegen oli glad, inaf blong mekem se oli stat blong danis, mo blong singsing, mo blong yusum ol toktok we i nogud, yes, kasem taem we oli fogetem se tru long wanem paoa nao, oli kam long ples ia; yes, oli kam antap long ol toktok we i nogud tumas.\n\n10 Mo mi, Nifae, mi stat blong fraet tumas se Lod bae i kros long mifala, mo kilim mifala from ol rabis fasin blong mifala, blong bae mifala i draon long ol dip ples blong solwota; taswe, mi, Nifae, mi stat blong toktok long olgeta wetem plante strong toktok; be luk, oli kros long mi, oli talem se: “Bae mifala i no save letem se yangfala brata blong mifala bae i rulum mifala.”\n\n11 Mo i bin hapen se Leman mo Lemyul i tekem mi mo oli fasem mi wetem ol rop, mo oli mekem nogud tumas long mi; be, Lod i letem samting ia blong mekem se hem i save soemaot paoa blong hem, mekem se toktok blong hem i hapen we hem i bin talemaot long saed blong ol nogud man.\n\n12 Mo i bin hapen se afta we oli fasem gud mi blong mekem se mi no save muv, kampas, we Lod i bin rere long hem, i stop blong wok.\n\n13 Taswe, oli no save se bae oli stiarem sip i go long wanem saed, mekem se wan bigfala ren wetem strongfala win mo tanda i girap, yes, wan bigfala hariken we i nogud, mo i pusum mifala i gobak long ol solwota blong spes blong tri dei; mo oli stat blong fraet tumas se bae oli draon long solwota; be oli no tekemaot ol rop long mi.\n\n14 Mo long nambafo dei, we win i bin pusum mifala i gobak, hariken i stat blong kam strong tumas.\n\n15 Mo i bin hapen se solwota i rere blong solemdaon mifala long ol dip ples blong hem. Mo afta we win i pusum mifala i gobak long ol solwota blong spes blong fo dei, ol brata blong mi i stat blong luksave se ol jajmen blong God i stap long olgeta, mo we bae oli mas ded sapos oli no sakem ol rabis fasin blong olgeta; taswe, oli kam long mi, mo oli tekemaot ol rop we oli fasem ol han blong mi, mo luk ol han blong mi oli solap bigwan tumas; mo tu, ol leg blong mi oli solap plante, mo ol soa blong olgeta oli bigwan.\n\n16 Be, mi lukluk long God blong mi, mo mi presem hem blong fuldei; mo mi no komplen agensem Lod from ol hadtaem blong mi.\n\n17 Nao papa blong mi, Lihae, i bin talem plante samting long tufala, mo tu, long ol boe blong Ismael; be, luk, oli givim plante woning long eniwan we bae i toktok long saed blong mi; mo from mama mo papa blong mi tufala i no strong from tufala i olfala, mo we tufala i harem nogud tumas from ol pikinini blong tufala, tufala i harem nogud nogud tumas, yes, long sikbed blong tufala.\n\n18 From ol wari mo bigfala harem nogud blong tufala, mo rabis fasin blong tufala brata blong mi, tufala i kam kolosap we God i karem tufala aot blong mitim God blong tufala; yes, ol hea blong tufala, we i waet, kolosap i bin rere blong ledaon long das; yes, wetem harem nogud, kolosap oli bin rere blong sakem tufala i go insaed long gref blong solwota.\n\n19 Mo Jekob mo Josef tu, from tufala i yang, from tufala i nidim plante gudfala kaekae, i bin harem nogud tumas from ol hadtaem blong mama blong tufala; mo tu, waef blong mi wetem wota blong ae blong hem mo ol prea, mo tu, ol pikinini blong mi, oli no save mekem hat blong tufala brata blong mi i sofsof, blong tufala i tekemaot rop long mi.\n\n20 Mo i no gat eni samting sapos i no paoa blong God, we kolosap i kilim tufala i ded, we i save mekem hat blong olgeta i kam sofsof; taswe, taem we tufala i bin luk se kolosap bae solwota i solemdaon olgeta long ol dip ples blong hem, oli sakem sin from ol samting we oli bin mekem, i go kasem we oli bin tekemaot rop long mi.\n\n21 Mo i bin hapen se afta we oli tekemaot ol rop long mi, luk, mi tekem kampas, mo hem i wok long fasin we mi wantem. Mo i bin hapen se mi prea long Lod; mo afta mi prea ol win oli stop, mo ren i stop, mo i gat wan bigfala kwaet.\n\n22 Mo i bin hapen se mi, Nifae, mi stiarem sip, blong mekem se mifala i sel bakegen i go long promes graon.\n\n23 Mo i bin hapen se afta we mifala i sel blong spes blong plante dei, mifala i kasem promes graon; mo mifala i go long graon, mo mifala i stanemap ol tenet blong mifala; mo mifala i singaotem ples ia, promes graon.\n\n24 Mo i bin hapen se mifala i stat blong wok long graon, mo mifala i stat blong planem ol sid; yes, mifala i putum evri sid blong mifala long graon, we mifala i bin karem long graon blong Jerusalem. Mo i bin hapen se oli gro gud tumas; taswe, mifala i kasem plante blesing.\n\n25 Mo i bin hapen se mifala i faenem long graon blong promes, taem we mifala i wokbaot long waelples, we i gat evri kaen animol long ol dakbus, kao tugeta wetem buluk, mo dongki mo hos, mo nanigot mo wael nanigot, mo evri kaen wael animol, we oli blong man blong yusum. Mo mifala i faenem evri kaen ston, evri kaen gol tugeta wetem silva, mo kopa.\n\n", "1-ne 19": "[center][font_size=26]Japta 19[/font_size][/center]\n\n[i]Nifae i mekem ol buk long ston blong aean mo i raetem histri blong ol pipol blong hem—God blong Isrel bae i kam sikis handred yia afta long taem we Lihae i bin aot long Jerusalem—Nifae i talemaot ol safaring blong Hem mo taem we oli krusifaem Hem—Ol man bae oli no laekem Ol Jiu mo bae oli seraotem olgeta olbaot kasem ol lata dei, taem we bae oli kambak long Lod. Raonabaot 588–570 B.K.B.[/i]\n\n1 Mo i bin hapen se Lod i givim oda long mi, from samting ia mi mekem ol buk long ston blong aean, blong mi save raetem long olgeta histri blong ol pipol blong mi. Mo long ol buk we mi mekem mi raetemdaon histri blong papa blong mi, mo tu, ol wokbaot blong mifala long waelples, mo ol profesi blong papa blong mi; mo tu, plante long ol profesi blong miwan, mi raetemdaon long olgeta.\n\n2 Mo mi no bin save long tetaem we mi bin mekem olgeta, se bae Lod i givim oda long mi, blong mekem ol buk ia; taswe, ol histri blong papa blong mi, mo famli laen blong ol papa blong hem, mo bigfala pat blong ol samting we mifala i bin mekem long waelples, oli bin raetem olgeta long ol fas buk we mi bin tokbaot; taswe, ol samting we i bin hapen bifo mi bin mekem ol buk ia, i tru, oli bin raetem plante samting long saed blong olgeta long ol fas buk.\n\n3 Mo afta mi bin mekem ol buk ia, folem komanmen, mi, Nifae, mi kasem wan komanmen se seves mo ol profesi, ol pat we oli moa klia mo gudgudfala, mi mas raetem long ol buk ia; mo we ol samting we oli raetem oli mas holem blong tijim ol pipol blong mi, we bae oli stap long graon, mo tu, from ol narafala waes stamba tingting, we Lod i save ol stamba tingting ia.\n\n4 Taswe, mi, Nifae, mi mekem wan histri long ol narafala buk, we i givim wan histri, o we i givim wan histri we i moa bigwan blong ol faet, mo ol rao, mo ol smasem gud blong ol pipol blong mi. Mo samting ia mi bin mekem, mo mi givim oda long ol pipol blong mi se oli mas mekem wanem afta mi mi go; mo se ol buk ia bae oli pasem long wan jeneresen i go long narawan, o long wan profet i go long narafala wan, kasem taem we Lod i givim ol narafala komanmen.\n\n5 Mo wan histri blong taem we mi bin mekem ol buk ia bae mi givim afta; mo afta, luk, mi gohed folem hemia we mi bin talem; mo hemia mi mekem blong oli save holem ol tabu samting blong givim save long ol pipol blong mi.\n\n6 Be, mi no raetem eni samting long ol buk, sapos i no olsem se mi tingting se hem i tabu. Mo nao, sapos mi mekem mistek, ol man bifo i bin mekem mistek tu; mi no traem blong mekem eskius long miwan from ol narafala man, be from wiknes we i stap long mi, long saed blong bodi blong mit mo bun, bae mi mekem eskius long miwan.\n\n7 From ol samting ia we sam man i tingting se oli impoten tumas, long bodi tugeta wetem sol, ol narafala man i putum long saed mo purumbut long olgeta andanit long ol leg blong olgeta. Yes, hemia tu, God blong Isrel, ol man oli purumbut andanit long ol leg blong olgeta; mi talem, purumbut andanit long ol leg blong olgeta, be bae mi talem long ol narafala toktok—oli putum hem olsem se hem i no impoten nating, mo oli no lisin gud long voes blong ol advaes blong hem.\n\n8 Mo luk hem i kam, folem ol toktok blong enjel, long sikis handred yia afta taem we papa blong mi i bin aot long Jerusalem.\n\n9 Mo wol, from ol rabis fasin blong olgeta, bae oli jajem hem se hem i wan samting blong nating; from samting ia oli wipim hem, mo hem i letem samting ia; mo oli kilim hem, mo hem i letem samting ia. Yes, oli spet long hem, mo hem i letem samting ia, from fasin blong hem blong stap kaen wetem lav, mo from fasin blong hem blong go tru long ol hadtaem wetem longfala tingting, long ol pikinini blong ol man.\n\n10 Mo God blong ol papa blong yumi, we hem i bin lidim olgeta aot long Ijip, aot long slef, mo tu, hem i bin sevem olgeta long waelples, yes, God blong Ebraham, mo blong Aesak, mo God blong Jekob, i givim hemwan, folem ol toktok blong enjel, olsem wan man long ol han blong ol nogud man, blong oli leftemap hem, folem ol toktok blong Sinok, mo blong oli krusifaem hem, folem ol toktok blong Nium, mo blong oli berem hem long wan hol blong ston, folem ol toktok blong Sinos, we hem i bin talem long saed blong tri dei blong tudak, we bae i wan saen blong talemaot ded blong hem long olgeta we bae oli stap long ol aelan blong solwota, moa speseli long olgeta we oli blong laen blong Isrel.\n\n11 From olsem ia nao profet i bin talem: “Lod God bae i visitim ol laen blong Isrel long dei ia, samfala wetem voes blong hem, from stret mo gud fasin blong olgeta, we i mekem se oli glad tumas mo i mekem se Lod i sevem olgeta; mo hem i visitim ol narafala wetem ol tanda mo ol laetning blong paoa blong hem, tru ol hariken, tru long faea, mo tru long smok, mo hot smok blong tudak, mo tru long graon we i open, mo tru long ol bigfala hil we bae oli kam antap.\n\n12 Mo evri samting ia i mas kam, profet Sinos i bin talemaot. Mo ol ston blong graon bae i mas brok; mo from ol noes blong graon, plante long ol king blong ol aelan blong solwota bae Spirit blong God i mekem olgeta, blong singaot se: ‘God blong wol i safa.’\n\n13 Mo long saed blong olgeta we oli stap long Jerusalem, profet i talem, bae oli kasem kil tru long evri pipol, from oli krusifaem God blong Isrel, mo oli tanem hat blong olgeta i go longwe, oli sakemaot ol saen mo ol samting blong sapraes, mo paoa mo glori blong God blong Isrel.\n\n14 Mo profet i talem se from oli tanem hat blong olgeta i go longwe, mo oli tanem baksaed long Tabu Wan blong Isrel, bae oli wokbaot olbaot long bodi blong mit mo bun, mo ded, mo kam olsem wan wesil mo wan toktok we plante man i save, mo bae evri kantri i no laekem olgeta.\n\n15 Be, taem we dei ia i stap kam, profet i talem, we oli nomo tanem i go longwe hat blong olgeta agensem Tabu Wan blong Isrel, afta bae hem i tingbaot ol kavenan we hem i bin mekem wetem ol papa blong olgeta.\n\n16 Yes, afta bae hem i tingbaot ol aelan blong solwota; yes, mo evri pipol we oli blong laen blong Isrel, bae mi karem i kam tugeta, Lod i talem, folem ol toktok blong profet Sinos, aot long ol fo pat blong wol.\n\n17 Yes, mo ful wol bae i luk fasin blong Lod blong sevem man, profet i talem; evri kantri, famli, lanwis mo pipol bae oli kasem blesing.”\n\n18 Mo mi, Nifae, mi bin raetem ol samting ia long ol pipol blong mi, blong maet mi save winim tingting blong olgeta, blong mekem se bae oli tingbaot Lod, Ridima blong olgeta.\n\n19 Taswe, mi toktok long ful laen blong Isrel, sapos i olsem se bae oli kasem ol samting ia.\n\n20 From luk, mi gat ol filing long spirit, we i mekem mi taed, mekem se evri joen long bodi blong mi i slak, from olgeta we oli stap long Jerusalem; from sapos Lod i no bin gat sore, blong soem long mi long saed blong olgeta, olsem we hem i bin soem long ol profet blong bifo, mi mas ded tu.\n\n21 Mo i tru se hem i bin soem long ol profet blong bifo evri samting long saed blong olgeta; mo tu, hem i bin soem long plante man, long saed blong yumi; taswe, i mas nid olsem we yumi save long saed blong olgeta, from oli bin raetem ol toktok ia long ol buk we oli bin mekem wetem bras.\n\n22 Nao i bin hapen se mi, Nifae, mi tijim ol brata blong mi ol samting ia; mo i bin hapen se mi ridim plante samting long olgeta, we oli bin raetem long ol buk we oli bin mekem wetem bras, blong maet oli save long saed blong ol samting we Lod i mekem long ol narafala graon, long medel blong ol man bifo.\n\n23 Mo mi ridim plante samting long olgeta we oli bin raetem long ol buk blong Moses; be blong mi save winim ful tingting blong olgeta blong oli bilif long Lod, Ridima blong olgeta, mi ridim long olgeta ol samting we profet Aesea i bin raetem; from mi yusum evri skripja long laef blong mifala, blong hem i save stap blong helpem mifala mo blong mifala i lanem samting.\n\n24 Taswe, mi toktok long olgeta, mi talem se: “Yufala i harem ol toktok blong profet, yufala we i wan smol haf we i stap yet blong laen blong Isrel, wan branj we i bin kamaot; yufala i harem ol toktok blong profet, we oli bin raetem long ful laen blong Isrel, mo yusum ol toktok ia long laef blong yufala, blong yufala i save gat hop, olsem ol brata blong yufala, we yufala i bin kamaot long olgeta; from long fasin ia profet i bin raet.”\n\n", "1-ne 20": "[center][font_size=26]Japta 20[/font_size][/center]\n\n[i]Lod i soemaot ol stamba tingting blong Hem long Isrel—Hem i bin jusum Isrel long oven blong faea blong hadtaem mo i nid blong go aot long Babilon—Luk long Aesea 48. Raonabaot 588–570 B.K.B.[/i]\n\n1 Lisin gud mo harem samting ia, O laen blong Jekob, we oli singaotem olgeta long nem blong Isrel, mo i bin kamaot long ol wota blong Juda, o aot long ol wota blong baptaes, we i mekem tru promes long nem blong Lod, mo i tokbaot God blong Isrel, be stil, oli no mekem tru promes long tru fasin o long stret mo gud fasin.\n\n2 Be, oli talem se olgeta bakegen oli blong tabu bigtaon, be olgeta bakegen oli no dipen long God blong Isrel, we i Lod blong Ol Pipol; yes, Lod blong Ol Pipol, i nem blong hem.\n\n3 Luk, mi talemaot ol samting we i bin hapen bifo stat long stat; mo oli bin go aot long maot blong mi, mo mi bin soemaot olgeta. Mi bin soemaot olgeta kwik taem nomo.\n\n4 Mo mi mekem samting ia from mi save se yu no wantem lisin, mo nek blong yu i strong olsem aean, mo fored blong hed blong yu i strong olsem bras;\n\n5 Mo, stat long stat, mi talemaot long yu; bifo i bin hapen mi bin soemaot olgeta long yu; mo mi soem olgeta from mi fraet se bae yu talem se: “Aedol blong mi i bin mekem olgeta, mo pikja blong mi we oli katem long wud mo pikja blong mi we oli mekem wetem aean, i bin givim oda long olgeta.”\n\n6 Yu bin luk mo harem evri samting ia; ?mo bae yu no talemaot ol samting ia? Mo we mi bin soem long yu ol niu samting stat long taem ia, hem i ol samting we i haed, mo yu no bin save olgeta.\n\n7 Oli stat nao, mo i no long stat, hem i bifo long dei ia we yu no bin harem olgeta oli bin talemaot ol samting ia long yu, from we bae yu se: “Luk mi bin save ol samting ia.”\n\n8 Yes, mo yu no bin harem; yes, yu no bin save; yes, from stat long taem ia sora blong yu i no bin open yet; from mi bin save se bae yu go agensem, mo oli bin singaotem yu, wan man blong sin taem yu stap yet long bel blong mama blong yu.\n\n9 Be, from gud blong nem blong mi, bae mi seftem kros blong mi, mo from glori blong mi bae mi holembak mi bakegen, blong mi no sakemaot yu.\n\n10 From, luk, mi bin klinim yu, mi bin jusum yu long oven blong faea blong hadtaem.\n\n11 From blong miwan, yes, from blong miwan nomo bae mi mekem samting ia, from bae mi no letem ol man oli rabisim nem blong mi, mo bae mi no givim glori blong mi long narawan.\n\n12 Lisin gud long mi, O Jekob, mo Isrel, we mi bin singaotem, from Mi mi hem; Mi mi faswan, mo tu, Mi mi laswan.\n\n13 Han blong mi tu i bin putum fandesen blong wol, mo raet han blong mi i bin mekem ol heven. Mi singaot long olgeta mo oli stanap tugeta.\n\n14 Yufala evriwan, kam tugeta yufala bakegen, mo harem; ?huia long medel blong olgeta i bin talemaot ol samting ia long olgeta? Lod i bin lavem hem; yes, mo bae hem i mekem toktok blong hem i hapen we hem i bin talemaot tru long olgeta; mo bae hem i mekem olsem we hem i wantem long Babilon, mo han blong hem bae i kam long ol man Kaldia.\n\n15 Tu, Lod i talem; mi Lod, yes, mi bin toktok; yes, mi bin singaotem hem blong talemaot, mi bin karem hem i kam, mo bae hem i mas mekem rod blong hem i mas kam antap gud.\n\n16 Yu kam kolosap long mi; mi no toktok long sikret; stat long stat, stat long taem we oli bin talemaot samting ia mi bin talem; mo Lod God, mo Spirit blong hem, oli bin sendem mi.\n\n17 Mo olsem ia nao Lod i talem, Ridima blong yu, Tabu Wan blong Isrel; mi bin sendem hem, Lod, God blong yu we i tijim yu blong kam antap, we i lidim yu long ol rod we yu mas go long hem, i bin mekem samting ia.\n\n18 O sapos yufala i bin holem ol komanmen blong mi—sapos i bin olsem pis blong yu bae i olsem wan reva, mo stret mo gud fasin blong yu i olsem ol wef blong solwota.\n\n19 Ol pikinini blong yu tu bae oli olsem ol sanbij; ol pikinini we bae oli kamaot long yu bae oli olsem sanbij; bae oli no bin katemaot nem blong hem o lus long fored blong mi.\n\n20 Yu go aot long Babilon; yu ronwe long ol man Kaldia; wetem wan voes blong singsing yu talemaot, talemaot samting ia, talemaot long en blong wol; yu talemaot: “Lod i bin pemaot wokman blong hem Jekob.”\n\n21 Mo oli no bin tosta; hem i lidim olgeta tru long ol draeples; hem i mekem ol wota i ron aot long ston blong olgeta; hem i kilim ston tu, mo wota i kamaot strong.\n\n22 Mo i nomata we hem i bin mekem ol samting ia, mo ol narafala bigfalawan tu, Lod i talem se i no gat pis, long ol man nogud.\n\n", "1-ne 21": "[center][font_size=26]Japta 21[/font_size][/center]\n\n[i]Mesaea bae i wan laet long Ol Jentael mo bae i mekem ol prisena i go fri—Isrel bae i kam tugeta wetem paoa long ol las dei—Ol king bae oli olsem ol papa we oli givim ol gudfala kaekae long olgeta—Luk long Aesea 49. Raonabaot 588–570 B.K.B.[/i]\n\n1 Mo bakegen: “Lisin gud, O yufala laen blong Isrel, yufala evriwan we i kamaot mo oli ronem aot yufala from ol fasin nogud blong ol pasta blong ol pipol blong mi, yes, yufala we i kamaot, we yufala i seraot olbaot we yufala i ol pipol blong mi, O laen blong Isrel. Lisin long mi, O ol aelan, mo lisin gud yufala ol pipol we yufala i stap longwe; Lod i bin singaotem mi taem we mi stap yet long bel; stat long bel blong mama blong mi hem i bin talemaot nem blong mi.”\n\n2 Mo hem i bin mekem maot blong mi olsem wan sap naef blong faet, long sado blong han hem i haedem mi, mo i bin mekem mi stret olsem wan ara we i saen; long basket blong ol ara blong hem, hem i bin haedem mi;\n\n3 Mo i bin talem long mi: “Yu yu wokman blong mi, O Isrel, yu we bae yu givim glori long mi.”\n\n4 Afta mi bin talem: “Mi bin wok blong nating, mi bin yusum paoa blong mi blong nating wetem no ansa; i tru se jajmen blong mi i stap wetem Lod, mo wok blong mi wetem God blong mi.”\n\n5 Mo nao, Lod—we i bin putum mi long bel—we i wantem se bae mi kam wokman blong hem, blong tekem Jekob i go long hem bakegen, i talem se: “from Isrel i no kam tugeta yet, be bae mi kasem glori long ol ae blong Lod, mo God blong mi bae i paoa blong mi.”\n\n6 Mo hem i bin talem: “Hem i wan smol samting blong kam wokman blong mi blong resemap ol laen blong Jekob, mo blong putumbak olgeta blong Isrel we mi bin sevem olgeta. Bae mi givim yu tu olsem wan laet long Ol Jentael, blong yu save kam olsem fasin blong mi blong sevem man long evri en blong wol.”\n\n7 Olsem ia nao Lod, Ridima blong Isrel, Tabu Wan blong hem, i talem long hem we ol man oli no laekem hem, long hem we ol kantri i no laekem, long wokman blong ol man blong rul, se: “Ol king bae oli luk mo bae oli girap, ol boe blong king tu bae oli wosip, from Lod we i stap fetful.”\n\n8 Olsem ia nao Lod i talem: “Long wan taem we i stret mi bin harem yu, O ol aelan blong solwota, mo long wan dei blong fasin blong sevem man mi bin helpem yu; mo bae mi sevem yu, mo givim yu olsem wokman blong mi from wan kavenan blong ol pipol, blong stanemap wol, blong mekem se oli kasem ol graon we i emti mo i no gat man.\n\n9 Blong yu save talem long ol prisena: ‘Go aot’; long olgeta we oli sidaon long tudak: ‘Soemaot yufala bakegen’. Bae oli kakae long ol rod, mo ol kaekae blong olgeta bae oli stap long evri hae ples.\n\n10 Bae oli no hanggri o tosta, mo tu, bae hot o san i no kilim olgeta, from hem we i gat sore long olgeta bae i lidim olgeta, hem bae i lidim olgeta tru ol spring blong wota.\n\n11 Mo bae mi mekem evri bigfala hil blong mi oli wan rod, mo ol bigfala rod blong mi, bae mi leftemap olgeta.\n\n12 Mo afta, O laen blong Isrel, luk, olgeta ia bae oli kam long ol ples longwe; mo luk, olgeta ia oli kam long Not mo long Wes; mo olgeta ia long graon blong Sinim.\n\n13 Singsing, O ol heven; mo stap glad, O wol; from ol leg blong olgeta we oli stap long Is bae oli stanap strong; mo bae oli stat blong singsing, O ol bigfala hil; from bae oli nomo kilim olgeta; from Lod i bin leftemap tingting blong ol pipol blong hem, mo bae i gat sore long olgeta blong hem we oli gat hadtaem.”\n\n14 Be, luk, Saeon i bin talem: “Lod i bin lego mi, mo Lod blong mi i bin fogetem mi”—be bae hem i soem se hem i no mekem olsem.\n\n15 From ?I posibol blong wan woman i save fogetem pikinini blong hem we hem i stap givim titi long hem? ?I posibol blong hem i no save gat sore long boe we i kamaot long bel blong hem? Yes, oli save fogetem, be stil, bae mi no fogetem yu, O laen blong Isrel.\n\n16 Luk, mi bin raetem yu long skin blong insaedhan blong han blong mi; ol wol blong yu oli stap fored long mi oltaem.\n\n17 Ol pikinini blong yufala bae oli muv kwik agensem ol man blong prapa spolem gud yufala; mo olgeta we oli prapa spolem gud yu bae oli kamkamaot long yufala.\n\n18 Yufala i mas leftemap ol ae blong yufala raonabaot mo luk; olgeta ia olgeta bakegen oli kam tugeta, mo olgeta bae oli kam long yu. Mo olsem we mi stap laef, Lod i talem, i tru we bae yu putum long yuwan evriwan long olgeta, olsem wan samting we i stap saen, mo bae yu fasem olgeta long yu, semmak olsem wan woman we bae i mared.\n\n19 From ol nogud mo ol emti ples blong yu, mo graon blong ded blong yu, bae i nao stap smol from stamba tingting blong olgeta i stap; mo olgeta we oli bin solemdaon yu bae oli stap longwe.\n\n20 Ol pikinini we bae yu kasem, afta yu bin lusum faswan, bae oli talem bakegen long ol sora blong yu se: “Ples ia i smol tumas blong mi; givim wan ples long mi blong mi save stap long hem.”\n\n21 Afta bae yu talem long hat blong yu: “?Huia i bin bonem long mi olgeta pikinini ia from mi bin lusum ol pikinini blong mi, mo mi mi emti, mi wan prisena, mo mi muv i go ia mo i kam ia? ?Nao huia i bin resemap olgeta pikinini ia? Luk, mi bin stap miwan nomo: olgeta ia, ?oli bin stap wea?”\n\n22 Olsem ia nao Lod God i talem: “Luk, bae mi leftemap han blong mi long Ol Jentael, mo stanemap flag blong mi long ol pipol; mo bae oli karem ol boe blong yufala long ol han blong olgeta, mo ol gel blong yufala, bae oli karem olgeta antap long ol solda blong olgeta.”\n\n23 Mo ol king bae oli olsem ol papa we oli givim gudfala kaekae long yu, mo ol kwin blong olgeta bae oli olsem ol mama we oli givim gudfala kaekae long yu; bae oli bodaon long yu wetem fes blong olgeta i fesem graon, mo likim ol das long ol leg blong yu; mo bae yu save se mi mi Lod; from olgeta we oli stap wet long mi bae oli no sem.\n\n24 From ?yu yu ting se oli save tekem ol kaekae blong wan ia we i strong, o oli lego olgeta we oli kam prisena long fasin blong folem loa?\n\n25 Be olsem ia nao Lod i talem: “ol prisena tu blong olgeta we oli strong bae Lod i tekemaot olgeta, mo bae oli lego ol kaekae blong trabol meka; from bae mi faet wetem hem we i faet wetem yu, mo bae mi sevem ol pikinini blong yu.\n\n26 Mo bae mi fidim olgeta we i mekem yu harem nogud wetem mit blong olgeta bakegen; bae oli drong wetem blad blong olgeta bakegen olsem wetem waen ia we i swit; mo evri bodi blong mit mo bun bae i save se mi, Lod, mi mi Sevya blong yufala mo Ridima blong yufala, Strong Wan blong Jekob.”\n\n", "1-ne 22": "[center][font_size=26]Japta 22[/font_size][/center]\n\n[i]Isrel bae i seraot olbaot long ful fes blong wol—Ol Jentael bae oli fidim mo givim gudfala kaekae long Isrel long ol las dei wetem gospel—Isrel bae i kam tugeta mo Lod i sevem Isrel, mo ol man nogud bae i bon long faea olsem doti blong wit—Kingdom blong devel bae i lus evriwan, mo bae Lod i fasem Setan. Raonabaot 588–570 B.K.B.[/i]\n\n1 Mo i bin hapen se afta we mi, Nifae, mi ridim ol samting ia we oli bin raetem long ol buk we oli bin mekem wetem bras, ol brata blong mi oli kam long mi mo talem long mi se: “?Wanem mining blong ol samting we yu bin ridim? Luk, ?mifala i sapos blong andastanem olgeta olsem ol samting we oli blong spirit, we bae i kam blong hapen folem spirit mo i no bodi blong mit mo bun?”\n\n2 Mo mi, Nifae, mi talem long olgeta: “Luk oli bin soemaot ol samting ia long profet tru long voes blong Spirit; from tru long Spirit evri samting i kam long save blong ol profet, we bae i kam long ol pikinini blong ol man folem bodi blong mit mo bun.\n\n3 Taswe, ol samting we mi bin ridim, oli ol samting we i dil wetem ol samting blong laef ia tugeta wetem ol samting blong spirit; from i luk olsem se laen blong Isrel, long naoia o taem we i stap kam, bae oli seraot olbaot long ful fes blong wol, mo tu, long evri kantri.\n\n4 Mo luk, i gat plante we oli lus finis long save blong olgeta we i stap long Jerusalem. Yes, bigfala pat blong evri laen oli bin lidimaot olgeta, mo oli bin seraot olbaot i go ia mo i kam ia long ol aelan blong solwota; mo i no gat wan long yumi we i save oli stap wea, be yumi save nomo se oli bin lidimaot olgeta.\n\n5 Mo stat long taem we oli bin lidimaot olgeta, oli bin talemaot profesi ia long saed blong olgeta, mo tu, long saed blong olgeta we afta long taem ia bae Lod i seraotem olgeta olbaot mo mekem olgeta oli miks, from Tabu Wan blong Isrel; from bae oli mekem hat blong olgeta i kam strong agensem hem; taswe, bae oli seraot olbaot long evri kantri mo bae evri man i no laekem nating olgeta.\n\n6 Be, afta we Ol Jentael oli fidim olgeta, mo Lod i leftemap han blong hem long Ol Jentael mo i stanemap olgeta olsem wan flag, mo ol pikinini blong olgeta oli bin karem olgeta long ol han blong olgeta, mo ol gel blong olgeta oli bin karem olgeta long ol solda blong olgeta, luk ol samting ia we hem i stap tokabaot oli blong laef ia nomo; from olsem ia nao ol kavenan blong Lod i stap wetem ol papa blong yumi; mo hem i minim yumi long ol dei we oli stap kam, mo tu, long evri brata blong yumi we oli blong laen blong Isrel.\n\n7 Mo hem i minim se taem i stap kam se, afta evri laen blong Isrel oli bin seraot olbaot mo miks, bae Lod God i resemap wan strong kantri long medel blong Ol Jentael, yes, hem i long fes blong graon ia; mo tru long olgeta bae ol pikinini blong yumi oli seraot olbaot.\n\n8 Mo afta we ol pikinini blong yumi oli bin seraot olbaot, bae Lod God i gohed blong mekem wan gudfala wok long medel blong Ol Jentael, we bae oli gat bigfala yus long ol pikinini blong yumi; taswe, hem i olsem se Ol Jentael i givim gudfala kaekae long olgeta mo karem olgeta long han blong olgeta mo long solda blong olgeta.\n\n9 Mo bae hem i gat yus long Ol Jentael; mo i no long Ol Jentael nomo, be long evri laen blong Isrel, go kasem we oli talem ol kavenan blong Papa blong heven long Ebraham, mo talem se: ‘Tru long laen blong yu bae evri famli blong wol i kasem blesing.’\n\n10 Mo mi wantem, ol brata blong mi, se yufala i mas save se evri famli blong wol oli no save kasem blesing sapos hem i no soemaot han blong hem long ol ae blong ol kantri.\n\n11 Taswe, Lod God bae i gohed blong soemaot han blong hem long ae blong ol kantri, blong karem i kam ol kavenan blong hem mo gospel blong hem long olgeta we oli blong laen blong Isrel.\n\n12 Taswe, bae hem i karem olgeta bakegen aot long kalabus, mo bae olgeta oli kam tugeta long evri graon blong olgeta we i kam long ol papa; mo bae oli karem olgeta aot long ples blong haed mo aot long tudak; mo bae oli save se Lod i Sevya blong olgeta, mo Ridima blong olgeta, Strong Wan blong Isrel.\n\n13 Mo blad blong bigfala mo rabis jos ia, we i woman blong rod blong ful wol, bae i tantanem hem long hed blong olgetawan bakegen; from bae oli faet agensem olgeta bakegen, mo naef blong faet blong han blong olgeta nomo bae oli foldaon long ol hed blong olgeta bakegen, mo bae oli drong wetem blad blong olgeta bakegen.\n\n14 Mo evri kantri we bae i faet agensem yu, O laen blong Isrel, bae oli tanraon mo faet wan agensem narafalawan, mo bae oli foldaon long hol we oli bin digim blong kasem ol pipol blong Lod. Mo evriwan we i faet agensem Saeon bae i ded evriwan, mo bigfala woman blong rod ia, we i bin jenisim ol stret wei blong Lod, yes, bigfala mo rabis jos ia, bae i foldaon i go daon long das mo foldaon blong hem bae i bigwan.\n\n15 From luk, profet i talem, taem i kam kwik we Setan bae i nomo gat paoa ova long hat blong ol pikinini blong ol man; from dei i stap kam kolosap we olgeta we i gat hae tingting mo olgeta we oli mekem sin, bae oli olsem doti blong wit; mo dei ia i stap kam we olgeta oli mas bon long faea.\n\n16 From taem i kam kolosap we ful bigfala nogud kros blong God bae i kapsaet long ol pikinini blong ol man; from bae hem i no letem se ol man nogud bae i kilimded olgeta we oli stret.\n\n17 Taswe, bae hem i sevem olgeta we oli stret mo gud wetem paoa blong hem, i nomata sapos ful bigfala nogud kros blong hem i mas kam, mo olgeta we oli stret mo gud, hem i sevem olgeta, kasem taem ia we hem i prapa spolem gud ol enemi blong olgeta tru long faea. Taswe, olgeta we oli stret mo gud oli no nid blong fraet; from olsem ia nao, profet i bin talem, bae hem i sevem olgeta, i nomata sapos hem i tru long faea.\n\n18 Luk, ol brata blong mi, mi talem long yufala, se ol samting ia oli mas hapen i no longtaem; yes, blad, mo faea, mo stim blong smok i mas kam; mo bae i mas nid blong i hapen olsem long fes blong wol ia; mo i hapen long ol man folem bodi blong mit mo bun sapos oli mekem hat blong olgeta i kam strong agensem Tabu Wan blong Isrel.\n\n19 From luk, olgeta we oli stret mo gud, bae oli no ded; from i tru we taem i mas kam we olgeta evriwan we oli faet agensem Saeon bae oli mas katemaot olgeta.\n\n20 Mo i tru we Lod bae i mekem rere rod blong ol pipol blong hem, hem i blong mekem ol toktok blong Moses i hapen, we hem i bin talem, se: ‘Wan profet bae Lod, God blong yufala i resemap long yufala, olsem mi; long hem bae yufala i harem evri samting we bae hem i talem long yufala. Mo bae i kam blong hapen se olgeta evriwan we i no wantem harem profet ia, bae God i katemaot olgeta long medel blong ol pipol.’\n\n21 Mo nao mi, Nifae, mi talemaot long yufala, se profet ia we Moses i bin tokbaot i Tabu Wan blong Isrel; taswe, bae hem i mekem jajmen long stret mo gud fasin.\n\n22 Mo olgeta we oli stret mo gud oli no nid blong fraet, from oli olgeta ia we bae oli no save lus. Be hem i kingdom blong devel, we bae oli bildim long medel blong ol pikinini blong ol man, we kingdom ia i stanap long medel blong olgeta we oli stap long bodi blong mit mo bun—\n\n23 From taem ia bae i kam kwiktaem, we evri jos we oli bildimap blong kasem mane, mo olgeta we oli bildimap blong gat paoa ova long bodi blong mit mo bun, mo olgeta we oli bildimap blong plante man i laekem olgeta long ae blong wol, mo olgeta we i lukaotem ol samting blong bodi blong mit mo bun mo ol samting blong wol, mo blong mekem evri kaen rabis fasin, yes, blong endem, olgeta we oli blong kingdom blong devel oli olgeta we i nid blong fraet, mo seksek, mo seksek from fraet; oli olgeta we oli mas go daon long das; Lod bae i bonem olgeta evriwan olsem doti blong wit; mo samting ia i folem ol toktok blong profet.\n\n24 Mo taem ia bae i kam kwiktaem we olgeta we oli stret mo gud bae oli lidim olgeta olsem ol yang buluk we oli stap long yad, mo Tabu Wan blong Isrel bae i mas rul wetem kontrol, mo bigfala paoa, mo paoa, mo bigfala glori.\n\n25 Mo hem i karem ol pikinini blong hem long ol fo pat blong wol oli kam tugeta; mo hem i kaontem ol sipsip blong hem, mo oli save hem; mo bae i gat wan grup blong sipsip mo wan man blong lukaot long sipsip; mo hem bae i fidim ol sipsip blong hem, mo long hem bae oli faenem ples we i gat fulap gras blong kakae.\n\n26 Mo from ol stret mo gud fasin blong ol pipol blong hem, Setan i no gat paoa; taswe, hem i no save kamaot blong spes blong plante yia; from hem i no gat paoa ova hat blong ol pipol, from oli stap long stret mo gud fasin, mo Tabu Wan blong Isrel i stap rul.\n\n27 Mo nao luk, mi, Nifae, mi talem long yufala se evri samting ia i mas kam folem bodi blong mit mo bun.\n\n28 Be, luk, evri kantri, famli, lanwis, mo pipol bae i stap sef tru long Tabu Wan blong Isrel sapos i olsem se bae oli sakem sin.\n\n29 Mo nao mi, Nifae, mi stop long ples ia; from mi fraet blong toktok moa long taem ia long saed blong ol samting ia.\n\n30 Taswe, ol brata blong mi, mi wantem se yufala i tingbaot we ol samting we oli bin raetem long ol buk we oli bin mekem wetem bras, oli tru; mo oli testifae se wan man i mas obei long ol komanmen blong God.\n\n31 Taswe, yufala i no nid blong tingting se, mi mo papa blong mi nomo i bin testifae, mo tu, i bin tijim olgeta. From samting ia, sapos yufala i obei long ol komanmen, mo stap strong kasem en, bae hem i sevem yufala long las dei. Mo i olsem ia nao. Amen.”\n\n", "2-ne 1": "[center][font_size=26]Nambatu Buk blong Nifae[/font_size][/center]\n\nWan histri blong ded blong Lihae. Ol brata blong Nifae oli go agensem hem. Lod i wonem Nifae blong hem i mas aot i go long waelples. Ol wokbaot blong hem long waelples wetem samfala moa.\n\n[center][font_size=26]Japta 1[/font_size][/center]\n\n[i]Lihae i talemaot profesi long saed blong wan graon blong fridom—Ol pikinini blong hem bae oli seraot olbaot mo kasem panis sapos oli sakemaot Tabu Wan blong Isrel—Hem i talem strong long ol boe blong hem blong werem ol klos blong faet blong stret mo gud fasin. Raonabaot 588–570 B.K.B.[/i]\n\n1 Mo nao i bin hapen se afta we mi, Nifae, mi bin stop blong tijim ol brata blong mi, nao papa blong mifala, Lihae, hem tu i bin talemaot plante samting long olgeta, mo hem i bin talem long olgeta, hamas bigfala samting we Lod i bin mekem blong olgeta taem we hem i tekemaot olgeta long graon blong Jerusalem.\n\n2 Mo hem i bin toktok long olgeta long saed blong ol fasin blong olgeta blong go agens long taem we oli bin stap long ol wota, mo ol sore blong God blong sevem ol laef blong olgeta, i mekem se oli no bin draon long solwota.\n\n3 Mo hem i bin talemaot long olgeta tu long saed blong promes graon, we oli bin kasem—hamas sore nao Lod i bin gat blong wonem mifala se mifala i mas ronwe mo aot long graon blong Jerusalem.\n\n4 From, luk, hem i bin talem se: “mi bin luk wan visen, we tru long hem, mi save se Jerusalem i bin prapa lus evriwan finis; mo sapos yumi bin stap long Jerusalem bae yumi mas ded tu.\n\n5 Be, hem i talem se, i nomata long ol hadtaem blong yumi, yumi bin kasem wan promes graon, wan graon we i gud tumas i bitim evri narafala graon; wan graon we Lod God i bin mekem wan kavenan wetem mi se bae i wan graon blong ol pikinini blong mi olsem wan graon we i kam long ol papa blong olgeta. Yes, Lod i bin mekem wan kavenan wetem mi se graon ia i blong mi, mo blong ol pikinini blong mi blong oltaem, mo tu, i blong olgeta evriwan we han blong Lod bae i lidim aot long ol narafala kantri.\n\n6 Taswe, mi, Lihae, mi talemaot profesi folem paoa blong Spirit we i stap long mi, se i no save gat wan man i save kam long graon ia, be sapos nomo oli kam tru long han blong Lod.\n\n7 Taswe, hem i konsekretem graon ia i go long olgeta we bae hem i tekem olgeta i kam long ples ia. Mo sapos oli wok blong hem folem ol komanmen we hem i bin givimaot, bae graon ia i olsem wan graon blong fridom long olgeta; taswe, bae oli no save kam prisena; sapos i olsem, bae hem i from ol rabis fasin; from sapos ol rabis fasin oli kam plante, God bae i sakem wan strong nogud tok long graon ia from olgeta, be long olgeta we oli stret mo gud, bae hem i blesem graon ia blong oltaem.\n\n8 Mo luk, hem i waes tingting we graon ia i mas stap yet olsem wan sikret, blong ol narafala kantri oli no save; from luk, plante kantri bae oli winim graon ia, blong mekem se bae i no gat wan ples we i kam long ol papa blong olgeta.\n\n9 Taswe, mi, Lihae, mi bin kasem wan promes, se folem hamas we olgeta we Lod God i tekemaot olgeta long graon blong Jerusalem oli holem ol komanmen blong hem, bae oli kam antap gud long fes blong graon ia; mo bae ol narafala kantri oli no save long saed blong olgeta, blong olgeta i save tekem graon ia blong olgetawan nomo. Mo sapos i olsem, se oli obei ol komanmen blong hem, bae hem i blesem olgeta long fes blong graon ia, mo bae i no gat wan man we i save spolem nogud olgeta, o i save tekemaot graon blong olgeta we i kam long ol papa blong olgeta; mo bae oli stastap long sef ples blong oltaem.\n\n10 Be luk, taem we taem ia i kam we oli kam slak from we oli lusum bilif, afta we oli bin kasem ol bigfala blesing long han blong Lod—oli gat wan save long saed blong taem we oli mekem wol ia, mo evri man, oli save ol bigfala mo gudfala wok blong Lod stat long taem we oli bin mekem wol ia; oli gat paoa we oli bin givim long olgeta blong mekem evri samting wetem fet; oli gat evri komanmen stat long stat, mo oli bin kam tru long lav blong hem we i no gat en long gudgudfala graon ia blong promes—Luk, mi talem, sapos dei i kam we bae oli sakemaot Tabu Wan blong Isrel tru Mesaea, Ridima blong olgeta mo God blong olgeta, luk, jajmen blong hem we i stret bae i stap long olgeta.\n\n11 Yes, bae hem i karem ol narafala kantri oli kam long olgeta, mo bae hem i givim long olgeta paoa, mo bae hem i tekemaot long olgeta ol graon we oli stap long hem, mo bae hem i mekem se oli seraot olbaot mo kasem panis.\n\n12 Yes, taem we wan jeneresen i pas i go long wan narafala jeneresen bae ol blad oli ron, mo ol bigfala panis bae oli kam long medel blong olgeta; taswe, ol boe blong mi, mi wantem se yufala i mas tingbaot; yes, mi wantem se yufala i mekem folem ol toktok blong mi.\n\n13 O sapos yufala i save wekap; wekap long wan dip slip, yes, we i slip ia blong hel, mo seksekemaot ol nogud jen we devel i fasem raon long yufala, we oli ol jen we oli holem ol pikinini blong ol man, blong devel i tekem olgeta oli go prisena daon long wan bigfala hol we i no save finis blong bigfala harem nogud mo bigfala sore.\n\n14 !Wekap! mo girap aot long das, mo harem ol toktok blong wan papa we i stap seksek, we i no longtaem we bae yufala i mas putum bodi blong hem long wan kolkol mo kwaet gref, we long ples ia eni man i go bae hem i no save kambak; sam moa dei i stap mo mi go long rod ia we i blong ful wol.\n\n15 Be luk, Lod i bin pemaot sol blong mi long hel; mi bin luk glori blong hem, mo ol han blong lav blong hem oli raonem mi blong taem we i no save finis.\n\n16 Mo mi wantem se bae yufala i tingbaot blong obei ol loa mo ol jajmen blong Lod; luk, hemia i bin wari blong sol blong mi long stat kasem naoia.\n\n17 Hat blong mi i bin hevi tumas wetem harem nogud long wanwan taem, from mi bin fraet se from hat blong yufala i strong, Lod, God blong yufala bae i kamaot long ful bigfala nogud kros blong hem long yufala, blong mekem se hem i katemaot yufala mo prapa spolem gud yufala blong oltaem;\n\n18 O, blong mekem se wan strong nogud tok bae i kam long yufala, i go i go, i kasem plante jeneresen; mo ol naef blong faet, mo hadtaem blong kasem kaekae, mo fasin we ol man oli no laekem yufala bae oli kam visitim yufala, mo yufala i folem tingting blong devel mo kam prisena blong hem.\n\n19 O ol boe blong mi, blong mekem se ol samting ia oli no kam long yufala, be blong yufala i save kam wan stret pipol we Lod i laekem. Be luk, ol samting bae i hapen olsem we hem i wantem; from ol wei blong hem oli stret mo gud fasin oltaem.\n\n20 Mo Lod i bin talem se: ‘Folem hamas we yufala i obei ol komanmen blong mi bae yufala i kam antap gud long graon ia; be folem hamas we yufala i no obei ol komanmen blong mi bae mi katemaot yufala long fes blong mi.’\n\n21 Mo nao blong mekem se sol blong mi i save glad long yufala, mo blong mekem se hat blong mi i save livim wol ia wetem glad, from yufala, blong mekem se mi no godaon long gref wetem ol krae sore mo harem nogud, girap aot long das, ol boe blong mi, mo stap olsem ol man, mo mekem tingting blong yufala i strong i kam wan tingting, mo wan hat, we yufala i kam wan long evri samting, blong mekem se yufala i no save kamdaon olsem prisena;\n\n22 Mekem se God i no sakem wan strong nogud tok long yufala wetem wan strong nogud tok we i soa tumas; mo tu, blong mekem se yufala i no kasem kros blong wan God we i stret long yufala, go kasem fasin blong prapa spolem gud, yes, fasin ia blong prapa spolem gud sol tugeta wetem bodi, blong taem we i no save finis.\n\n23 Wekap, ol boe blong mi; putum klos blong faet blong stret mo gud fasin. Seksekemaot ol jen we oli holem yufala, mo kamaot long ples blong tudak, mo girap aot long das.\n\n24 Nomo tanem yufala agensem brata blong yufala, we wanem we hem i bin luk i bigwan tumas, mo we hem i bin obei ol komanmen stat long taem we yumi bin aot long Jerusalem; mo we hem i bin stap wan tul long ol han blong God, blong karem yumi i kam kasem promes graon; sapos i no bin from hem, bae yumi ded long hanggri long waelples; be, yufala i bin lukaotem blong tekemaot laef blong hem; yes, mo hem i bin harem nogud plante from yufala.\n\n25 Mo mi fraet tumas mo mi seksek from yufala, mi fraet se bae hem i safa bakegen; from luk, yufala i bin talem se hem i bin lukaotem paoa mo atoriti ova long yufala; be mi save se hem i no bin lukaotem paoa o atoriti ova long yufala, be hem i bin lukaotem glori blong God mo gudlaef we i no save finis blong yufala.\n\n26 Mo yufala i bin toktok nogud from hem i bin toktok klia long yufala. Yufala i talem se hem i bin toktok strong; yufala i talem se hem i bin kros long yufala; be luk, strong toktok blong hem i bin strong tru long paoa blong toktok blong God, we i bin stap long hem; mo samting ia we yufala i singaotem kros i bin trutok, folem samting we i stap long God, we hem i no bin save holembak, nao i talemaot strong mo klia long saed blong ol rabis fasin blong yufala.\n\n27 Mo i mas nid se paoa blong God i mas stap wetem hem, kasem taem we hem i givim oda long yufala se yufala i mas obei. Be luk, i no bin hem, be hem i bin Spirit blong Lod we i bin stap long hem, we i bin openem maot blong hem blong toktok i mekem se hem i no save sarem maot blong hem.\n\n28 Mo nao boe blong mi, Leman, mo tu, Lemyul mo Sam, mo tu ol boe blong mi we oli ol boe blong Ismael, luk, sapos yufala i mekem folem voes blong Nifae, bae yufala i no ded. Mo sapos yufala i mekem folem toktok blong hem, mi livim long yufala wan blesing, yes, we i fasfala blesing blong mi.\n\n29 Be sapos yufala i no mekem folem toktok blong hem bae mi tekemaot fasfala blesing blong mi, yes, we i blesing blong mi, mo bae i stap long hem.\n\n30 Mo nao, Soram, mi toktok long yu: ‘Luk, yu yu wan wokman blong Leban; be, oli bin tekemaot yu long graon blong Jerusalem, mo mi save se yu yu wan tru fren long boe blong mi, Nifae, blong oltaem.\n\n31 Taswe, from yu bin fetful bae ol pikinini blong yu wetem ol pikinini blong hem bae oli gat blesing, blong oli stap mo kam antap gud long fes blong graon ia; mo i no gat wan samting, be nomo sapos i no gat rabis fasin long medel blong olgeta, we bae i kilim o spolem gud laef blong olgeta long fes blong graon ia blong oltaem.\n\n32 Taswe, sapos yufala i obei long ol komanmen blong Lod, Lod i bin konsekretem graon ia blong kam wan sefples blong ol pikinini blong yu wetem ol pikinini blong boe blong mi.’\n\n", "2-ne 2": "[center][font_size=26]Japta 2[/font_size][/center]\n\n[i]Rod blong fasin blong pemaot man i kam tru long Tabu Mesaea—Fridom blong mekem joes (raet blong mekem joes o ejensi) i mas stap insaed long laef mo long fasin blong gro—Adam i bin foldaon blong mekem se ol man oli save stap—Ol man oli fri blong jusum fridom mo laef we i no save finis. Raonabaot 588–570 B.K.B.[/i]\n\n1 Mo nao, Jekob, mi toktok long yu: ‘Yu yu fasbon blong mi long ol dei ia we mi bin stap kasem hadtaem long waelples. Mo luk, taem we yu smol, yu bin safa plante hadtaem mo plante harem nogud, from ol rabis fasin blong ol brata blong yu.\n\n2 Be, Jekob, fasbon blong mi we mi gat long waelples, yu save ol bigfala samting blong God; mo bae hem i konsekretem ol hadtaem blong yu blong oli kam wan blesing blong yu.\n\n3 Taswe, bae God i blesem sol blong yu, mo bae yu stap sef i stap wetem brata blong yu, Nifae; mo ol dei blong yu bae yu wok blong God. Taswe, mi save se hem i pemaot yu, from Ridima blong yu i gat stret mo gud fasin; from yu bin luk se long en blong taem we evri wok blong God i kamtru, hem i kam blong karem fasin blong sevem man i kam long evri man.\n\n4 Mo yu bin luk glori blong hem taem we yu bin yangfala; taswe, bae hem i blesem yu, semmak olsem olgeta ia we bae hem i givhan long olgeta long taem we hem i stap long bodi blong mit mo bun; from Spirit i semmak, yestedei, tedei mo blong oltaem. Mo rod i rere stat long taem we man i bin foldaon, mo fasin blong sevem man i fri.\n\n5 Mo ol man oli kasem inaf tijing blong mekem se oli save gud aot long nogud. Mo loa i go long evri man. Mo tru long loa i no gat wan bodi blong mit mo bun we i save talem se hem i no gat rong; o tru long loa God i katemaot ol man. Yes, folem loa blong wol hem i bin katemaot olgeta; mo tu, folem loa blong Spirit oli ded long wanem we i gud, mo bae oli harem nogud blong oltaem.\n\n6 Taswe, fasin blong pemaot man i kam long, mo, tru long Tabu Mesaea; from hem i fulap long gladhat mo trutok.\n\n7 Luk, hem i givim hemwan bakegen wan sakrifaes blong sin, blong mekem wanem we loa i askem long olgeta we i gat wan hat we i fulap wetem sore mo wan spirit we i wantem blong sakem sin; mo en blong loa ia i no save kam long olgeta we i no olsem.\n\n8 Taswe, hem i impoten tumas blong talem ol samting ia i go long evri man we oli stap laef long wol, blong mekem se oli mas save se i no gat wan bodi blong mit mo bun we i save stap wetem God, hemia nomo sapos i tru long ol gudfala wok, mo sore, mo gladhat blong Tabu Mesaea, we i givim laef blong hem long saed blong bodi blong mit mo bun, mo i tekembak bakegen tru long paoa blong Spirit, blong mekem se hem i save mekem laef bakegen blong ol dedman i hapen, from hem i faswan we bae i girap.\n\n9 Taswe, hem i fasfala frut blong God, i semmak olsem we bae hem i toktok long bihaf blong ol pikinini blong ol man; mo olgeta we oli biliv long hem bae hem i sevem olgeta.\n\n10 Mo from fasin ia blong toktok long bihaf blong evriwan, evri man i kam long God; taswe, oli stanap long fored blong fes blong hem, blong kasem jajmen long hem, folem trutok mo tabu fasin we i stap long hem. Taswe, ol stamba tingting blong loa we Tabu Wan i bin givim finis, blong givim panis we i joen wetem loa, we panis ia we i joen wetem loa hem i defren olgeta long hapines we i joen wetem loa, blong mekem ol stamba tingting blong atonmen oli hapen—\n\n11 From i mas nid, se i mas gat wan fasin blong go agens long evri samting. Sapos i no olsem, fasbon blong mi long waelples, stret mo gud fasin i no save hapen, mo tu, fasin nogud, mo tabu fasin o ol sore, mo tu, gud o nogud i no save hapen. Taswe, evri samting bae i mas kam tugeta long wan; taswe, sapos hem i kam wan bodi, nao bae i mas nid blong i mas ded, we hem i no gat laef o ded, we i roten o i no roten, we i hapi o i sore, mo we i save luksave o no save luksave samting.\n\n12 Taswe, i mas nid olsem se God i bin mekem samting ia blong nating; long wei ia, bae i no bin gat wan yus long stamba tingting blong mekem wol ia. Taswe, samting ia bae i mas prapa spolem gud waes tingting blong God mo ol stamba tingting blong hem we oli no save finis, mo tu, paoa, mo sore, mo jastis blong God.\n\n13 Mo sapos bae yufala i talem se i no gat loa, bae yufala i talem tu se i no gat sin. Sapos bae yufala i talem se i no gat sin, bae yufala i talem tu se i no gat stret mo gud fasin. Mo sapos i no gat stret mo gud fasin, nao i no gat hapines. Mo sapos i no gat stret mo gud fasin o hapines, nao i no gat panismen o bigfala harem nogud. Mo sapos ol samting ia oli no stap, nao i no gat God. Mo sapos i no gat God, nao i no gat yumi, mo i no gat wol ia; from bae God i no save mekem ol samting, o man i no save tekem aksen o i no save gat samting i tekem aksen long man; taswe, evri samting i sapos blong lus evriwan nomo.’\n\n14 Mo nao, ol boe blong mi, mi talem long yufala ol samting ia blong gud blong yufala mo blong yufala i lanem ol samting ia; from i gat wan God, mo hem i bin mekem evri samting, ol heven tugeta wetem wol, mo evri samting we i stap long olgeta, ol samting blong tekem aksen long olgeta, wetem ol samting we oli tekem aksen long yumi.\n\n15 Mo afta hem i bin mekem fas mama mo papa blong yumi, mo ol animol blong ol plantesen mo ol pijin blong skae, mo long sot toktok, evri samting we hem i bin mekem, i mas nid, blong mekem ol stamba tingting we i no save finis blong hem i hapen long saed blong ol man, i mas gat wan samting we i agens; olsem frut we i no blong kakae blong i stap agensem tri blong laef; wan i swit mo narawan i konkon.\n\n16 Taswe, Lod God i bin givim long man blong hem i mas tekem aksen blong hemwan. Taswe, man i no save tekem aksen blong hemwan sapos i no gat wan o wan narafalawan blong pulum tingting blong hem.\n\n17 Mo mi, Lihae, folem ol samting we mi bin ridim, mi mas ting se wan enjel blong God, folem wanem we oli bin raetem, i bin foldaon long heven; taswe, hem i bin kam wan devel, from hem i bin lukaotem wanem we i nogud long fes blong God\n\n18 Mo from hem i bin foldaon long heven, mo i bin kam blong harem nogud bigwan blong oltaem, nao hem i lukaotem tu blong mekem evri man long wol i harem nogud bigwan. Taswe, hem i bin talem long Iv, yes, olfala snek ia, we i devel, we i papa blong evri giaman, taswe hem i bin talem: ‘Tekem mo kakae frut ia we i no blong kakae, mo bae yu no kasem ded, be bae yu kam olsem God, bae yu save ol samting we oli gud mo ol samting we oli nogud.’\n\n19 Mo afta we Adam mo Iv i bin tekem mo kakae frut ia we i no blong kakae, God i bin sakem tufala aot long garen blong Iden, blong wok long graon.\n\n20 Mo oli bin bonem ol pikinini oli kam long wol, yes, hem i famli blong ful wol.\n\n21 Mo ol dei blong ol pikinini blong ol man oli bin kam longwan moa, folem tingting blong God, blong oli save sakem sin taem we oli stap long bodi blong mit mo bun; taswe, ples blong olgeta i bin kam wan ples blong tes, mo laef blong olgeta i bin kam longwan moa, folem ol komanmen we Lod God i bin givim long ol pikinini blong ol man. From hem i bin givim komanmen se evri man i mas sakem sin; from hem i bin soemaot long evri man se oli lus, from sin blong mama mo papa blong olgeta.\n\n22 Mo nao, luk, sapos Adam i no bin sin bae hem i no foldaon, be bae hem i stap nomo long garen blong Iden. Mo evri samting we God i bin mekem bae oli mas stap semmak olsem long taem we afta hem i bin mekem olgeta; mo bae oli mas stap semmak olsem blong oltaem, mo bae oli no gat en.\n\n23 Mo bae oli no gat eni pikinini; from hemia, bae oli stap long wan ples we oli no gat rong from oli no save samting, oli no gat glad, from oli no save wanem i bigfala harem nogud; oli no mekem eni gud, from oli no save wanem i sin.\n\n24 Be luk, evri samting i bin hapen long waes tingting blong hem we i save evri samting.\n\n25 Adam i bin foldaon blong mekem se man i save stap; mo ol man oli stap, blong oli save gat glad.\n\n26 Mo Mesaea i kam long en blong taem we evri wok blong God i kamtru, blong hem i save pemaot ol pikinini blong ol man long foldaon. Mo from hem i bin pemaot olgeta long foldaon, oli kam fri blong oltaem, oli save gud aot long nogud; olgetawan, oli save tekem aksen mo i no blong gat samting i tekem aksen long olgeta, hemia nomo, sapos i tru long panis blong loa long bigfala mo lasfala dei, folem ol komanmen we God i bin givim.\n\n27 Taswe, ol man oli fri folem bodi blong mit mo bun; mo oli kasem evri samting we man i nid blong gat. Mo oli fri blong jusum fridom mo laef we i no save finis, tru long bigfala Man blong Toktok blong evri man, o blong jusum blong kam prisena mo ded, folem fasin blong kam prisena mo paoa blong devel; from hem i lukaotem blong mekem se evri man i save harem nogud olsem hem.\n\n28 Mo nao, ol boe blong mi, mi wantem se yufala i dipen long bigfala Man blong Toktok, mo mekem folem ol bigfala komanmen blong hem; mo stap fetful long ol toktok blong hem, mo jusum laef we i no save finis, folem wanem Tabu Spirit blong hem i wantem.\n\n29 Mo no jusum ded we i no save finis, folem wanem we bodi blong mit mo bun i wantem mo ol nogud we oli stap long hem, we i givim long spirit blong devel paoa blong tekem man i prisena, blong tekem yufala daon i go long hel, blong hem i save rul ova long yufala long kingdom blong hemwan.\n\n30 Mi bin talem smol toktok ia long yufala evriwan, ol boe blong mi, long taem blong ol las dei blong tes blong mi; mo mi bin jusum gud pat, folem ol toktok blong profet. Mo mi no gat eni narafala stamba tingting, be hemia nomo, gudlaef, we i no gat en, blong sol blong yufala. Amen.\n\n", "2-ne 3": "[center][font_size=26]Japta 3[/font_size][/center]\n\n[i]Josef long Ijip i bin luk Ol Man blong Nifae long wan visen—Hem i bin talemaot profesi long saed blong Josef Smit, sia blong ol lata-dei; long saed blong Moses, we bae i mekem Isrel i go fri; mo long taem we Buk blong Momon bae i kamaot. Raonabaot 588–570 B.K.B.[/i]\n\n1 Mo nao mi toktok long yu, Josef, lasbon blong mi. Yu bin bon long waelples blong ol hadtaem blong mi; yes, long ol dei blong bigfala harem nogud blong mi, mama blong yu i bin bonem yu i kam long wol.\n\n2 Mo bae Lod i konsekretem graon ia long yu tu, we i wan gudgudfala graon, blong graon ia i kam long ol papa blong yu, we i blong yu mo ol pikinini blong yu, wetem ol brata blong yu, we i stap blong yu oltaem, sapos i hapen se bae yu obei long ol komanmen blong Tabu Wan blong Isrel.\n\n3 Mo nao, Josef, lasbon blong mi, we mi bin karem yu aot long waelples blong ol hadtaem blong mi, bae Lod i blesem yu blong oltaem, se ol pikinini blong yu bae oli no ded evriwan.\n\n4 From luk, yu yu wan pikinini blong ol laen blong mi; mo mi mi kamaot long laen blong Josef we oli bin tekem hem prisena long Ijip. Mo ol kavenan we Lod i bin mekem wetem Josef oli bigwan tumas.\n\n5 Taswe, i tru we Josef i bin luk dei blong yumi. Mo hem i bin kasem wan promes long Lod, se aot long ol pikinini blong ol laen blong hem, Lod God bae i statem wan branj we i stret mo gud long laen blong Isrel; i no Mesaea, be wan branj we bae i brokaot, be, bae i wan branj we bae Lod i tingbaot hem long ol kavenan blong hem, se bae Mesaea i soemaot hem long olgeta long ol lata dei, long spirit blong paoa, we bae i karemaot olgeta long tudak oli kam long laet—yes, aot long tudak we i haed mo aot long kalabus i go long fridom.\n\n6 From i tru se Josef i bin testifae, i talem se: ‘Wan sia bae Lod, God blong mi i resemap, we bae hem i wan sia we bae hem i jusum blong ol pikinini blong ol laen blong mi.’\n\n7 Yes, i tru se Josef i bin talem se: ‘Olsem ia nao Lod i bin talem long mi se: “Wan sia we mi jusum bae mi resemap aot long ol pikinini blong laen blong yu; mo bae ol pikinini blong ol laen blong yu bae oli respektem hem bigwan. Mo long hem bae mi givim wan komanmen se bae hem i mekem wan wok blong ol pikinini blong laen blong yu, ol brata blong hem, we bae i impoten tumas long olgeta, we bae i tekem olgeta blong kam blong save ol kavenan we mi bin mekem wetem ol papa blong yu.\n\n8 Mo bae mi givim long hem wan komanmen se bae hem i no mekem wan narafala wok, be ol wok nomo we bae mi talem hem blong mekem. Mo bae mi mekem hem i kam wan haeman long ae blong mi; from bae hem i mekem wok blong mi.\n\n9 Mo bae hem i haeman olsem Moses, we mi bin talem se bae mi resemap blong yufala, blong mekem ol pipol blong mi oli go fri, O laen blong Isrel.\n\n10 Mo bae mi resemap Moses, blong mekem ol pipol blong yu oli go fri aot long graon blong Ijip.\n\n11 Be bae mi resemap wan sia we i kamaot long ol pikinini blong laen blong yu; mo long hem, bae mi givim paoa blong tekem ol toktok blong mi i go long ol pikinini blong ol laen blong yu—mo i no blong tekem ol toktok blong mi nomo, Lod i talem, be blong mekem olgeta oli biliv long ol toktok blong mi, we bae i go finis long medel blong olgeta.\n\n12 Taswe, ol pikinini blong laen blong yu bae oli raetemdaon toktok; mo ol pikinini blong laen blong Juda bae oli raetemdaon toktok; mo evri samting we ol pikinini blong laen blong yu bae oli raetemdaon, mo tu, evri samting we ol pikinini blong laen blong Juda bae oli raetemdaon, bae oli gro tugeta, blong blokem ol giaman doktrin mo blong putumdaon ol rao, mo blong stanemap pis long medel blong ol pikinini blong laen blong yu, mo blong tekem olgeta blong kasem save ia long saed blong ol papa blong olgeta long las dei, mo tu, blong kam blong save long saed blong ol kavenan blong mi, Lod i talem.\n\n13 Mo aot long ol wiknes bae hem i kam strong, long dei ia we wok blong mi bae i stat long medel blong evri pipol blong mi, blong karembak yu, O laen blong Isrel, Lod i talem olsem.”’\n\n14 Mo olsem ia nao Josef i bin profesae, i talem: ‘Luk, sia ia Lod bae i blesem hem; mo olgeta we oli lukaot blong kilimded hem bae Lod i smasem gud olgeta; from promes ia, we mi bin kasem long Lod, blong ol pikinini blong ol laen blong mi, bae i hapen. Luk, mi save se promes ia bae i hapen;\n\n15 Mo bae oli singaotem nem blong hem olsem nem blong mi, mo bae i olsem nem blong papa blong hem. Mo bae man ia i olsem mi; from samting ia we Lod bae i karem i kam tru long han blong hem, tru long paoa blong Lod, bae i tekem ol pipol blong mi i go long fasin blong sevem man.’\n\n16 Yes, olsem ia nao Josef i bin profesae: ‘Mi biliv strong long samting ia, olsem we mi biliv long promes blong Moses; from Lod i bin talem long mi: “Bae mi sevem ol pikinini blong yu blong oltaem.”’\n\n17 Mo Lod i bin talem se: ‘Bae mi resemap wan Moses; mo bae mi givim paoa long hem long wan stik; mo bae mi givim save long hem blong raet. Be stil bae mi no save mekem hem i toktok gud, blong mekem se hem i toktok plante, from bae mi no mekem hem i kam strong long toktok. Be, long hem, bae mi raetem loa blong mi, wetem fingga blong han blong miwan, mo bae mi givim hem wan man blong talemaot ol toktok blong hem.’\n\n18 Mo Lod i bin talemaot long mi tu se: ‘Bae mi resemap wan sia blong ol pikinini blong laen blong yu; mo blong hem, bae mi putum wan man blong talemaot ol toktok blong hem. Mo mi, luk, bae mi mekem se hem i raetemdaon ol raeting blong ol pikinini blong laen blong yu, i go long ol pikinini blong laen blong yu bakegen; mo man blong talemaot ol toktok blong ol pikinini blong laen blong yu bae i talemaot ol toktok ia.\n\n19 Mo ol toktok we bae hem i raetemdaon bae oli ol toktok we i gat nid, long waes tingting blong mi, se oli mas go kasem ol pikinini blong laen blong yu. Mo bae i olsem se ol pikinini blong laen blong yu, oli bin singaot long olgeta aot long das; from mi mi save fet blong olgeta.\n\n20 Mo bae oli singaot aot long das; yes, oli talemaot fasin blong sakem sin long ol brata blong olgeta, yes iven afta we plante jeneresen i pas afta long olgeta. Mo bae i kam blong hapen se bae ol singaot blong olgeta bae i go, folem ol simpol toktok blong olgeta.\n\n21 From fet blong olgeta, ol toktok blong olgeta bae oli kamaot long maot blong mi i go long ol brata blong olgeta we oli ol pikinini blong laen blong yu; mo ol toktok blong olgeta we oli no strong bae mi mekem oli kam strong from fet blong olgeta, mekem se bae oli tingbaot kavenan blong mi we mi bin mekem wetem ol papa blong yu.’\n\n22 Mo nao, luk, boe blong mi Josef, folem fasin ia olfala papa blong mi i bin profesae.\n\n23 Taswe, from kavenan ia, yu yu kasem blesing; from ol pikinini blong yu, bae mi no kilimded, from bae oli mekem folem ol toktok blong buk ia.\n\n24 Mo bae i gat wan hae man we bae i kamaot long medel blong olgeta, we bae i mekem plante gudfala samting long ol toktok tugeta wetem ol wok, from hem i wan tul long ol han blong God, wetem plante fet tumas, blong mekem ol bigfala merikel, mo mekem samting we i bigwan long ae blong God, we i mekem se plante blesing i kambak long laen blong Isrel, mo long ol pikinini blong ol brata blong yu.\n\n25 Mo nao, God i blesem yu, Josef. Luk, yu yu smol; taswe, mekem folem ol toktok blong brata blong yu, Nifae, mo bae i hapen long yu folem ol toktok we mi bin talemaot. Tingbaot ol toktok blong papa blong yu we kolosap bae i ded. Amen.”\n\n", "2-ne 4": "[center][font_size=26]Japta 4[/font_size][/center]\n\n[i]Lihae i givim advaes mo i blesem ol pikinini blong hem—Hem i ded mo oli berem hem—Nifae i glad from gudfala fasin blong God—Nifae i putum tras blong hem long Lod blong oltaem. Raonabaot 588–570 B.K.B.[/i]\n\n1 Mo nao, mi, Nifae, mi tokbaot long saed blong ol profesi we papa blong mi i bin tokbaot, long saed blong Josef, we oli bin tekem hem i go long Ijip.\n\n2 From luk, i tru se Josef i bin talemaot ol profesi long saed blong ol pikinini blong hem. Mo ol profesi we hem i bin raetem, i no gat plante we oli moa impoten. Mo hem i bin profesae long saed blong yumi mo ol jeneresen blong yumi blong fiuja; mo hem i bin raetem olgeta long ol buk we oli bin mekem wetem bras.\n\n3 Taswe, afta we papa blong mi i stop blong toktok long saed blong ol profesi blong Josef, hem i singaotem ol pikinini blong Leman, ol boe blong hem, mo ol gel blong hem, mo hem i talem long olgeta se: “Luk, ol boe blong mi, mo ol gel blong mi, we yufala i ol boe mo ol gel blong fasbon blong mi, mi wantem se yufala i lisin long ol toktok blong mi.\n\n4 From Lod God i bin talem se: ‘Folem hamas we yufala i stap obei ol komanmen blong mi, bae yufala i kam antap gud long graon; mo folem hamas we bae yufala i no obei ol komanmen blong mi, bae mi sakem yufala aot long fes blong mi.’\n\n5 Be luk, ol boe mo ol gel blong mi, mi no save go daon long gref blong mi sapos mi no livim wan blesing long yufala; from luk, mi save se sapos long taem we yufala i pikinini oli tijim yufala long saed blong rod ia we yufala i mas wokbaot long hem, bambae yufala i no save aot long rod ia.\n\n6 Taswe, sapos Lod i sakem wan strong nogud tok long yufala, luk, mi livim blesing blong mi long yufala, blong Lod i save tekemaot strong nogud tok ia long yufala mo putum long hed blong ol mama mo ol papa blong yufala.\n\n7 Taswe, from blesing blong mi, Lod God bae i no letem se yufala i ded; taswe, bambae hem i gat sore long yufala mo long ol pikinini blong yufala blong oltaem.”\n\n8 Mo i bin hapen se afta we papa blong mi i bin stop blong toktok long ol boe mo ol gel blong Leman, hem i bin mekem se oli tekem ol boe mo ol gel blong Lemyul oli kam long fes blong hem.\n\n9 Mo hem i toktok long olgeta, i talem se: “Luk, ol boe blong mi mo ol gel blong mi, we yufala i ol boe mo ol gel blong nambatu boe blong mi; luk mi givim long yufala semfala blesing we mi bin givim long ol boe mo ol gel blong Leman; taswe, bae yufala i no save ded evriwan; be long en, ol pikinini blong yufala bambae oli kasem blesing.”\n\n10 Mo i bin hapen se taem we papa blong mi i stop blong toktok long olgeta, luk, hem i bin toktok long ol boe blong Ismael, yes, mo tu, long evriwan insaed long haos blong hem.\n\n11 Mo afta hem i bin stop blong toktok long olgeta, hem i bin talem long Sam se: “God bae i blesem yu, mo ol pikinini blong yu; from bae yu kasem graon ia semmak olsem brata blong yu Nifae. Mo ol pikinini blong yu bae oli kaontem wetem ol pikinini blong hem; mo bae yu kam semmak olsem brata blong yu, mo ol pikinini blong yu bae oli semmak olsem ol pikinini blong hem; mo bae yu kasem blesing long evri dei blong yu.”\n\n12 Mo i bin hapen se afta we papa blong mi, Lihae, i toktok long evriwan insaed long haos blong hem, folem wanem hem i bin filim long hat blong hem mo Spirit blong Lod we i bin stap long hem, hem i bin kam olfala. Mo i bin hapen se hem i ded, mo oli berem hem.\n\n13 Mo i bin hapen se i no plante dei afta ded blong hem, Leman mo Lemyul mo ol boe blong Ismael oli kros long mi from Lod i tok strong agensem olgeta.\n\n14 From mi, Nifae, Lod i bin pusum mi blong toktok long olgeta, folem toktok blong hem; from mi bin talemaot plante samting long olgeta, mo tu, papa blong mi, bifo long ded blong hem; plante long ol toktok ia mi bin raetemdaon long ol narafala buk blong mi; from wan pat we i gat moa histri, mi bin raetemdaon long ol narafala buk blong mi.\n\n15 Mo long olgeta ia mi raetemdaon ol samting blong sol blong mi, mo plante long ol skripja we oli bin raetemdaon long ol buk we oli mekem wetem bras. From sol blong mi i glad long ol skripja, mo hat blong mi i tingting hevi long olgeta, mo mi raetem ol samting ia blong ol pikinini blong mi oli lanem olgeta mo oli save yusum blong helpem olgeta.\n\n16 Luk, sol blong mi i glad long ol samting blong Lod; mo hat blong mi i tingting hevi oltaem long ol samting we mi bin luk mo mi bin harem.\n\n17 Be, i nomata long bigfala gud fasin blong Lod, we hem i soem long mi ol bigfala mo gudfala wok blong hem, hat blong mi i singaot se: “!O, mi mi wan man we mi no hapi tumas!” Yes, hat blong mi i sore from bodi blong mit mo bun blong mi; sol blong mi i harem nogud from ol rabis fasin blong mi.\n\n18 Ol temtesen oli raonem mi, tugeta wetem ol sin we oli givim isi trabol long mi.\n\n19 Mo taem we mi bin wantem stap hapi, hat blong mi i mekem noes olsem we i harem i soa tumas from ol sin blong mi; be, mi save huia mi bin trastem.\n\n20 God blong mi i sapot blong mi; hem i lidim mi tru long ol hadtaem blong mi long waelples; mo hem i sevem mi long ol bigfala solwota we oli dip tumas.\n\n21 Hem i fulumap mi wetem lav blong hem, i olsem se i kakae bun mo bodi blong mi.\n\n22 Hem i blokem ol enemi blong mi, kasem we oli seksek long fored blong mi.\n\n23 Luk, hem i harem prea blong mi long dei, mo hem i givim save long mi tru long ol visen long naet taem.\n\n24 Mo long dei taem mi bin kam strong long tingting blong mekem bigfala prea long fored blong hem; yes, mi sendem voes blong mi i go antap olgeta; mo ol enjel oli bin kamdaon mo givhan long mi.\n\n25 Mo hem i karem bodi blong mi i go longwe long ol bigfala hil we oli hae tumas wetem ol wing blong Spirit blong hem. Mo ol ae blong mi oli luk ol bigfala samting, yes, oli bigwan tumas long man; from hemia, mi kasem wan komanmen se mi no mas raetemdaon ol samting ia.\n\n26 O ale, sapos mi bin luk ol bigfala samting olsem, sapos Lod, long fasin blong hem blong kamdaon long level blong ol pikinini blong ol man, i bin visitim ol man we hem i gat plante sore olsem, ?from wanem hat blong mi bae i krae mo sol blong mi bae i stap long vale blong harem nogud, mo mit blong mi i kam roten, mo paoa blong mi i kam slak, from ol hadtaem blong mi?\n\n27 ?Mo from wanem bae mi foldaon long sin, from bodi blong mit mo bun blong mi? Yes, ?from wanem bae mi foldaon long ol temtesen, blong givim janis long nogud wan blong stap long hat blong mi blong prapa spolem gud pis blong mi mo mekem sol blong mi i safa? ?From wanem mi stap kros from ol enemi blong mi?\n\n28 !Wekap, sol blong mi! Nomo stap harem nogud long sin. Stap hapi, O hat blong mi, mo nomo givim ples long enemi blong sol blong mi.\n\n29 No stap kros bakegen from ol enemi blong mi. No letem paoa blong mi i slak from ol hadtaem blong mi.\n\n30 Stap hapi, O hat blong mi, mo krae long Lod, mo talem se: “O Lod, bae mi presem yu blong oltaem.” Yes, sol blong mi bae i hapi long yu, God blong mi, mo strong ston we bae i sevem mi.\n\n31 O Lod, ?bae yu pemaot sol blong mi? ?Bae yu tekemaot mi long ol han blong ol enemi blong mi? ?Bae yu mekem mi blong seksek taem we mi luk sin?\n\n32 !Bae ol get blong hel oli klos oltaem long fored blong mi, from we hat blong mi i brok mo spirit blong mi i wantem sakem sin! !O Lod, bae yu no sarem ol get blong stret mo gud fasin blong yu long fored blong mi, blong mekem se mi save wokbaot long rod blong vale we i daon, blong mi save folem stret rod ia we oli makem klia!\n\n33 !O Lod, bae yu raonem mi wetem longfala klos blong stret mo gud fasin blong yu! !O Lod, bae yu mekem wan rod blong mi blong ronwe long ol enemi blong mi! !Bae yu mekem rod blong mi i stret long fored blong mi! Bae yu no putum wan samting we i blokem rod blong mi—be mi wantem se yu mekem rod blong mi i klia long fored blong mi, mo no blokem rod blong mi, be ol rod blong enemi blong mi.\n\n34 O Lod, mi bin trastem yu, mo bae mi trastem yu blong oltaem. Bae mi no putum tras blong mi long han blong bodi blong mit mo bun; from mi save se man we i putum tras blong hem long han blong bodi blong mit mo bun bae yu sakem wan strong nogud tok long hem. Yes, man we i putum tras blong hem long man o i mekem bodi blong mit mo bun i han blong hem, i kasem panis.\n\n35 Yes, mi save se God bae i glad blong givim eni samting long man we i askem samting. Yes, God blong mi bae i givim long mi, sapos mi no askem eni samting we i rong; from hemia, bae mi singaot laod long yu; yes, bae mi singaot long yu, God blong mi, strong ston blong stret mo gud fasin blong mi. Luk, voes blong mi bae i go antap long yu blong oltaem, ston blong mi mo God blong mi we i no gat en. Amen.\n\n", "2-ne 5": "[center][font_size=26]Japta 5[/font_size][/center]\n\n[i]Ol Man blong Nifae oli seperetem olgeta long Ol Man blong Leman, oli holem loa blong Moses, mo oli bildim wan tempol—From Ol Man blong Leman i no biliv, Lod i sakemaot olgeta long fes blong hem, i sakem wan strong nogud tok long olgeta, mo oli mekem bigfala trabol long Ol Man blong Nifae. Raonabaot 588–559 B.K.B.[/i]\n\n1 Luk, i bin hapen se mi, Nifae, mi bin askem plante long Lod, God blong mi, from kros blong ol brata blong mi.\n\n2 Be luk, kros blong olgeta i bin kam antap agensem mi, inaf we i mekem se oli bin lukaot blong kilimded mi.\n\n3 Yes, oli bin komplen agensem mi, oli talem se: “Yangfala brata blong yumi i ting se bae hem i rul ova long yumi; mo yumi bin kasem plante hadtaem from hem; taswe, nao bae yumi kilimded hem, blong yumi nomo gat hadtaem from ol toktok blong hem. From luk, bae yumi no letem hem i kam man blong rul blong yumi; from raet ia i blong yumi, we yumi ol bigfala brata, blong yumi rul ova long ol pipol ia.”\n\n4 Nao mi no raetemdaon long ol buk ia, evri toktok we oli bin komplen agensem mi. Be hem i inaf long mi blong talemaot se, oli lukaot blong tekemaot laef blong mi.\n\n5 Mo i bin hapen se Lod i wonem mi, se mi, Nifae, mi mas aot long olgeta mo ronwe i go long waelples, wetem olgeta evriwan we bae oli wantem go wetem mi.\n\n6 Taswe, i bin hapen se mi, Nifae, mi tekem famli blong mi, mo tu, Soram mo famli blong hem, mo Sam, bigfala brata blong mi mo famli blong hem, mo Jekob mo Josef, tufala yangfala brata blong mi, mo tu, ol sista blong mi, mo olgeta evriwan we bae oli wantem go wetem mi. Mo olgeta evriwan we oli wantem go wetem mi oli olgeta we oli bin biliv long ol woning mo ol revelesen blong God; taswe, olgeta ia oli bin mekem folem ol toktok blong mi.\n\n7 Mo mifala i tekem ol tenet blong mifala mo eni narafala samting we mifala i save tekem, mo mifala i wokbaot long waelples blong spes blong plante dei. Mo afta we mifala i wokbaot blong spes blong plante dei mifala i stanemap ol tenet blong mifala.\n\n8 Mo ol pipol blong mi oli wantem se mifala i singaotem ples ia Nifae; taswe, mifala i singaotem ples ia Nifae.\n\n9 Mo evriwan we oli bin stap wetem mi, oli bin tekem long olgeta blong oli singaotem olgeta bakegen ol pipol blong Nifae.\n\n10 Mo mifala i wokhad blong obei ol jajmen, mo ol loa, mo ol komanmen blong Lod long saed blong evri samting, folem loa blong Moses.\n\n11 Mo Lod i stap wetem mifala; mo mifala i kam antap bigwan; from mifala i planem ol sid, mo mifala i pikimap bakegen plante kaekae. Mo mifala i stat blong lukaotem mo fidim ol grup blong ol animol, mo ol buluk, mo ol animol blong evri kaen.\n\n12 Mo mi, Nifae, mi bin karem tu ol histri we oli bin raetemdaon long ol buk we oli bin mekem wetem bras; mo tu, bol ia, o kampas, we Lod i mekem rere wetem han blong hem blong papa blong mi, folem ol samting we mi bin raetem finis.\n\n13 Mo i bin hapen se mifala i stat blong kam antap gud tumas, mo blong kam plante long graon.\n\n14 Mo mi, Nifae, mi tekem naef blong faet blong Leban, mo folem eksampol blong naef ia, mi bin mekem plante naef blong faet, from mi fraet se tru long eni wei ol pipol we oli singaotem olgeta Ol Man blong Leman bae oli kam long mifala mo kilimded mifala; from mi bin save we oli no laekem nating mi mo ol pikinini blong mi mo olgeta we oli bin singaotem olgeta se oli ol pipol blong mi.\n\n15 Mo mi bin tijim ol pipol blong mi blong bildim ol haos, mo blong wok long ol defren kaen wud, mo aean, mo kopa, mo bras, mo stil, mo gol, mo silva, mo ol gudgudfala aean, we oli plante tumas.\n\n16 Mo mi, Nifae, mi bildim wan tempol; mo mi bildim tempol ia folem fasin we oli bildim tempol blong Solomon, be hemia nomo, mi no bildim wetem plante long ol gudgudfala samting we hem i bin yusum; from mi no save faenem ol samting ia long graon ia, taswe, mi no save bildim tempol ia olsem tempol blong Solomon. Be fasin blong bildim i semmak olsem hemia blong tempol blong Solomon; mo mak blong ol wok blong hem i naes tumas.\n\n17 Mo i bin hapen se mi, Nifae, mi mekem se ol pipol blong mi oli save mekem wok, mo blong oli wok wetem ol han blong olgeta.\n\n18 Mo i bin hapen se oli wantem se bae mi kam king blong olgeta. Be mi, Nifae, mi wantem se olgeta i no mas gat wan king; be, mi mekem long olgeta folem wanem we i stap long paoa blong mi.\n\n19 Mo luk, ol toktok blong Lod oli bin hapen long saed blong ol brata blong mi, ol toktok we hem i bin talem abaot olgeta, se bae mi kam man blong rul ova long olgeta mo kam tija blong olgeta. Taswe, mi stap olsem man blong rul ova long olgeta mo wan tija blong olgeta, folem ol komanmen blong Lod, kasem taem we oli wantem blong kilimded mi.\n\n20 Taswe, toktok blong Lod i hapen, we hem i bin talem long mi, mo talem se: “Folem hamas we oli no mekem folem ol toktok blong yu bae mi katemaot olgeta long fored blong Lod. Mo luk, oli katemaot olgeta long fored blong hem.”\n\n21 Mo Lod i mekem se strong nogud tok ia i kam long olgeta, yes, hem i wan strong nogud tok we i soa tumas, from ol rabis fasin blong olgeta. From luk, oli mekem hat blong olgeta i kam strong agensem hem, mekem se oli bin olsem wan smol hadston; taswe, from oli bin waet, mo luk naes tumas mo oli gudfala, blong mekem se ol pipol blong mi oli no wantem olgeta, Lod God i mekem se wan skin we kala blong hem i dak i kam long olgeta.\n\n22 Mo olsem ia nao Lod God i talem: “Bae mi mekem se oli kam rabis, long tingting blong ol pipol blong yu, be nomo sapos oli sakem ol rabis fasin blong olgeta.\n\n23 Mo bae mi sakem wan strong nogud tok long ol laen blong man we i miks wetem laen blong olgeta; from bae mi sakem wan strong nogud tok long olgeta, yes bae mi sakem semfala strong nogud tok ia.” Mo Lod i bin talem ol samting ia, mo hem i bin hapen.\n\n24 Mo from strong nogud tok we i bin stap long olgeta, oli bin kam wan pipol we i stap nating, oli fulap wetem tingting blong mekem rabis fasin mo yusum fasin blong haedem ol samting, mo oli bin lukaotem long waelples, ol animol we oli kakae ol narafala animol.\n\n25 Mo Lod God i bin talem long mi se: “Bae oli mekem trabol long ol laen blong yu, blong mekem olgeta oli tingbaot mi; mo folem hamas we oli no tingbaot mi, mo no mekem folem ol toktok blong mi, bae oli mekem trabol long olgeta kasem taem we oli ded.”\n\n26 Mo i bin hapen se mi, Nifae, mi bin konsekretem Jekob mo Josef, blong oli kam ol pris mo ol tija ova long graon blong pipol blong mi.\n\n27 Mo i bin hapen se mifala i bin laef folem fasin blong stap hapi.\n\n28 Mo teti yia i bin pas i go stat long taem we mifala i aot long Jerusalem.\n\n29 Mo mi, Nifae, mi bin raetemdaon ol histri long ol buk blong mi, we mi bin mekem, abaot ol pipol blong mi kasem naoia.\n\n30 Mo i bin hapen se Lod God i talem long mi se: “Mekem ol narafala buk; mo bae yu raetemdaon plante samting long olgeta we oli gud long tingting blong mi, blong gud blong ol pipol blong yu.”\n\n31 Taswe, mi, Nifae, blong obei long ol komanmen blong Lod, mi go mo mekem ol buk ia we mi bin raetemdaon ol samting ia long hem.\n\n32 Mo mi bin raetemdaon ol samting we i mekem God i glad. Mo sapos ol pipol blong mi oli glad wetem ol samting blong God, bae oli glad tu wetem ol raeting blong mi we oli stap long ol buk ia.\n\n33 Mo sapos ol pipol blong mi oli wantem blong save moa samting long saed blong stret histri blong ol pipol blong mi, oli mas stadi long ol narafala buk blong mi.\n\n34 Mo hem i inaf long mi blong talem se foti yia i bin pas i go, mo mifala i gat finis ol wo mo ol rao wetem ol brata blong mifala.\n\n", "2-ne 6": "[center][font_size=26]Japta 6[/font_size][/center]\n\n[i]Jekob i talem bakegen histri blong Ol Jiu: Ol Jiu i go prisena long Babilon mo oli kambak bakegen; seves mo taem we oli krusifaem Tabu Wan blong Isrel; ol help we Ol Jentael oli givim; mo lata-dei kambak blong Ol Jiu taem we oli biliv long Mesaea. Raonabaot 559–545 B.K.B.[/i]\n\n1 Ol toktok blong Jekob, brata blong Nifae, we hem i bin talemaot long ol pipol blong Nifae:\n\n2 “Luk, ol brata blong mi we mi lavem tumas, mi, Jekob, God i bin singaotem mi, mo i odenem mi folem fasin blong tabu oda blong hem, mo brata blong mi Nifae i bin konsekretem mi, hem we yufala i lukluk long hem olsem wan king o olsem wan man blong lukaotem gud yufala, mo hem we yufala i dipen long hem blong stap sef, luk yufala i save se mi bin talem long yufala plante samting tumas.\n\n3 Be, mi toktok long yufala bakegen; from mi wantem blong helpem gudlaef blong sol blong yufala. Yes, wari blong mi i bigwan from yufala; mo yufala i save se hem i bin stap olsem oltaem. From mi bin talem strong long yufala wetem evri strong tingting blong mi; mo mi bin tijim yufala ol toktok blong papa blong mi; mo mi bin toktok long yufala long saed blong evri samting we oli bin raetemdaon, stat long taem we wol ia i bin stat.\n\n4 Mo nao, luk, bae mi toktok long yufala long saed blong ol samting we oli stap, mo we bambae oli kam; taswe, bae mi ridim long yufala ol toktok blong Aesea. Mo oli ol toktok we brata blong mi i bin wantem se bae mi talemaot long yufala. Mo mi toktok long yufala blong gud blong yufala, blong yufala i save lanem mo presem nem blong God blong yufala.\n\n5 Mo nao, ol toktok we bae mi ridimaot oli olgeta toktok we Aesea i bin talemaot long saed blong ol laen blong Isrel; taswe, yufala i save yusum ol toktok ia long yufalawan bakegen, from yufala i pat blong laen blong Isrel. Mo i gat plante samting we Aesea i bin talemaot we yufala i save yusum long yufalawan bakegen, from yufala i pat blong laen blong Isrel.\n\n6 Mo nao, hemia nao ol toktok: ‘Olsem ia nao Lod God i talem: “Luk, bae mi leftemap han blong mi long Ol Jentael, mo stanemap flag blong mi long ol pipol; mo bae oli karem ol boe blong yufala long ol han blong olgeta, mo bae oli karem ol gel blong yufala long ol solda blong olgeta.\n\n7 Mo ol king bae oli stap olsem ol papa we oli stap givim gudfala kaekae long yufala, mo ol kwin blong olgeta bae oli stap olsem ol mama we oli stap givim gudfala kaekae long yufala; bae oli bodaon long yufala wetem ol fes blong olgeta i fesem graon, mo bae oli likimap das long ol leg blong yufala; mo bae yufala i save se mi mi Lod; from olgeta we oli stap wet long mi bambae oli no save sem.”’\n\n8 Mo nao mi, Jekob, bae mi toktok smol long saed blong ol toktok ia. From luk, Lod i bin soemaot long mi se olgeta we oli bin stap long Jerusalem, long ples we yumi bin kamaot long hem, oli bin kilimded olgeta mo oli bin tekem olgeta i go longwe olsem prisena.\n\n9 Be, Lod i bin soem long mi se bae oli kambak bakegen. Mo hem i bin soemaot long mi tu se Lod God, Tabu Wan blong Isrel, bae i soemaot hemwan long olgeta long bodi blong mit mo bun; mo afta we bae hem i soemaot hemwan bae oli wipim hem mo krusifaem hem, folem ol toktok blong enjel ia we i bin talem samting ia long mi.\n\n10 Mo afta oli bin mekem hat blong olgeta i kam strong mo oli bin kam stronghed agensem Tabu Wan blong Isrel, luk, ol jajmen blong Tabu Wan blong Isrel bae oli kam long olgeta. Mo dei ia i stap kam we bae oli kasem panis, mo tu, bae oli kasem hadtaem.\n\n11 Taswe, afta we oli ronemaot olgeta i go ia mo i kam ia, from olsem ia nao enjel i talem, plante bae oli kasem hadtaem long bodi blong mit mo bun, mo bae Lod i no letem olgeta blong ded, from ol prea blong ol man we i yusum fet; bambae oli seraot olbaot, mo bae oli kasem panis, mo ol man bae oli no laekem olgeta; be, Lod bae i gat sore long olgeta, mekem se taem we oli kam blong save long saed blong Ridima blong olgeta, bae God i mekem se olgeta oli kambak tugeta bakegen long ol graon blong olgeta we i kam long ol papa blong olgeta.\n\n12 Mo God bae i blesem Ol Jentael, olgeta ia we profet i bin raetem long saed blong olgeta; from luk, sapos i olsem, se bae oli sakem sin mo no faet agensem Saeon, mo no joenem olgeta wetem bigfala mo rabis jos ia, bae Lod i sevem olgeta; from Lod God bae i mekem se ol kavenan blong hem, we hem i bin mekem wetem ol pikinini blong hem, oli hapen; mo from stamba tingting ia nao profet i bin raetem ol samting ia.\n\n13 Taswe, olgeta we oli faet agensem Saeon mo ol kavenan pipol blong Lod bae oli likim gud das long leg blong olgeta; mo ol pipol blong Lod bae oli no sem. From ol pipol blong Lod oli olgeta we oli stap wet long hem; from oli stap wet yet long taem we Mesaea bae i kam.\n\n14 Mo luk, folem ol toktok blong profet, Mesaea bae i stat bakegen long nambatu taem blong karembak olgeta; taswe, bae hem i soemaot hemwan bakegen long olgeta wetem paoa mo bigfala glori, go kasem taem we hem i prapa spolem gud ol enemi blong olgeta, taem we dei ia i stap kam we olgeta bae oli biliv long hem; mo bae hem i no prapa spolem gud wan we i biliv long hem.\n\n15 Mo olgeta we oli no biliv long hem bae hem i prapa spolem gud olgeta, tugeta, wetem faea mo wetem bigfala win mo ren, mo wetem graon we i seksek, mo wetem blad i ron, mo wetem rabis sik, mo wetem hadtaem blong kasem kaekae. Mo bambae oli save se Lod i God, i Tabu Wan ia blong Isrel.\n\n16 ?From yu yu ting se oli save tekem ol kaekae blong hem we i strong, o lego olgeta we oli kam prisena folem loa oli kam fri?\n\n17 Be olsem ia nao Lod i talem: ‘Ol prisena tu blong olgeta we oli strong bae oli tekemaot olgeta, mo bae oli lego ol kaekae blong trabol meka; from God we i gat olgeta Paoa bae i sevem ol kavenan pipol blong hem.’ From olsem ia nao Lod i talem: ‘Bae mi faet wetem olgeta we oli faet wetem yufala—\n\n18 Mo bae mi fidim olgeta we i mekem rabis fasin long yufala, wetem ol mit blong olgeta bakegen; mo bae oli drong wetem blad blong olgeta bakegen olsem wetem waen we i swit; Mo evri bodi blong mit mo bun bambae oli save se mi Lod, mi mi Sevya blong yufala mo Ridima blong yufala, Strong Wan ia blong Jekob.’”\n\n", "2-ne 7": "[center][font_size=26]Japta 7[/font_size][/center]\n\n[i]Jekob i gohed blong rid long Buk blong Aesea: Aesea i toktok olsem se hem i Mesaea—Mesaea bae i gat tang blong ol waes man—Bae Hem i givim baksaed blong Hem long olgeta we oli wipim Hem—I no gat wan man we bae i save blokem Hem—Luk long Aesea 50. Raonabaot 559–545 B.K.B.[/i]\n\n1 Yes, from olsem ia nao Lod i talem: “?Mi mi bin putum yu long saed, o mi bin sendemaot yu blong oltaem?” From olsem ia nao Lod i talem: “?Wehem pepa blong divos blong mama blong yu? ?Mi bin givim yu long huia, o long wijwan long ol man we mi gat kaon long olgeta, mi bin salem yu long hem? Yes, ?long huia mi bin salem yu? Luk, from ol rabis fasin blong yu, yu bin salem yufala bakegen, mo from ol fasin blong yufala blong brekem loa, yu bin putumaot mama blong yu.\n\n2 Taswe, taem we mi bin kam, i no bin gat wan man; taem mi bin singaot, yes, i no bin gat wan i ansa. O laen blong Isrel, ?han blong mi i sot tumas long eni wei, we i mekem se i no save pemaot, o mi no gat paoa blong sevem man? Luk, long strong tok blong mi, mi mekem solwota i drae, mi mekem ol reva blong olgeta oli kam olsem wan waelples, mo ol fis blong olgeta i sting from ol wota blong olgeta oli drae evriwan, mo oli ded from tosta.\n\n3 Mi kavremap ol heven wetem tudak, mo mi mekem hemia wetem wan bag olsem klos blong kavremap olgeta.”\n\n4 Lod God i givim long mi tang blong ol waes man, blong mekem se mi save olsem wanem blong talem wan toktok long stret taem long yu, O laen blong Isrel. Taem we yu taed, hem i wekemap evri moning. Hem i wekemap sora blong mi blong lisin olsem wan waes man.\n\n5 Lod God i openem sora blong mi, mo mi no bin go agensem, mo tu, mi no bin tanembak.\n\n6 Mi givim baksaed blong mi long ol man blong wip, mo ol jik blong mi long olgeta we oli pulumaot ol hea blong mustas. Mi no haedem fes blong mi long olgeta we oli mekem mi sem mo olgeta we oli spet long fes blong mi.\n\n7 From Lod God bae i helpem mi, from hemia, bae mi no save lus. From hemia, mi mekem fes blong mi i luk olsem se oli mekem long ston, mo mi save se bae mi no sem.\n\n8 Mo Lod i stap kolosap, mo hem i soemaot se mi no gat rong. ?Huia bae i rao wetem mi? Bae yumi stanap tugeta. ?Huia i man we i agensem mi? Letem hem i kam kolosap long mi, mo bae mi panisim hem wetem paoa blong maot blong mi.\n\n9 From Lod God bae i helpem mi. Mo olgeta evriwan we bae oli jajem mi, luk, olgeta evriwan bae oli kam olfala olsem ol klos, mo fatfat bataflae bae i kakae olgeta evriwan.\n\n10 ?Huia i stap long medel blong yufala we i fraet long Lod, we i obei voes blong wokman blong hem, we i wokbaot long tudak mo i no gat laet?\n\n11 Luk, yufala evriwan we i laetem faea, we i raonem yufala bakegen wetem ol samting ia we i stap laet long naet, wokbaot long laet blong faea blong yufala mo long ol samting ia we yufala i bin laetem. Samting ia bae yufala i kasem long han blong mi—bae yufala i ledaon wetem harem nogud.\n\n", "2-ne 8": "[center][font_size=26]Japta 8[/font_size][/center]\n\n[i]Jekob i gohed blong rid long Buk blong Aesea: Long ol las dei, Lod bae i leftemap tingting blong Saeon mo karem Isrel i kam tugeta—Ol pipol we Lod i bin pemaot bae oli kam long Saeon wetem bigfala glad—Komperem Aesea 51 mo 52:1–2. Raonabaot 559–545 B.K.B.[/i]\n\n1 Lisin long mi, yufala we i stap folem stret mo gud fasin. Luk long ston we oli bin katemaot yufala long hem, mo long dip hol ia we oli bin pulumaot yufala long hem.\n\n2 Luk long Ebraham, papa blong yufala, mo long Sera, hem we i bin bonem yufala i kam long wol ia; from mi bin singaotem hemwan nomo, mo mi bin blesem hem.\n\n3 From Lod bae i leftemap tingting blong Saeon, bae hem i leftemap tingting blong evri emti ples blong hem; mo bae hem i mekem waelples blong hem i kam olsem Iden, mo drae ples blong hem i kam olsem garen blong Lod. Bae oli faenem glad mo bigfala glad insaed long hem, wetem fasin blong talem tangkyu mo singsing blong pres.\n\n4 Lisin gud long mi, ol pipol blong mi; mo givim sora blong yufala long mi, O kantri blong mi; from wan loa bae i kamaot long mi, mo bae mi mekem jajmen blong mi blong stap olsem wan laet blong ol pipol.\n\n5 Stret mo gud fasin blong mi i stap kolosap; fasin blong mi blong sevem man i bin go aot, mo han blong mi bae i jajem ol pipol. Ol aelan bae oli gat hop long mi, mo bae oli gat tras long han blong mi.\n\n6 Leftemap ol ae blong yufala i go long ol heven, mo lukluk long wol we i stap daon; from ol heven bae oli lus olsem smok, mo wol bae i kam olfala olsem wan klos; mo olgeta we oli stap long hem bae oli ded long sem fasin. Be fasin blong mi blong sevem man bae i stap long oltaem, mo stret mo gud fasin blong mi bae oli no save kanselem.\n\n7 Lisin gud long mi, yufala we i save stret mo gud fasin, yufala ol pipol we mi bin raetem loa blong mi long hat blong yufala, no fraet long taem we ol pipol oli stap blemem yufala, mo tu, yufala i no fraet long ol rabis toktok blong olgeta.\n\n8 From fatfat bataflae bae i kakae olgeta evriwan olsem wan klos, mo wom bae i kakae olgeta evriwan olsem wul. Be stret mo gud fasin blong mi bae i stap blong oltaem, mo fasin blong mi blong sevem man bae i stap long wan jeneresen i go long narafala jeneresen.\n\n9 !Wekap, wekap! Putum paoa long yu, O han blong Lod; wekap olsem long ol dei blong bifo. ?I no yu we i bin katem Rahab, mo bin givim kil long dragon?\n\n10 ?I no yu we i bin mekem solwota i drae, ol solwota ia we oli dip bigwan; we i bin mekem ol dip ples blong solwota i kam wan rod blong olgeta we hem i bin pemaot blong oli save pas tru long hem?\n\n11 From hemia, ol pipol we Lod i bin pemaot bae oli kambak, mo kam wetem ol singsing long Saeon; mo glad ia we i no save finis mo tabu fasin bae i stap long ol hed blong olgeta; mo bae oli kasem glad mo hapines; bigfala harem nogud mo harem sore bae i ronwe.\n\n12 Mi mi hem; yes, mi mi hem we i leftemap tingting blong yu. Luk. ?Yu yu huia, blong bae yu stap fraet long man, we bae i ded, mo long boe blong man, we bae i stap olsem gras?\n\n13 ?Mo yu yu fogetem Lod, man we i mekem yu, we i bin stretemaot ol heven, mo i mekem fandesen blong wol, mo i bin fraet oltaem evri dei, from kros blong enemi, i olsem se hem i rere blong prapa spolem gud samting? ?Mo wehem kros blong enemi?\n\n14 Wan prisena blong wan kantri we i stap farawe i hariap, blong mekem se bae hem i save kam fri, mo mekem se bae hem i no ded long hol, mo blong mekem se bae hem i no sot long bred blong hem.\n\n15 Be mi mi Lod, God blong yu, we ol wef blong mi oli bin mekem bigfala noes; Lod blong Ol Pipol i nem blong mi.\n\n16 Mo mi bin putum ol toktok blong mi long maot blong yu, mo mi bin kavremap yu wetem sado blong han blong mi, blong mekem se mi save planem ol heven mo mekem ol fandesen blong wol, mo talem long Saeon: Luk, yufala, yufala i ol pipol blong mi.\n\n17 Wekap, wekap, stanap, O Jerusalem, we yu bin dring, long han blong Lod, kap ia blong kros blong hem—yu bin dring go kasem ol makas we oli bin skwisimaot blong kap we i mekem man i seksek from fraet,—\n\n18 Mo i no gat wan aot long evri boe we hem i bin bonem blong lidim hem; mo tu, aot long evri boe we hem i bin resemap, i no gat wan we i tekem han blong hem.\n\n19 Tufala boe ia i kam long yu, we bae tufala i sore long yu—long ded blong yu mo long wei we oli prapa spolem gud yu, mo hanggri mo naef blong faet—?mo tru long huia nao bae mi leftemap tingting blong yu?\n\n20 Ol boe blong yu oli foldaon from ae blong olgeta i tudak, be tufala ia nomo i no bin foldaon; tufala i slip long kona blong evri rod; olsem wan wael buluk long wan net, oli fulap long kros blong Lod, long woning toktok blong God blong yu.\n\n21 From hemia, harem samting ia naoia, yu we yu gat hadtaem, mo yu drong, mo i no wetem waen tu.\n\n22 Olsem ia nao Lod blong yu i talem, Lod mo God blong yu i toktok blong difendem pipol blong hem; luk, mi bin tekemaot long han blong yu kap ia we i mekem man i seksek from fraet, makas blong kap blong kros blong mi; bae yu nomo dring bakegen.\n\n23 Be bae mi putum hem long han blong olgeta we oli givim hadtaem long yu; we oli bin talem long sol blong yu se: Bodaon, blong mekem se mifala i save go ova—mo yu yu bin stretem bodi blong yu olsem graon mo olsem rod blong olgeta ia we oli bin go ova.\n\n24 Wekap, wekap, putum paoa blong yu long yu, O Saeon; werem ol naes klos blong yu, O Jerusalem, tabu bigtaon; from stat long taem ia i go, olgeta we oli no sakomsaes mo olgeta we oli no klin, bae i no gat wan bae i kam insaed long yu.\n\n25 Seksekemaot das long yuwan; girap, sidaon, O Jerusalem; tekemaot yuwan long ol rop long nek blong yu, O prisena gel blong Saeon.\n\n", "2-ne 9": "[center][font_size=26]Japta 9[/font_size][/center]\n\n[i]Jekob i eksplenem se Lod bae i karem Ol Jiu oli kam tugeta long evri graon blong promes blong olgeta—Atonmen i pemaot man long Foldaon—Bodi blong ol dedman bae oli kam aot long gref, mo spirit blong olgeta bae oli kamaot long hel mo long paradaes—Bae oli kasem jajmen—Atonmen i sevem man long ded, hel, devel, mo harem nogud we i no finis—Ol stret mo gud man, bae Lod i sevem olgeta long kingdom blong God—Oli talemaot ol panis blong ol sin—Tabu Wan blong Isrel i wajman blong get. Raonabaot 559–545 B.K.B.[/i]\n\n1 Mo nao, ol brata blong mi we mi lavem tumas, mi bin ridim ol samting ia blong yufala i save gat save long saed blong ol kavenan blong Lod, we hem i bin mekem kavenan wetem evri laen blong Isrel—\n\n2 we hem i bin talemaot long Ol Jiu, tru long maot blong ol tabu profet blong hem, mo tu, stat long stat i kamdaon, long wan jeneresen i go long narafala jeneresen, kasem taem i kam we bae oli putumbak long tru jos mo yad blong God; taem we bae oli karem olgeta i kambak tugeta long evri graon blong olgeta we i kam long ol papa blong olgeta, mo bae oli stanap long evri graon blong promes blong olgeta.\n\n3 Luk ol brata blong mi we mi lavem tumas, mi talem long yufala ol samting ia blong mekem se yufala i save glad mo leftemap hed blong yufala blong oltaem, from ol blesing we bae Lod God i givim long ol pikinini blong yufala.\n\n4 From mi save se yufala i bin stadi plante, plante long yufala, blong save long saed blong ol samting we bae i kam; from samting ia mi save se yufala i save we bae bodi blong mit mo bun blong yumi i mas kam roten mo ded; be, long ol bodi blong yumi bae yumi luk God.\n\n5 Yes, mi save se yufala i save se long bodi bae hem i soemaot hemwan long olgeta long Jerusalem, long ples ia we yumi bin kam long hem; from hem i mas hapen olsem se bae i mas kamaot long medel blong olgeta; from i gat nid long bigfala Krieta we i letem hemwan blong man blong wol i gat paoa ova hem long taem we hem i stap long bodi blong mit mo bun, mo ded from evri man, blong mekem se evri man i save kam anda long paoa blong hem.\n\n6 From olsem we ded i bin kam long evri man, blong mekem plan we i fulap wetem sore blong bigfala Krieta i hapen, i mas nid blong wan paoa blong laef bakegen long ded i stap, mo laef bakegen long ded i mas nid blong kam long man from foldaon; mo foldaon i bin kam from fasin blong brekem loa; mo from man i bin foldaon nao oli bin katemaot olgeta long fes blong Lod.\n\n7 Taswe, i mas nid blong i gat wan atonmen we i no gat en—sapos i no wan atonmen we i no gat en, bodi ia we i save ded i no save jenis i kam wan bodi we i nomo save ded samtaem. Taswe, fas jajmen we i bin kam long man bae i mas nid blong stap blong wan taem we i no gat en. Mo sapos i olsem, bodi blong mit mo bun ia bae i mas ledaon blong kam roten mo blong brokbrok wanwan i gobak long mama graon blong hem, blong i nomo girap.\n\n8 !O waes blong God, sore blong hem mo gladhat blong hem! From luk, sapos bodi blong mit mo bun bae i nomo girap, spirit blong yumi bae i mas kam andanit long paoa blong enjel ia we i bin foldaon i aot long fes blong God we I No Save Finis, mo hem i bin kam devel, blong i nomo girap.\n\n9 Mo ol spirit blong yumi bae oli mas kam olsem hem, mo bae yumi kam ol devel, ol enjel blong wan devel, blong oli sakemaot yumi long fes blong God blong yumi, mo blong stap wetem papa blong ol giaman, we yumi stap harem nogud, semmak olsem hem bakegen; yes, blong man ia we i bin trikim fas mama mo papa blong yumi, we i jenisim hemwan i kam kolosap olsem wan enjel blong laet, mo mekem ol pikinini blong ol man oli wantem blong mekem ol sikret grup we oli stap kilim ol man oli ded, mo evri kaen sikret wok blong tudak.\n\n10 O hamas nao gudfala fasin blong God blong yumi, we i mekem rere wan rod blong ronwe, blong yumi aot long paoa blong rabis animol ia; yes, rabis animol ia, ded mo hel, we mi singaotem se ded long saed blong bodi, mo tu, ded long saed blong spirit.\n\n11 Mo from fasin blong mekem man i fri, blong God blong yumi, Tabu Wan blong Isrel, ded ia, we mi bin tokbaot, we i ded blong bodi, bae i lego ol ded blong hem; we ded ia hem i gref.\n\n12 Mo ded ia we mi bin tokbaot, we i ded long saed blong spirit, bae i lego ol ded blong hem; we ded long saed blong spirit ia hem i hel; taswe, ded mo hel bae tufala i mas lego ol ded blong tufala, mo hel i mas lego ol spirit prisena blong hem, mo gref i mas lego ol bodi prisena blong hem, mo ol bodi mo ol spirit blong ol man bae oli joen tugeta bakegen wan i go long narawan; mo hem i tru long paoa blong laef bakegen long ded blong Tabu Wan blong Isrel.\n\n13 !O plan blong God blong yumi i gud tumas! From long wan saed, paradaes blong God i mas lego ol spirit blong ol man we oli stret mo gud, mo gref i mas lego ol bodi blong olgeta we oli stret mo gud; mo spirit mo bodi i joen tugeta long hemwan bakegen, mo evri man bae oli nomo save roten, mo oli nomo save ded, mo oli stap olsem ol sol we oli stap laef, from oli gat wan stret save olsem yumi long bodi blong mit mo bun, be save blong yumi bae i kam stret olgeta.\n\n14 Taswe, bae yumi gat wan stret save blong evri rong blong yumi, mo ol nogud fasin blong yumi, mo ol neked blong yumi; mo ol stret mo gud pipol bae oli gat wan stret save blong ol gladtaem blong olgeta, mo stret mo gud fasin blong olgeta, from ol samting we oli klin i kavremap olgeta, yes, oli kavremap olgeta tu wetem wan longfala klos blong stret mo gud fasin.\n\n15 Mo bae i kam blong hapen se afta taem we evri man i bin pas long fas ded ia i go long laef, inaf we i mekem se oli bin kasem wan bodi we i nomo save ded, oli mas kam fored long jea blong jajmen blong Tabu Wan blong Isrel; mo afta jajmen i kam, mo afta oli mas kasem jajmen folem tabu jajmen blong God.\n\n16 Mo i tru, olsem we Lod i stap laef, from Lod God i bin talemaot samting ia, mo hemia i toktok blong hem we i no save finis, we i no save lus samtaem, se olgeta we oli stret mo gud bae oli stap stret mo gud yet, mo olgeta we oli doti bae oli stap doti yet; taswe, olgeta we oli doti oli devel mo ol enjel blong hem; mo bae oli go longwe insaed long faea we i no gat en, we oli bin mekem rere blong olgeta; mo bae ol hadtaem blong olgeta oli olsem lek blong faea mo salfa, we faea blong hem i go antap blong oltaem mo oltaem mo i no gat en.\n\n17 !O paoa mo jastis blong God blong yumi i bigwan tumas! From hem i mekem evri toktok blong hem i hapen, mo oli bin go aot long maot blong hem, mo loa blong hem i mas hapen.\n\n18 Be, luk, olgeta we oli stret mo gud, ol sent blong Tabu Wan blong Isrel, olgeta we oli bin biliv long Tabu Wan blong Isrel, olgeta we i bin stap strong mo tekem antap long olgeta ol kros blong wol, mo oli no bin tingbaot ol sem blong hem, bae oli kasem kingdom blong God, we hem i bin mekem rere blong olgeta stat long taem we wol i bin stat, mo ol glad blong olgeta bae oli fulwan blong oltaem.\n\n19 !O sore blong God blong yumi, Tabu Wan blong Isrel, i bigwan tumas! From hem i bin mekem ol sent blong hem oli go fri long nogud rabis animol ia, we i devel, mo ded, mo hel, mo lek blong faea ia mo salfa, we i fasin blong harem nogud we i no save finis.\n\n20 !O tabu fasin blong God blong yumi i bigwan tumas! From hem i save evri samting, mo i no gat wan samting we hem i no save.\n\n21 Mo hem i kam long wol blong hem i save sevem evri man sapos oli lisin gud long voes blong hem; from luk, hem i harem nogud long ol soa blong bodi blong evri man, yes, ol soa blong bodi blong evri samting we oli stap laef, ol man tugeta wetem ol woman, mo ol pikinini, we oli blong famli blong Adam.\n\n22 Mo hem i harem nogud long samting ia blong mekem se laef bakegen long ded i save kam long evri man, blong olgeta evriwan i save stanap long fored blong hem long bigfala mo jajmen dei.\n\n23 Mo hem i givim oda long evri man se oli mas sakem sin, mo kasem baptaes long nem blong hem, we oli gat wan fet we i stret evriwan long Tabu Wan blong Isrel, sapos no Lod i no save sevem olgeta long kingdom blong God.\n\n24 Mo sapos bae oli no sakem sin mo no biliv long nem blong hem, mo no kasem baptaes long nem blong hem, mo no stap strong kasem en, bae oli no mas kam antap samtaem; from Lod God, Tabu Wan blong Isrel, i bin talem samting ia.\n\n25 Taswe, hem i bin givimaot wan loa; mo long ples we i no gat loa i no save gat panis; mo long ples we i no gat panis i no gat fasin blong talemaot se i gat rong; mo long ples we i no gat fasin blong talemaot se i gat rong, ol sore blong Tabu Wan blong Isrel oli gat raet long olgeta, from atonmen; from paoa blong hem i mekem olgeta oli go fri.\n\n26 From atonmen i stretem evri samting we jastis i askem long olgeta evriwan we loa i no go long olgeta, be oli kam fri long nogud rabis animol, we i ded mo hel, mo devel, mo lek blong faea mo salfa, we i fasin blong harem nogud we i no gat en; mo oli kambak long God we i bin givim laef long olgeta, we i Tabu Wan blong Isrel.\n\n27 !Be sore tumas long hem we i kasem loa, yes, we i gat evri komanmen blong God olsem yumi, mo we i brekem olgeta, mo we i westem ol dei blong tes blong hem, from ples blong hem i nogud olgeta!\n\n28 !O plan ia blong trik blong nogud wan! !O ol fasin blong ting hae, mo ol slak fasin, mo ol krangke fasin blong ol man! Taem we oli gat plante save oli ting se oli waes, mo oli no mekem folem ol kaonsel blong God, from oli putum olgeta long saed, from oli ting se olgetawan oli save samting, taswe, waes tingting blong olgeta i krangke fasin mo i no helpem olgeta. Mo bae oli ded.\n\n29 Be blong gat save i gud sapos oli mekem folem ol kaonsel blong God.\n\n30 Be sore tumas long rijman, we oli rij long ol samting blong wol. From se oli rij, nao oli no laekem ol puaman, mo oli givim hadtaem long ol pipol we oli no stap flas, mo oli putum hat blong olgeta long ol rij samting blong olgeta; taswe, ol rij samting blong olgeta i god blong olgeta. Mo luk, ol rij samting blong olgeta bae oli lus wetem olgeta tu.\n\n31 Mo sore tumas long olgeta we sora i fas we oli no wantem harem samting; from bae oli ded.\n\n32 Sore tumas long olgeta blaenman we oli no wantem lukluk; from bae oli ded tu.\n\n33 Sore tumas long olgeta we hat blong olgeta i strong, from wan save blong ol rabis fasin blong olgeta bae i kilim olgeta long las dei.\n\n34 Sore tumas long giaman man, from bae oli sakem hem i go daon long hel.\n\n35 Sore tumas long man we i minim blong kilimded narafala man, from bae hem i ded.\n\n36 Sore tumas long olgeta we oli stap slip olbaot, from bae oli sakem olgeta i go daon long hel.\n\n37 Yes, sore tumas long olgeta we oli stap wosipim ol aedol, from devel blong evri devel i glad tumas long olgeta.\n\n38 Mo, blong endem, sore tumas long olgeta we oli ded wetem ol sin blong olgeta; from bae oli gobak long God, mo luk fes blong hem, mo gohed blong stap wetem ol sin blong olgeta.\n\n39 O, ol brata blong mi we mi lavem tumas, tingbaot se i nogud nating blong brekem loa agensem Tabu God, mo tu, se i nogud nating blong foldaon long ol temtesen blong man blong trik. Tingbaot, blong gat tingting we i folem fasin blong wol, hem i ded, mo blong gat tingting we i folem fasin blong spirit, hem i laef we i no save finis.\n\n40 O, ol brata blong mi we mi lavem tumas, givim sora blong yufala long ol toktok blong mi. Tingbaot ol bigfala samting blong Tabu Wan blong Isrel. No talem se mi bin talem ol strong samting agensem yufala; from sapos yufala i talem olsem, bae yufala i toktok nogud agensem trutok; from mi bin talemaot ol toktok blong Meka blong yufala. Mi save se ol toktok blong trutok i strong agensem ol doti samting; be olgeta we oli stret mo gud oli no fraet long hem, from oli lavem ol trutok mo oli no seksek from.\n\n41 O ale, ol brata blong mi we mi lavem tumas, kam long Lod, Tabu Wan ia. Tingbaot se ol rod blong hem oli stret mo gud. Luk, rod blong man i no isi, be i slip long wan stret rod long fored blong hem, mo wajman blong get ia i Tabu Wan blong Isrel; mo hem i no yusum wan wokman long ples ia; mo i no gat wan narafala rod, be tru long get ia nomo; from i no save gat wan man i save giaman long hem, from Lod God i nem blong hem.\n\n42 Mo eni man we i noknok, long hem bae i openem doa, mo olgeta we oli waes, mo olgeta we oli gat save, mo olgeta we oli rij, we oli fulap long hae tingting from ol save blong olgeta, mo from ol waes tingting blong olgeta, mo from ol rij samting blong olgeta—yes, olgeta ia, oli olgeta we hem i no laekem; mo sapos oli no sakem olgeta samting ia, mo tingting se oli olsem nating long fored blong God, mo oli no putum tingting blong olgeta i stap daon we i daon olgeta, bae hem i no save openem doa long olgeta.\n\n43 Be ol samting blong ol waesman mo blong olgeta we oli stap yusum gud tingting, bae hem i haedem ol samting ia long olgeta, blong oltaem—yes, fasin ia blong stap hapi we hem i mekem i rere blong ol sent.\n\n44 O, ol brata blong mi we mi lavem tumas, tingbaot ol toktok blong mi. Luk, mi karemaot ol klos blong mi, mo mi seksekem olgeta long fored blong yufala; mi prea long God ia we i sevem mi, blong hem i luk mi wetem ae blong hem we i stap luk kwik long evri samting; taswe, bae yufala i save long las dei, taem we evri man i kasem jajmen blong ol wok blong olgeta, se God blong Isrel i bin luk se mi bin seksekem ol rabis fasin blong yufala aot long sol blong mi, mo we mi klin gud taem mi stanap long fored blong hem, mo blad blong yufala i no stap long mi.\n\n45 O, ol brata blong mi we mi lavem tumas, tanem baksaed long ol sin blong yufala; saksakemaot ol jen blong hem we i save fasem yufala strong; kam long God we i strong ston blong fasin blong sevem yufala.\n\n46 Mekem rere sol blong yufala blong bigfala dei taem we God bae i givim jastis long olgeta we oli stret, hem i long dei blong jajmen, blong mekem se yufala i no seksek wetem fraet we i nogud olgeta; blong mekem se yufala i no save tingbaot fulwan ol nogud rong blong yufala, mo blong yufala i no mas talem se: “Ol jajmen blong yu oli tabu, we i tabu, O Lod God we I Gat Olgeta Paoa—be mi save rong blong mi; mi bin brekem loa blong yu, mo ol samting ia we mi brekem loa ia, oli blong mi; mo devel i bin winim mi, mekem se mi mi wan slef blong ol harem nogud blong hem.”\n\n47 Be luk, ol brata blong mi, ?i gat nid o no blong mi mas wekemap yufala blong luksave se ol nogud samting ia oli tru? ?Bae mi givim hadtaem long sol blong yufala, sapos ol tingting blong yufala oli klin? ?Bae mi toktok klia long yufala folem trutok we i klia sapos yufala i bin fri long sin?\n\n48 Luk, sapos yufala i tabu bae mi toktok long yufala long saed blong ol tabu fasin; be from yufala i no tabu, mo yufala i lukluk long mi olsem wan tija, i mas gat nid i stap blong mi tijim yufala long ol samting we bae oli hapen afta long sin.\n\n49 Luk, sol blong mi i no laekem sin nating, mo hat blong mi i glad long stret mo gud fasin; mo bae mi presem tabu nem blong God blong mi.\n\n50 Kam, ol brata blong mi, evriwan ia we i tosta, yufala i kam long ol wota; mo hem we i no gat mane, yufala i kam, pem mo kakae; yes, kam pem waen mo melek wetem no mane mo wetem no praes.\n\n51 Taswe, no spenem mane long samting we i no gat yus blong hem, mo no mekem wan wok we yu no save harem gud long hem. Lisin gud long mi wetem strong tingting oltaem, mo tingbaot ol toktok we mi bin talemaot finis; mo kam long Tabu Wan blong Isrel, mo kakae gud long ol samting we oli no save lus, o no save kam roten, mo letem sol blong yufala i glad long ol samting we oli fatfat.\n\n52 Luk, ol brata blong mi we mi lavem tumas, tingbaot ol toktok blong God blong yufala; prea long hem oltaem long dei, mo talem tangkyu long tabu nem blong hem long naet. Letem hat blong yufala i stap glad.\n\n53 Mo luk hamas nao ol kavenan blong Lod oli gud tumas, mo hamas nao ol taem we hem i bin kam daon long ol pikinini blong ol man oli bigwan tumas; mo from bigfala paoa blong hem, mo gladhat blong hem mo sore blong hem, nao hem i bin promesem long yumi se ol pikinini blong yumi bae oli no save ded evriwan, long saed blong bodi blong mit mo bun, be se bae hem i sevem olgeta; mo long ol jeneresen blong fiuja, bae oli kam wan branj blong laen blong Isrel we i stret mo gud.\n\n54 Mo nao, ol brata blong mi, mi wantem blong toktok moa long yufala; be long tumoro bae mi talemaot long yufala ol toktok blong mi we oli stap yet. Amen.\n\n", "2-ne 10": "[center][font_size=26]Japta 10[/font_size][/center]\n\n[i]Jekob i eksplenem se Ol Jiu bae oli krusifaem God blong olgeta—Bae oli seraot olbaot kasem taem we oli stat blong biliv long Hem—Amerika bae i wan graon blong fridom we bae i no gat king i rul—Stretem yufala wetem God mo kasem fasin blong sevem man tru long gladhat blong Hem. Raonabaot 559–545 B.K.B.[/i]\n\n1 Mo nao mi, Jekob, mi toktok long yufala bakegen, ol brata blong mi we mi lavem tumas, long saed blong branj ia we i stret mo gud we mi bin tokbaot.\n\n2 From luk, ol promes we yumi bin kasem, oli ol promes long yumi long saed blong bodi blong mit mo bun; taswe, olsem hem i bin soem long mi, we plante long ol pikinini blong yumi bae oli ded long bodi blong mit mo bun, from oli no gat bilif, be, God bae i gat sore long plante; mo ol pikinini blong yumi bae oli kambak, blong mekem se oli save kam long samting ia we bae i givim olgeta save ia we i tru long saed blong Ridima blong olgeta.\n\n3 Taswe, olsem we mi bin talem long yufala, i mas nid i stap se Kraes—from long las naet. enjel i bin talem long mi se bae nem blong hem i olsem ia—i sapos blong kam long medel blong Ol Jiu, long medel blong olgeta we oli moa nogud bitim evri nogud pat blong wol; mo bae oli hangem hem long kros—from olsem ia nao hem i gat nid long God blong yumi, mo i no gat wan narafala kantri long wol we bae i hangem God blong olgeta long kros.\n\n4 From sapos ol bigfala merikel oli hapen long medel blong ol narafala kantri, bae oli sakem sin, mo bae oli save se hem i God blong olgeta.\n\n5 Be from ol fasin blong giaman pris mo ol rabis fasin, olgeta long Jerusalem bae oli kam stronghed agensem hem, mekem se oli hangem hem long kros.\n\n6 Taswe, from ol rabis fasin blong olgeta, ol bigfala trabol, ol hadtaem blong kasem kaekae, ol rabis sik, mo fasin blong blad i ron bae i kam long olgeta; mo olgeta we bae oli no ded bae oli seraot olbaot long medel blong evri kantri.\n\n7 Be luk, olsem ia nao Lod God i talem: “Taem we dei ia i stap kam we bae oli biliv long mi, we mi mi Kraes, taem ia nao, mi bin mekem kavenan wetem ol papa blong olgeta se bae oli kambak long bodi blong mit mo bun, long wol, long evri graon blong olgeta we i kam long ol papa blong olgeta.\n\n8 Mo bae i kam blong hapen se bae oli karem olgeta oli kambak tugeta afta we oli bin seraot blong longtaem, aot long ol aelan blong solwota, mo long ol fofala pat blong wol; mo ol kantri blong Ol Jentael bae oli strong long ol ae blong mi, God i talem, blong karem olgeta i go long evri graon blong olgeta we i kam long ol papa blong olgeta.”\n\n9 Yes, ol king blong Ol Jentael bae oli olsem ol papa we oli stap givim gudfala kaekae long olgeta, mo ol kwin blong olgeta bae oli stap olsem ol mama we oli stap givim gudfala kaekae; from samting ia, ol promes blong Lod i bigwan long Ol Jentael, from hem i bin talem samting ia, ?mo huia i save kwestinim?\n\n10 “Be luk, graon ia,” God i bin talem, “bae i wan graon we i kam long ol papa i go long gudfala branj blong yu, mo Ol Jentael bae oli kasem blesing long graon ia.\n\n11 Mo graon ia bae i wan graon blong fridom long Ol Jentael, mo bae i no gat eni king long graon, we bae i stanap long Ol Jentael.\n\n12 Mo bae mi mekem graon ia i kam strong agensem ol narafala kantri.\n\n13 Mo hem we i faet agensem Saeon bae hem i ded, God i talem.\n\n14 From hem we i stanemap wan king agensem mi bae hem i ded, from mi, Lod, king blong heven, bae mi king blong olgeta, mo bae mi olsem wan laet oltaem long olgeta we oli harem ol toktok blong mi.\n\n15 Taswe, from stamba tingting ia, blong mekem se ol kavenan we mi bin mekem wetem ol pikinini blong ol man blong oli save hapen, we bae mi mekem long olgeta taem we oli stap long bodi blong mit mo bun, i mas nid blong mi prapa spolem gud ol sikret wok blong tudak, mo blong ol fasin blong kilim man i ded, mo blong ol rabis sin.\n\n16 Taswe, hem we i faet agensem Saeon, Ol Jiu tugeta wetem Ol Jentael, ol slef tugeta wetem ol fri man, man tugeta wetem woman, bae oli ded; from we oli olgeta we oli woman blong rod blong ful wol; from olgeta we oli no blong mi, oli agensem mi, God blong yumi i talem.\n\n17 From bae mi mekem ol promes blong mi we mi bin mekem wetem ol pikinini blong ol man oli hapen, we bae mi mekem long olgeta taem we oli stap laef long bodi blong mit mo bun”—\n\n18 “Taswe, ol brata blong mi we mi lavem tumas,” olsem ia nao God blong yumi i talem: “Bae mi givim hadtaem long ol pikinini blong yu tru long han blong Ol Jentael; be, bae mi mekem hat blong Ol Jentael i kam sofsof, mekem se bae oli kam olsem wan papa long olgeta; taswe, Ol Jentael bae oli kasem blesing mo bae oli kaontem olgeta wetem laen blong Isrel.\n\n19 Taswe, bae mi konsekretem graon ia long ol pikinini blong yu, mo olgeta we bae oli kaontem olgeta wetem ol pikinini blong yu oltaem, blong graon blong olgeta i olsem graon we i kam long ol papa; from hem i wan spesel graon, God i talem long mi, we i moa gud bitim ol narafala graon, taswe, bae mi mekem se evri man we i stap long ples ia blong bae oli wosipim mi,” God i talem.\n\n20 Mo nao, ol brata blong mi we mi lavem tumas, from yumi luk se God blong yumi we i gat fulap sore i bin givim long yumi plante save long saed blong ol samting ia, bae yumi tingbaot hem, mo putum long saed ol sin blong yumi, mo no hangem hed blong yumi i go daon, from oli no sakemaot yumi; be, oli bin ronemaot yumi long graon blong yumi we i kam long ol papa blong yumi; be yumi bin kam long wan graon we i moa gud, from Lod i bin mekem solwota i kam rod blong yumi, mo yumi stap long wan aelan blong solwota.\n\n21 Be ol promes blong Lod oli bigwan long olgeta we oli stap long ol aelan blong solwota; taswe, olsem we oli talem, ol aelan, i mas nid i stap se i gat moa bitim hemia, mo i gat ol brata blong yumi we oli stap laef long olgeta aelan ia tu.\n\n22 From luk, Lod God i bin lidim sam oli go longwe, wanwan taem, aot long laen blong Isrel folem plan blong hem mo joes blong hem. Mo nao luk, Lod i tingbaot olgeta evriwan we oli bin brokaot, taswe, hem i tingbaot yumi tu.\n\n23 From hemia, mekem hat blong yufala i glad, mo tingbaot se yufala i fri blong tekem aksen blong yufalawan bakegen—blong jusum rod blong ded we i no gat en, o rod blong laef we i no save finis.\n\n24 Taswe, ol brata blong mi we mi lavem tumas, stretem yufala bakegen blong yufala i folem tingting blong God, mo i no folem tingting blong devel mo bodi blong mit mo bun; mo tingbaot, afta we yufala i stretem yufala wetem God, se i wetem mo tru long gladhat blong God nomo, we bae Lod i sevem yufala.\n\n25 Taswe, bae God i resemap yufala aot long ded tru long paoa blong laef bakegen long ded, mo tu, aot long ded ia we i no gat en tru long paoa blong atonmen, blong mekem se hem i save tekem yufala i go insaed long kingdom we i no save finis blong God, blong mekem se yufala i save presem hem tru long gladhat we i kam long God. Amen.\n\n", "2-ne 11": "[center][font_size=26]Japta 11[/font_size][/center]\n\n[i]Jekob i bin luk Ridima blong hem—Loa blong Moses i wan eksampol blong Kraes mo i pruvum se bae Hem i kam. Raonabaot 559–545 B.K.B.[/i]\n\n1 Mo nao, Jekob i bin talemaot plante moa samting long ol pipol blong mi long tetaem ia, be ol samting ia nomo mi bin raetem, from ol samting we mi bin raetem oli inaf long mi.\n\n2 Mo nao mi, Nifae, mi raetem moa long ol toktok blong Aesea, from sol blong mi i harem gud long ol toktok blong hem. From bae mi yusum ol toktok blong hem long ol pipol blong mi, mo bae mi sendem olgeta i go long evri pikinini blong mi, from i tru we hem i bin luk Ridima blong mi, i olsem we mi bin luk hem.\n\n3 Mo brata blong mi tu, Jekob, i bin luk hem olsem we mi bin luk hem; taswe, bae mi sendem ol toktok blong olgeta i go long ol pikinini blong mi blong pruvum long olgeta se ol toktok blong mi oli tru. Taswe, tru long ol toktok blong trifala, God i bin talem se, bae mi pruvum toktok blong mi. Be, God i sendem moa witnes, mo hem i pruvum evri toktok blong hem.\n\n4 Luk, sol blong mi i harem gud blong pruvum long ol pipol blong mi, trutok long saed blong taem we Kraes bae i kam; long narafala toktok, from stamba tingting ia nao God i bin givim loa blong Moses; mo evri samting we God i bin givim stat long taem we wol i bin stat, i go long ol man, oli ol saen abaot hem.\n\n5 Mo tu, sol blong mi i glad long ol kavenan blong Lod we hem i bin mekem wetem ol papa blong yumi; yes, sol blong mi i glad long gladhat blong hem, mo long jastis blong hem, mo paoa, mo sore long bigfala plan ia we i no save finis blong mekem man i kam fri long ded.\n\n6 Mo sol blong mi i harem gud blong pruvum long ol pipol blong mi, se sapos Kraes i no kam bae evri man i mas ded.\n\n7 From sapos i no gat Kraes i no gat God; mo sapos i no gat God, yumi no gat, from i no bin save gat wan taem we oli bin krietem evri samting. Be i gat wan God, mo hem i Kraes, mo hem i kam long en blong taem we God i makem blong hem.\n\n8 Mo nao mi raetem sam long ol toktok blong Aesea, blong mekem se evri man long ol pipol blong mi we oli luk ol toktok ia bae oli save leftemap hat blong olgeta mo glad from evri man. Nao, hemia nao ol toktok, mo yufala i save yusum long yufalawan bakegen mo long evri man.\n\n", "2-ne 12": "[center][font_size=26]Japta 12[/font_size][/center]\n\n[i]Aesea i luk tempol blong lata-dei, taem ia we Isrel i kambak tugeta, mo jajmen mo pis blong Mileniom—Ol man we oli gat hae tingting mo ol man nogud bae oli pulumdaon olgeta long taem blong Seken Kaming—Komperem long Aesea 2. Raonabaot 559–545 B.K.B.[/i]\n\n1 Toktok we Aesea, boe blong Amoj, i bin luk long saed blong Juda mo Jerusalem:\n\n2 Mo bae i kam blong hapen se long ol las dei, taem we bigfala hil blong haos blong Lod bae i stanap antap long ol bigfala hil, mo bae i go hae antap i bitim ol hil, mo evri kantri bae oli go long hem.\n\n3 Mo plante pipol bae oli go mo talem se, yufala i kam, mo bae yumi go antap long bigfala hil blong Lod, i go long haos blong God blong Jekob; mo bae hem i tijim yumi long saed blong ol wei blong hem, mo bae yumi wokbaot long ol rod blong hem; from aot long Saeon bae loa i go, mo toktok blong Lod bae i aot long Jerusalem i go.\n\n4 Mo bae hem i jaj long medel blong ol kantri, mo bae hem i toktok strong agensem plante pipol: mo bae oli hamarem ol naef blong faet blong olgeta i kam ol bled blong digim graon, mo ol spia blong olgeta i kam ol huk blong katem mo klinim ol tri—wan kantri bae i no leftemap ol naef blong faet agensem kantri, mo bae oli nomo lanem bakegen fasin blong mekem faet.\n\n5 O laen blong Jekob, yufala i kam mo bae yumi wokbaot long laet blong Lod; yes, kam, from yufala evriwan i bin go lus, evriwan i go long ol fasin nogud blong hem.\n\n6 From hemia, O Lod, yu bin lego ol pipol blong yu, laen blong Jekob, from oli kam fulap long Is, mo lisin long ol kleva olsem Ol Man Filistia, mo oli mekem olgeta oli glad tru ol laen blong ol man we oli no save olgeta.\n\n7 Graon blong olgeta i fulap tu wetem silva mo gol, mo tu, i no gat eni en blong ol rij samting blong olgeta; graon blong olgeta i fulap tu wetem ol hos, mo tu, i no gat eni en long ol kat blong hos blong olgeta.\n\n8 Graon blong olgeta i fulap tu wetem ol aedol; oli wosipim wok blong ol han blong olgeta nomo, hemia we ol fingga blong olgeta i bin mekem.\n\n9 Mo man olbaot oli no bodaon, mo hae man i no mekem tingting blong hem i kam daon, from hemia, no fogivim hem.\n\n10 O yufala, ol man nogud, go insaed long ston, mo haedem yufala insaed long das, nogud Lod mo glori blong hae paoa blong hem bae i kilim yufala.\n\n11 Mo bae i kam blong hapen se ol hae lukluk blong ol man bae i kam daon, mo ol flas blong ol man bae Lod i putumdaon, mo Lod hemwan nomo bae i hae long dei ia.\n\n12 From dei blong Lod blong Ol Pipol i kam kolosap long evri kantri, yes, long evriwan; yes, long olgeta we oli gat hae tingting mo olgeta we oli flas tumas, mo long evriwan we i leftemap olgeta, mo Lod bae i putum hem daon.\n\n13 Yes, mo dei blong Lod bae i kam long evri redwud blong Lebanon, from oli hae mo oli leftemap olgeta antap; mo long evri oktri blong Basan;\n\n14 Mo long evri bigfala hil we i hae, mo long evri hil, mo long evri kantri we oli leftemap olgeta antap, mo long evri pipol;\n\n15 Mo long evri taoa we i hae, mo long evri wol we i wan fanis;\n\n16 Mo long evri sip blong solwota, mo long evri sip blong Tarsis, mo long evri samting we i luk naes.\n\n17 Mo hae tingting blong man, Lod bae i putumdaon, mo ol flas blong ol man bae hem i pulumdaon; mo Lod hemwan nomo bae i hae long dei ia.\n\n18 Mo ol aedol bae hem i aotem evriwan.\n\n19 Mo bae oli go insaed long ol hol blong ol ston, mo insaed long ol hol blong graon, from oli fraet se Lod bae i kam long olgeta mo glori blong hae paoa blong hem bae i kilim olgeta, long taem we hem i girap blong seksekem nogud wol ia.\n\n20 Long dei ia, wan man bae i sakem ol aedol blong hem blong silva, mo ol aedol blong hem blong gol, we hem i bin mekem blong hemwan blong wosipim i go long ol rat mo ol wael flaengfokis;\n\n21 Bae oli go insaed long ol smol hol insaed long ol ston, mo long ol hol blong ol sap ston, from oli fraet se Lod bae i kam long olgeta mo glori blong hae paoa blong hem bae i kilim olgeta, taem we hem i girap blong seksekem nogud wol ia.\n\n22 Yufala i stop blong dipen long man, we win blong hem i stap long hol blong nus blong hem; from, ?bae oli givim wanem praes long hem?\n\n", "2-ne 13": "[center][font_size=26]Japta 13[/font_size][/center]\n\n[i]Juda mo Jerusalem bae i kasem panis from tufala i no obei—Lod i toktok from mo i jajem ol pipol blong Hem—Ol gel blong Saeon oli kasem wan strong nogud tok mo oli harem nogud from ol samting blong olgeta we i blong wol ia—Komperem long Aesea 3. Raonabaot 559–545 B.K.B.[/i]\n\n1 From luk, Lod, Lod ia blong Ol Pipol, i tekemaot long Jerusalem, mo long Juda, ol samting blong sapot mo ol samting we laef i stap hang long hem, evri bred we laef i stap hang long hem, mo evri wota blong sapot—\n\n2 Strong man, mo man blong faet, jaj, mo profet, mo man we i yusum gud tingting, mo olfala man;\n\n3 Kapten blong fifti man, mo man we i gat ona, mo kaonsela, mo man we i yusum ol trik blong mekem majik, mo man we i gat gudfala save blong toktok.\n\n4 Mo bae mi givim ol pikinini long olgeta blong kam ol prins blong olgeta, mo ol smol bebi bae oli rulum olgeta.\n\n5 Mo ol pipol bae oli harem nogud tumas, evriwan tru long narafala man, mo evriwan tru long neba blong hem; pikinini bae i stap flas agensem olfala, mo man we i nating bae i agensem man we i gat ona.\n\n6 I go kasem we wan man bae i tekem brata blong hem blong haos blong papa blong hem, mo bae i talem se: “Yu yu gat klos, yu rulum mifala, mo no letem fasin blong spolem gud samting i kam long taem we yu stap rul”—\n\n7 Long dei ia bae hem i promes, i talem se: “Bae mi no stap olsem wan man blong hilim man; from long haos blong mi i no gat bred mo klos; no mekem mi, mi kam wan man blong rul ova long ol pipol.”\n\n8 From oli spolem gud Jerusalem finis, mo Juda i bin foldaon finis, from tang blong olgeta mo ol wok blong olgeta i bin agensem Lod, mekem se oli mekem ol ae blong glori blong hem oli kros.\n\n9 Fes blong olgeta i soem wan witnes agensem olgeta, mo i talemaot se sin blong olgeta i olsem blong Sodom, mo oli no save haedem samting ia. !Sore tumas long sol blong olgeta, from oli bin putum praes we i nogud long olgeta bakegen!\n\n10 Talem long olgeta we oli stret mo gud se samting i gud wetem olgeta; from bae oli kakae frut blong ol wok blong olgeta.\n\n11 Sore tumas long olgeta nogud man, from bae oli ded; from praes blong ol han blong olgeta bae i kam long olgeta.\n\n12 Mo ol pipol blong mi, ol pikinini oli mekem olgeta i harem nogud, mo ol woman oli rul ova long olgeta. O ol pipol blong mi, olgeta we oli lidim yufala, oli mekem yufala i go rong mo oli prapa spolem gud ol rod we yufala i wokbaot long olgeta.\n\n13 Lod i stanap blong toktok from yufala, mo i stanap blong jajem ol pipol.\n\n14 Lod bae i go long jajmen wetem ol olfala blong ol pipol blong hem, mo prins blong ol man blong hem; from yufala i bin kakae evri plantesen, mo yufala i tekem samting long ol puaman, insaed long ol haos blong yufala.\n\n15 ?Yu minim wanem? Yufala i smasem ol pipol blong mi long pisis, mo smasem ol fes blong ol puaman, Lod God blong Ol Pipol i talem.\n\n16 Mo tu, Lod i talem se: “From ol gel blong Saeon oli flas, mo mekem nek blong olgeta i stret taem we oli wokbaot, mo ol ae blong olgeta i stap switim ol man, oli wokbaot mo mekem smol kwik step taem we oli stap go, mo oli mekem noes wetem ol samting we i stap long ol leg blong olgeta”—\n\n17 From hemia, Lod bae i mekem soa antap long hed blong ol gel blong Saeon, mo Lod bae i karemaot kaliko blong tabu pat blong olgeta.\n\n18 Long dei ia Lod bae i tekemaot flas ia blong ol samting we oli werem we i mekem noes, mo ol kaliko blong hea, mo ol flas haf raon samting olsem mun;\n\n19 Ol jen mo ol samting we oli werem long han, mo ol kaliko blong blokem fes wetem;\n\n20 Ol hat, mo ol flas samting blong ol leg, mo ol samting we oli fasem long hed, mo ol bokis blong senta, mo olgeta iaring;\n\n21 Ol ring, mo ol ring blong nus;\n\n22 Ol klos blong werem we oli save jenisim, mo ol kot, mo ol kaliko blong kavremap hed mo nek, mo ol pin blong tantanem hea;\n\n23 Ol glas, mo ol naes bedsit, mo ol naes kaliko blong flasem hed, mo ol kaliko blong blokem fes.\n\n24 Mo bae i kam blong hapen se, long ples blong smel we i swit bae i gat sting; mo long ples blong wan strap, wan hol long klos; mo long ples blong naes hea, bolhed; mo long ples blong dres, ol pua klos i kavremap olgeta; mo bon long faea long ples blong naes bodi.\n\n25 Ol man blong yufala bae oli foldaon tru long naef blong faet, mo ol strong man blong yufala bae oli foldaon long wo.\n\n26 Mo ol get blong hem bae oli kraekrae, mo harem sore; mo bae hem i emti mo bae i sidaon long graon.\n\n", "2-ne 14": "[center][font_size=26]Japta 14[/font_size][/center]\n\n[i]Saeon mo ol gel blong hem bae oli pemaot olgeta mo klin long dei blong Mileniom—Komperem long Aesea 4. Raonabaot 559–545 B.K.B.[/i]\n\n1 Mo long dei ia, seven woman bae oli holemtaet wan man, mo talem se: “Bae mifala i kakae bred blong mifala nomo, mo werem ol klos blong mifala nomo; letem nomo se ol man oli singaotem mifala wetem nem blong yu blong tekemaot sem blong mifala.”\n\n2 Long dei ia bae branj blong Lod i stap naes mo gud tumas; frut blong wol i gud tumas mo naes long olgeta blong Isrel we oli bin ronwe.\n\n3 Mo bae i kam blong hapen se, olgeta we oli stap long Saeon mo stap long Jerusalem bae oli singaotem olgeta tabu, evriwan we oli raetem nem blong olgeta wetem olgeta we oli stap laef long Jerusalem—\n\n4 Hemia taem we Lod bae i wasemaot ol rabis doti blong ol gel blong Saeon, mo bae hem i klinim blad blong Jerusalem aot long medel blong hem wetem spirit blong jajmen mo wetem spirit blong faea.\n\n5 Mo Lod bae i mekem long evri ples blong stap, blong hil blong Saeon, mo long ol grup blong pipol blong hem, wan klaod mo smok long dei, mo saen blong laet blong faea long naet; from long evri glori blong Saeon bae i gat wan sefples.\n\n6 Mo bae i gat wan tenet long deitaem blong blokem hot san, mo wan ples blong haed, mo wan ples blong haed long strongfala win mo tanda mo long ren.\n\n", "2-ne 15": "[center][font_size=26]Japta 15[/font_size][/center]\n\n[i]Plantesen blong Lod (Isrel) bae i kam emti, mo ol pipol blong Hem bae oli seraot olbaot—Ol taem blong trabol bae oli kam long olgeta long taem we oli stap long apostasi mo oli stap seraot olbaot—Bae Lod i leftemap wan flag mo mekem Isrel i kambak tugeta—Komperem long Aesea 5. Raonabaot 559–545 B.K.B.[/i]\n\n1 Mo afta bae mi singsing long hem we mi lavem tumas wan singsing blong hem we mi lavem tumas, long saed blong plantesen blong grep blong hem. Hem we mi lavem tumas i gat wan plantesen blong grep long wan gudfala hil.\n\n2 Mo hem i bin raonem wetem wan fanis, mo i bin tekemaot ol ston blong hem, mo hem i bin planem rop blong grep we i gud tumas long hem, mo i bin bildim wan taoa long medel blong hem, mo tu, i bin mekem wan masin blong mekem waen long ples ia; mo hem i bin luk se bae i karem ol grep, mo i bin karem ol wael grep.\n\n3 Mo nao, O ol man we oli stap long Jerusalem, mo ol man blong Juda, jajem, mi askem yufala, bitwin mi mo plantesen blong grep blong mi.\n\n4 ?Wanem moa mi bin save mekem long plantesen blong grep blong mi, we mi no bin mekem long hem? Taswe, taem we mi bin luk se bae i karem ol grep, hem i bin karem ol wael grep.\n\n5 Mo nao yu go stat; bae mi talem long yu wanem we bae mi mekem long plantesen blong grep blong mi—bae mi tekemaot fanis blong hem, mo bae ol animol oli kam kakae evriwan; mo bae mi brekem daon wol blong hem, mo bae oli purumbut long hem;\n\n6 Mo bae mi spolem gud yad ia; bae oli nomo save katem blong klinim o digim yad ia; be rabis gras mo ol ropnil bae oli kam fulap long hem; mo tu, bae mi givim oda long ol klaod se oli no ren long hem.\n\n7 From plantesen blong grep blong Lod blong Ol Pipol, hem i laen blong Isrel, mo ol man blong Juda oli ol plant we oli naes; mo hem i bin lukaotem jajmen, mo luk, hem i bin luk fasin blong mekem man i harem nogud; hem i bin lukaotem ol stret mo gud fasin, be luk, hem i bin harem wan krae.\n\n8 !Sore tumas long olgeta we oli joen long wan haos i go long narafala haos, kasem taem we i nomo save gat ples, blong mekem se oli save stap olgeta nomo long medel blong wol!\n\n9 “Long ol sora blong mi,” Lod blong Ol Pipol i bin talem, “i tru se fulap haos bae oli emti, mo ol bigfala mo gudfala bigtaon bae i no gat man i stap long hem.\n\n10 Yes, long ten hekta blong plantesen blong grep bae yufala i kasem twantetu lita, mo sapos yufala i planem tu handred mo twante lita blong sid blong wit bae yufala i kasem twantetu lita nomo.”\n\n11 !Sore tumas long olgeta we oli girap eli long moning, blong oli save kasem strong drink, we i gohed kasem naet, mo waen i mekem se oli drong!\n\n12 Mo hap, mo vaeyol, tamburin, mo miusikpaep, mo waen i stap long ol lafet blong olgeta; be oli no tingbaot wok blong Lod, mo oli no tingbaot ol samting we hem i mekem wetem ol han blong hem.\n\n13 From hemia, ol pipol blong mi oli bin kam prisena, from oli no gat save; mo ol haeman blong olgeta oli hanggri, mo grup blong pipol ia blong olgeta oli kam drae from oli tosta.\n\n14 From hemia, hel i mekem hem kam bigwan moa, mo i openem maot blong hem i bitim mak; mo glori blong olgeta, mo grup blong pipol blong olgeta, mo flas blong olgeta, mo hem we i bin glad bae i go daon insaed long hem.\n\n15 Mo man we i olbaot bae i foldaon, mo strongfala man bae i putum tingting blong hem i stap daon, mo ol ae blong man we tingting blong hem i hae, bae hem i putum tingting blong olgeta i kam daon.\n\n16 Be Lod blong Ol Pipol bae i stap hae antap tru long jajmen, mo God we i tabu bae i kam tabu tru long stret mo gud fasin.\n\n17 Afta bae ol smol sipsip oli kakae olsem we oli stap kakae oltaem, mo ol emti ples blong ol fatfatwan, bae ol man we oli no save olgeta, oli kakae long olgeta.\n\n18 Sore tumas long olgeta we oli pulum ol rabis fasin wetem ol rop blong fasin nating, mo sin olsem se oli pulum rop blong kat;\n\n19 we oli talem se: “Letem hem i mekem kwik, i mekem wok blong hem i hariap, blong yumi save luk; mo letem kaonsel blong Tabu Wan blong Isrel i kam kolosap mo i kam, blong yumi save gat save long hem.”\n\n20 !Sore tumas long olgeta we oli singaotem ol nogud samting se oli gudfala, mo ol gudfala samting oli nogud, we oli tekem se tudak i laet, mo laet i tudak, we oli tekem konkon blong swit, mo swit blong konkon!\n\n21 !Sore tumas long olgeta we oli waes long ol ae blong olgetawan bakegen, mo olgeta we oli stap yusum gud tingting wetem tingting blong olgeta bakegen!\n\n22 !Sore tumas long olgeta we oli strong blong dring waen, mo ol man we oli strong blong miksim strong drink,\n\n23 we oli talemaot se ol man nogud oli stret blong oli save kasem wan praes, mo oli tekemaot stret mo gud fasin blong wan stret mo gud man!\n\n24 From hemia, olsem we faea i stap bonem gras we i drae, mo flem i bonem doti blong skin blong wit, ol rus blong olgeta bae oli go roten, mo ol flaoa blong olgeta bae i go antap olsem das; from oli sakemaot loa blong Lod blong Ol Pipol, mo oli no laekem nating toktok blong Tabu Wan blong Isrel.\n\n25 From hemia, kros blong Lod i bin girap agensem ol pipol blong hem, mo hem i bin stretem han blong hem agensem olgeta, mo hem i bin kilim olgeta; mo ol hil oli bin seksek, mo ol ded bodi blong olgeta oli bin terem olgeta i go long pisis long medel blong ol rod. From evri samting ia Lod i no tanem kros blong hem, be hem i stretem han blong hem yet.\n\n26 Mo bae hem i leftemap wan flag long ol kantri we oli stap longwe, mo bae hem i stap long en blong wol mo singaot long olgeta wetem wan voes we i sap; mo luk, bae kwiktaem nomo oli spid i kam; i no gat wan we bae i taed o i foldaon long medel blong olgeta.\n\n27 I no gat wan we bae i hafhaf slip o i slip; mo tu, strap raon long wes blong olgeta bae i no kam slak, mo strap blong ol sandel blong olgeta bae i no brok;\n\n28 Ol ara blong olgeta bae oli sap, mo ol bonara blong olgeta bae oli ben, mo but blong leg blong ol hos blong olgeta bae oli kaontem olsem ol smol hadston, mo wil blong olgeta olsem wan waelwin, mo noes blong olgeta i olsem noes blong wan laeon we i stap singaot.\n\n29 Bae oli singaot olsem ol yang laeon; yes, bae oli singaot, mo hang strong long animol we oli kakae, mo karem i gowe sef, mo i no gat wan man we bae i mekem hem i fri.\n\n30 Mo long dei ia, bae oli singsingaot agensem olgeta mo mekem noes olsem ol noes blong solwota; mo sapos oli lukluk i go long graon, luk, tudak mo harem nogud i stap, mo long heven, tudak i stap.\n\n", "2-ne 16": "[center][font_size=26]Japta 16[/font_size][/center]\n\n[i]Aesea i luk Lod—Lod i fogivim ol sin blong Aesea—Lod i singaotem hem blong talemaot profesi—Hem i talemaot profesi long saed blong ol tijing blong Kraes we Ol Jiu oli sakemaot—Wan smol haf nomo bae i kambak—Komperem long Aesea 6. Raonabaot 559–545 B.K.B.[/i]\n\n1 Long yia we king Usia i bin ded, mi bin luk tu we Lod i stap sidaon long wan bigfala jea we i hae mo i stap hae antap, mo longfala klos blong hem i bin fulumap tempol.\n\n2 Ol seraf oli stanap antap long jea ia; wanwan i gat sikis wing; tu wing i kavremap fes blong olgeta, mo tu wing i kavremap ol leg blong olgeta, mo tu wing oli yusum blong flae.\n\n3 Mo wan i singaot i go long narawan, mo talem se: “Tabu, tabu, tabu, i Lod blong Ol Pipol; ful wol i fulap wetem glori blong hem.”\n\n4 Mo ol pos blong doa oli seksek from voes blong hem we i bin singaot, mo haos i fulap wetem smok.\n\n5 Afta mi bin talem: “!Sore tumas long mi! from glori blong Lod i smasem gud mi; from mi wan man we skin blong maot blong mi i no klin; mo mi stap long medel blong wan pipol we skin blong maot blong olgeta i no klin; from ol ae blong mi i bin luk King, Lod blong Ol Pipol.”\n\n6 Afta wan ol seraf i flae i kam long mi, i holem wan sakol faea we i laet long han blong hem, we hem i bin tekem wetem wan neglis aot long olta;\n\n7 Mo hem i bin putum samting ia long maot blong mi, mo hem i talem se: “Luk, samting ia i tajem skin blong maot blong yu; mo ol rabis fasin blong yu oli gowe, mo yu kam klin long sin.”\n\n8 Mo tu, mi harem voes blong Lod, i talem: “?Huia bae mi sendem, mo huia bae i go blong yumi?” Afta mi talem: “Mi hemia; sendem mi.”\n\n9 Mo hem i talem: “Go mo talem long pipol ia—Yufala i lisin stret, be oli no bin andastanem; mo yufala i luk stret, be oli no bin luksave.\n\n10 Mekem hat blong ol pipol ia i kam fatfat, mo mekem ol sora blong olgeta oli kam hevi, mo sarem ol ae blong olgeta—blong mekem se oli no save lukluk wetem ol ae blong olgeta, mo no lisin wetem ol sora blong olgeta, mo no andastanem wetem hat blong olgeta, mo no jenisim laef blong olgeta mo no kam oraet bakegen.”\n\n11 Afta mi talem: “Lod, ?kasem wanem taem?” Mo hem i talem: “Kasem taem we ol bigtaon oli kam emti mo i no gat man i stap insaed long olgeta, mo i no gat man insaed long ol haos, mo graon i emti gud;\n\n12 Mo Lod i tekemaot ol man oli go farawe, from bae ol man oli lego graon ia fogud we i nomo gat man long hem.\n\n13 Be stil bae i gat wan aot long ten, mo bae oli gobak, mo bae oli lus sloslo; be olsem wan laemtri, mo olsem wan oktri, ol impoten pat oli stap insaed long olgeta taem we oli sakem ol lif blong olgeta; semmak nao, tabu sid ia bae hem i kam impoten pat blong olgeta.”\n\n", "2-ne 17": "[center][font_size=26]Japta 17[/font_size][/center]\n\n[i]Efrem mo Siria i go faet agensem Juda—Kraes bae i bon long wan woman we i neva go wetem man yet—Komperem long Aesea 7. Raonabaot 559–545 B.K.B.[/i]\n\n1 Mo i bin hapen se long ol dei blong Ahas, boe blong Jotam, we i pikinini blong Usia, king blong Juda, we Resin, king blong Siria, mo Peka pikinini blong Remalia, king blong Isrel, i bin go antap long Jerusalem blong faet agensem hem, be hem i no bin save winim hem.\n\n2 Mo oli talem long haos blong Deved, se: “Siria i bin joen wetem Efrem.” Mo hat blong hem i bin seksek wetem fraet, mo hat blong ol pipol blong hem i seksek olsem ol tri long bus taem we win i muvmuvum olgeta.\n\n3 Afta Lod i bin talem long Aesea: “Go aot naoia blong mitim Ahas, yu mo Seajasub boe blong yu, long en blong bigfala paep blong wota, blong ples blong wota we i stap antap long bigfala rod blong fil blong ol man blong wokem klos.\n\n4 Mo talem long hem se: ‘Lukaot gud mo stap kwaet; no fraet, mo tu, no fraet long hed blong yu from tufala tel blong tufala stik ia we i stap laet, from strongfala kros blong Resin wetem Siria, mo blong boe blong Remalia.\n\n5 From Siria, Efrem, mo boe blong Remalia, i bin mekem wan nogud plan agensem yu, oli talem se:\n\n6 Bae yumi go antap agensem Juda mo mekem trabol long hem, mo bae yumi seraotem bigtaon ia bitwin yumi, mo putum wan king long medel blong hem, yes, boe blong Tabehel.’”\n\n7 Olsem ia nao Lod God i talem: “Samting ia bae i no stanap, mo tu, bae i no save kam blong hapen.\n\n8 From hed blong Siria i Damaskes mo hed blong Damaskes, Resin; mo long siksti mo faef yia bae Efrem i brok, mekem se hem i nomo wan pipol.\n\n9 Mo hed blong Efrem i Sameria, mo hed blong Sameria i boe blong Remalia. Sapos yufala i no biliv, i tru se bae yufala i no save stanap strong.”\n\n10 Mo tu, Lod i bin toktok bakegen long Ahas, i talem se:\n\n11 “Askem wan saen blong yu long Lod, God blong yu; askem hem long ol dip ples, o long ol ples antap.”\n\n12 Be Ahas i bin talem: “Bae mi no askem hem, mo tu, bae mi no testem Lod.”\n\n13 Mo hem i bin talem: “Yufala i lisin naoia, O haos blong Deved; ?hem i wan smol samting blong yufala, blong mekem ol man oli kam taed, be bae yufala i mekem God blong mi i kam taed tu?\n\n14 From hemia, Lod hemwan bae i givim yu wan saen—Luk, wan woman we i neva go wetem man yet bae i gat bel, mo bae hem i bonem wan boe, mo bae hem i singaotem hem Emanuel.\n\n15 Bae hem i kakae bata mo hani, blong mekem se bae hem i save talem no long samting nogud mo blong jusum samting we i gud.\n\n16 From bifo pikinini ia bae i save talem no long samting nogud mo jusum samting we i gud, graon we yu no laekem nating bae tufala king blong hem bae oli aot long hem.\n\n17 Lod bae i karem i kam long yu, mo long ol pipol blong yu, mo long haos blong papa blong yu, ol dei semmak long ol dei we oli no bin kam stat long dei we Efrem i bin aot long Juda, king blong Asiria.\n\n18 Mo bae i kam blong hapen se long dei ia we Lod bae i singaotem ol flae ia we oli stap long farawe pat blong Ijip, mo i singaotem ol sugabag we oli stap long graon blong Asiria.\n\n19 Mo bae oli kam, mo bae olgeta evriwan oli stap long ol emti vale mo insaed long ol hol blong ol ston, mo antap long ol ropnil, mo antap long evri bus.\n\n20 Long sem dei ia bae Lod i sevem wetem wan resa we ol man we oli stap longwe bitim reva oli bin rentem, wetem help blong king blong Asiria, bae i sevem hed, mo ol hea blong ol leg, mo bae hem i sevemaot mustas tu.\n\n21 Mo bae i kam blong hapen se long dei ia, wan man bae i givim gudfala kaekae long wan yang kao mo tufala sipsip;\n\n22 Mo bae i kam blong hapen se, from i gat plante melek we bae oli givim, bae hem i kakae bata; i olsem se bata mo hani, evriwan we i stap yet long graon bae i kakae.\n\n23 Mo bae i kam blong hapen se long dei ia, evri ples bae i stap, we i bin gat wan taosen rop blong grep we i kasem wan taosen smol pis blong silva, we bae oli blong ol rabis gras mo ol ropnil.\n\n24 Wetem ol ara mo ol bonara bae ol man oli kam long ples ia, from evri graon bae oli kam ol rabis gras mo ol ropnil.\n\n25 Mo evri hil we bae oli digim wetem ho, long ples ia bae i no gat fraet from ol rabis gras mo ol ropnil; be bae hem i blong sendemaot ol buluk, mo blong ol smol animol blong purumbut long olgeta.”\n\n", "2-ne 18": "[center][font_size=26]Japta 18[/font_size][/center]\n\n[i]Kraes bae i olsem wan strong ston we i mekem man i foldaon mo wan strong ston we i smasem gud ol man—Lukaotem Lod, i no ol kleva man we oli stap toktok wetem wan smol voes—Luk long loa mo long testemoni blong lidim yufala—Komperem long Aesea 8. Raonabaot 559–545 B.K.B.[/i]\n\n1 Mo tu, toktok blong Lod i bin talem long mi se: “Yu tekem wan bigfala pepa, mo raet long hem wetem wan pen blong man, long saed blong Mahe-salal-has-bas.”\n\n2 Mo mi tekem wetem mi ol fetful witnes blong raet, pris Uria, mo Sekaraea boe blong Jeberekia.\n\n3 Mo mi bin go mo tekem profet we i woman; mo hem i bin gat bel mo bonem wan boe. Afta Lod i bin talem long mi: “Singaotem nem blong hem Mahe-salal-has-bas.\n\n4 From luk, pikinini ia bae i no save talem yet: ‘Papa blong mi, mo mama blong mi,’ nao bae oli tekem i go long fored blong king blong Asiria ol rij samting blong Damaskes mo ol samting we oli bin tekem blong Sameria.”\n\n5 Lod i bin talem bakegen long mi tu, se:\n\n6 “From se hamas ol pipol ia oli no wantem ol wota blong Siloa we oli ron sloslo, mo oli glad tumas long Resin mo boe blong Remalia.”\n\n7 Nao, from hemia, luk, Lod i mekem i kam long olgeta ol wota blong reva, we oli strong mo fulap, long king blong Asiria mo evri paoa blong hem tu; mo bae hem i kam antap ova long ol rod blong hem, mo go ova long evri graon long saed blong hem.\n\n8 Mo bae hem i pas tru long Juda; bae hem i fulap tumas mo go ova, bae hem i go kasem nek; mo ol wing blong hem we hem i stretemaot bae oli kavremap graon blong yu stat long wan boda kasem narafala boda, O Emanuel.\n\n9 Yufala i kam tugeta mo joen tugeta, o yufala ol pipol, mo yufala bae i brok i go long pisis; mo lisin, yufala evriwan blong ol kantri we oli farawe; yufala i rere blong faet, mo yufala bae i brok i go long pisis; yufala i rere blong faet mo yufala bae i brok i go long pisis.\n\n10 Mekem ol plan tugeta mo bae i no mekem wan samting; talem toktok, mo bae i no stanap; from God i stap wetem yumi.\n\n11 From Lod i bin toktok olsem ia nao long mi wetem wan strong han, mo i bin talem mi se mi no mas wokbaot long fasin blong ol pipol ia, hem i se:\n\n12 Yufala i no talem, “Wan grup we oli joen tugeta,” long olgeta we pipol ia bae oli talem se, “Wan grup we oli joen tugeta;” mo no fraet long wanem oli fraet long hem, mo yufala i no fraet.\n\n13 Presem Lod blong Ol Pipol hemwan, mo mekem hem i man we yu fraet long hem, mo mekem hem i man we yu fraet bigwan long hem.\n\n14 Mo bae hem i olsem wan sefples; be long tufala laen blong Isrel, hem i olsem wan strong ston we i mekem man i foldaon, mo olsem wan strong ston we i smasem gud ol man, mo long ol man we oli stap laef long Jerusalem i olsem wan trap mo wan rop blong holem man.\n\n15 Mo plante long medel blong olgeta bae oli mekem wan rong samting mo foldaon, mo bae oli brokbrok, mo kam fas long rop blong trap, mo bae oli tekem olgeta.\n\n16 Klosemap testemoni, makem loa wetem ol disaepol blong mi.\n\n17 Mo bae mi trastem Lod, we i tanem fes blong hem long laen blong Jekob, mo bae mi lukaotem hem.\n\n18 Luk, mi mo ol pikinini we Lod i bin givim long mi, mifala i ol saen mo ol merikel long Isrel we i kam long Lod blong Ol Pipol, we i stap long hil blong Saeon.\n\n19 Mo taem we bae oli talem long yu: “Toktok long olgeta we oli gat ol spirit blong ol dedman, mo long ol kleva we oli toktok wetem wan smol voes mo toktok blong olgeta i no strong tumas—” ?Bae ol pipol oli no nidim blong askem God blong olgeta, blong olgeta we oli stap laef oli save harem ol samting long ol dedman?\n\n20 !Long loa mo long testemoni! Mo sapos oli no toktok folem toktok ia, i from i no gat eni laet long olgeta.\n\n21 Mo bae oli pas tru long hem we oli trabol lelebet mo hanggri; mo bae i kam blong hapen se taem we bae oli hanggri, bae oli kros bigwan, mo talem rabis toktok agensem king blong olgeta mo God blong olgeta, mo bae oli lukluk i go antap.\n\n22 Mo bae oli lukluk i go long wol mo luk trabol, mo tudak, trabol long tingting we i dak, mo bae olgeta oli fosem olgeta i go long tudak.\n\n", "2-ne 19": "[center][font_size=26]Japta 19[/font_size][/center]\n\n[i]Aesea i tokbaot Mesaea—Ol pipol long tudak bae oli luk wan bigfala laet—Long yumi wan pikinini i bon—Bae hem i kam wan Prins blong Pis mo bae hem i rul long jea blong Deved—Komperem long Aesea 9. Raonabaot 559–545 B.K.B.[/i]\n\n1 Be, tudak bae i no olsem long taem blong soa blong hem, taem we long stat hem i bin givim smol hadtaem long graon blong Sebulan, mo graon blong Naftali, mo afta long hemia hem i bin givim moa hadtaem raonabaot long Red Si bitim Jodan long Galili, we i gat ol man blong plante defren kantri.\n\n2 Ol pipol we i bin wokbaot long tudak oli bin luk wan bigfala laet; olgeta we oli stap long graon blong pikja blong ded, long olgeta, laet i bin saen.\n\n3 Yu yu bin fulumap kantri, mo yu yu bin mekem glad i kam antap—olgeta oli glad long fored blong yu folem glad blong pikimap ol frut, mo olsem ol man, oli glad taem we oli seraotem ol samting blong ol narafala man.\n\n4 From yu yu bin brekem yok blong ol hevi samting blong hem, mo stik blong solda blong hem, stik blong man we i stap mekem nogud long hem.\n\n5 From evri faet blong soldia, noes i miksimap olgeta, mo ol klos oli swim long blad; be faet ia bae i bon olsem faeawud blong faea.\n\n6 Mo long yumi wan pikinini i bon; long yumi wan boe oli givim; mo gavman bae i stap long solda blong hem; mo nem blong hem bae oli singaotem, Gudfalawan, Kaonsela, Hae God, Papa we I No Gat En, Prins blong Pis.\n\n7 Bigfala namba blong gavman mo pis we i stap go antap, i no gat en blong hem, long jea blong Deved, mo long kingdom blong hem blong rulum hem, mo blong stanemap hem wetem jajmen mo jastis stat naoia i go kasem long oltaem. Sapot blong Lod blong Ol Pipol bae i mekem samting ia.\n\n8 Lod i sendem toktok blong hem i go long Jekob mo toktok ia i go foldaon long Isrel.\n\n9 Mo evri pipol bae oli save, Efrem tu mo ol pipol we i stap long Sameria, we i talem long hae tingting mo paoa blong hat:\n\n10 Ol brikis i bin foldaon, be bae yumi bildim wetem ol ston we yumi katem; oli katem daon ol sikamo tri, be bae yumi yusum ol redwud long ples blong olgeta.\n\n11 From hemia, Lod bae i putumap ol enemi blong Resin agensem hem, mo joenem ol enemi blong hem tugeta;\n\n12 Ol Man Siria long fored mo Ol Man Filistia biaen; mo bae oli kakae flatem Isrel wetem maot we i open. From evri samting ia Lod i no tanem kros blong hem i gowe, be hem i stretem han blong hem yet.\n\n13 From ol pipol oli no go long hem we i stap kilim olgeta, mo tu, oli no lukaotem Lod blong Ol Pipol.\n\n14 From hemia, Lod bae i katemaot long Isrel hed mo tel, branj mo ol gras long wan dei.\n\n15 Hem we hem i olfala moa, hem i hed; mo profet we i stap tijim giaman toktok, hem i tel.\n\n16 From ol lida blong pipol ia oli mekem se oli mekem rabis fasin; mo olgeta we olgeta man ia oli lidim, oli smasem gud olgeta.\n\n17 From hemia, Lod bae i no gat glad long ol yang boe, mo tu, bae hem i no gat sore long olgeta we oli no gat papa mo olgeta woman we man blong olgeta i ded; from evriwan long olgeta oli ol man we i gat tufes mo oli stap mekem ol rabis samting, mo evri maot i stap talemaot ol krangke samting. From evri samting ia, Lod i no tanem kros blong hem i gowe, be hem i stretem han blong hem yet.\n\n18 From fasin nogud i bon olsem faea; bae i kakae flatem ol rabis gras mo ol ropnil, mo bae i girap long ol grup blong smol tri blong bus, mo bae oli go antap olsem we smok blong faea i go antap.\n\n19 Tru long bigfala nogud kros blong Lod blong Ol Pipol, graon i kam tudak, mo ol pipol bae oli olsem faeawud blong faea; bae i no gat wan man we i sevem brata blong hem.\n\n20 Mo bae hem i stil wetem raet han mo stap hanggri; mo bae hem i kakae wetem lef han mo bae oli no fulap; bae evri man i kakae mit blong han blong hem bakegen—\n\n21 Manase, Efrem; mo Efrem, Manase; tufala tugeta bae i agensem Juda. From evri samting ia Lod i no tanem kros blong hem i gowe, be hem i stretem han blong hem yet.\n\n", "2-ne 20": "[center][font_size=26]Japta 20[/font_size][/center]\n\n[i]Taem we bae oli prapa spolem gud Asiria i wan eksampol blong fasin blong prapa spolem gud ol man nogud long taem we bae Seken Kaming—I no gat tumas pipol bae i stap laef afta long taem we Lod i kam bakegen—Smol haf nomo blong Jekob bae i kambak long dei ia—Komperem long Aesea 10. Raonabaot 559–545 B.K.B.[/i]\n\n1 !Sore tumas long olgeta we oli talemaot ol samting we i no stret mo i no gud, mo we oli raetem ol bigfala rabis loa we oli bin mekem;\n\n2 we oli tanem baksaed long ol puaman blong oli no gat janis blong kasem stret jajmen, mo blong tekemaot raet long ol pua blong ol pipol blong mi, mekem se oli save stil long ol wido, mo blong mekem se oli save stilim olgeta we oli no gat papa!\n\n3 ?Mo wanem nao bae yufala i mekem long dei blong jajmen, mo long ples we i emti we bae i kam long farawe? ?Bae yufala i ronwe i go long huia blong askem help? ?Mo bae yufala i livim paoa blong yufala wea?\n\n4 “Sapos i no gat mi, bae oli bodaon long ol prisena, mo bae oli foldaon andanit long olgeta we oli bin kilim olgeta i ded.” From evri samting ia Lod i no tanem kros blong hem i gowe, be hem i stretem han blong hem yet.\n\n5 “O, man blong Asiria, yu stik blong kros blong mi, mo stik long han blong olgeta, i stret kros blong olgeta.\n\n6 Bae mi sendem hem agensem wan kantri we i gat tufes, mo agensem ol pipol blong bigfala nogud kros blong mi bae mi givim oda long hem blong tekem ol samting blong ol narafala man, mo blong tekem ol samting we oli bin stilim, mo blong purumbut long olgeta daon olsem sofmad blong ol rod.”\n\n7 Be hem i no minim olsem, mo tu, bae hat blong hem i no tingting olsem; be long hat blong hem, hem i blong prapa spolem gud mo katemaot ol kantri we namba blong olgeta i no smol.\n\n8 From hem i talem se: “?Ol boe blong king blong mi oli no ol king evriwan?\n\n9 ?Kalnoho i no olsem Kakemis? ?Hamat i no olsem Apad? ?Sameria i no olsem Damaskes?\n\n10 Olsem we han blong mi i bin statem ol kingdom blong ol aedol, mo we ol pikja blong olgeta i bin bitim blong olgeta long Jerusalem mo blong Sameria,\n\n11 ?Bae mi no mekem, olsem we mi bin mekem long Sameria mo ol aedol blong hem, mekem semmak olsem long Jerusalem mo ol aedol blong hem?”\n\n12 Taswe, bae i blong hapen se taem we Lod i bin mekem evri wok blong hem long Hil Saeon mo long Jerusalem, bae mi panisim frut blong hat we i strong tumas blong king blong Asiria, mo glori blong ol hae lukluk blong hem.\n\n13 From hem i talem se: “Wetem paoa blong han blong mi mo wetem waes tingting blong mi, mi bin mekem ol samting ia; from mi mi waes; mo mi bin muvum ol boda blong ol pipol, mo mi bin stilim ol rij samting blong olgeta, mo olsem wan strong man, mi bin putum daon ol pipol we oli stap laef long ples ia;\n\n14 Mo han blong mi i faenem ol rij samting blong ol pipol olsem i faenem wan bed blong pijin. Mo olsem wan i karem ol eg we i stap oli kam tugeta, mi bin karem ful wol i kam tugeta; mo i no bin gat wan we i bin muvum wing, o i openem maot, o i bin mekem noes olsem wan smol pijin.”\n\n15 ?Bae akis i tokflas agensem hem we i yusum hem? ?Bae so i gat tingting se hem i moa hae long man we i stap yusum hem? !Olsem se stik bae i sekem hemwan agensem olgeta we oli stap leftemap hem, o olsem se stik bae i leftemap hemwan olsem se stik ia i no wan wud!\n\n16 From hemia, bae Lod, Lod blong Ol Pipol, bae hem i sendem long medel blong ol fatfatwan blong hem, fasin blong bunbun; mo anda long glori blong hem bae hem i statem wan faea olsem wan faea we i laet.\n\n17 Mo laet blong Isrel bae i stap olsem wan faea, mo Tabu Wan blong hem bae i stap olsem wan flem blong faea, mo bae i bon mo bae i kakae flatem ol ropnil blong hem mo ol rabis gras blong hem long wan dei;\n\n18 Mo bae i kakae flatem glori blong dakbus blong hem, mo blong garen blong hem we i karem plante frut, sol tugeta wetem bodi; mo bae oli stap olsem taem we wan man we i karem flag i foldaon from i taed.\n\n19 Mo haf blong ol tri blong dakbus blong hem we oli stap bae oli no plante, mekem se wan pikinini i save kaontem olgeta.\n\n20 Mo bae i kam blong hapen se long dei ia, we smol haf nomo blong Isrel, mo olgeta we oli bin ronwe long laen blong Jekob, bae oli nomo dipen long hem we i bin mekem olgeta oli harem nogud, be, wetem tras, bae oli dipen long Lod, Tabu Wan blong Isrel.\n\n21 Smol haf nomo bae i kambak, yes, smol haf nomo blong Jekob, bae i kambak long God we i strong.\n\n22 Hem i nomata se ol pipol blong yu Isrel oli plante olsem sanbij blong solwota, be stil wan smol haf nomo bae i kambak; bae taem blong prapa spolem gud evri samting, we hem i bin talemaot finis, bae i fulap tumas wetem stret mo gud fasin afta.\n\n23 From Lod God blong Ol Pipol bae i prapa spolem gud evri samting, olsem we hem i bin talem long evri graon.\n\n24 From hemia, olsem ia nao Lod God blong ol Pipol i talem: O ol pipol blong mi we i stap long Saeon, no fraet long man blong Asiria; bae hem i kilim yufala wetem wan stik, mo bae hem i leftemap stik blong hem agensem yufala, olsem fasin blong Ijip.\n\n25 From long sot taem nomo, mo stret kros ia bae i finis, mo kros blong mi long saed blong ded blong olgeta.\n\n26 Mo Lod blong Ol Pipol bae i mekem wan wip blong hem folem taem we oli bin kilimded ol man blong Midian long ston blong Oreb; Mo olsem we kros blong hem i bin stap long solwota, olsem ia bae hem i leftemap hem folem fasin blong Ijip.\n\n27 Mo bae i kam blong hapen se long dei ia, se ol hevi samting blong hem bae oli kamaot long solda blong yu, mo yok blong hem i aot long nek blong yu, mo bae oli smasem gud yok ia from oel ia.\n\n28 Hem i kam long Eae, hem i pas tru long Migron; long Mikmas, hem i lego ol wilkat blong hem long ples ia.\n\n29 Oli go pasem krosem wan rod; oli slip long tenet long Geba; Ramat i fraet; Gibea blong Saol i ronwe.\n\n30 !Singaot i go antap, o gel blong Galim! !Mekem se singaot ia oli harem long Laes! !O lukaot long yu Anatot!\n\n31 Madmena i stap ronwe; ol man we oli stap long Gebim oli kam long wan ples blong ronwe tugeta.\n\n32 Be stil bae hem i stap long Nob long dei ia; bae hem i sekem han blong hem agensem hil blong gel blong Saeon, hil blong Jerusalem.\n\n33 Luk, Lod, Lod blong Ol Pipol bae i katemaot ol branj wetem fraet; mo ol haewan we oli hae tumas bae oli katem daon olgeta; mo olgeta we oli tingting hae tumas long olgeta bakegen bae oli putum tingting blong olgeta i stap daon.\n\n34 Mo bae hem i katem daon ol grup blong smol tri blong dakbus wetem aean, mo Lebanon bae i foldaon tru long wan we i strong.\n\n", "2-ne 21": "[center][font_size=26]Japta 21[/font_size][/center]\n\n[i]Stamba blong Jese (Kraes) bae i jaj wetem stret mo gud fasin—Save blong God bae i kavremap wol ia long Mileniom—Lod bae i leftemap wan flag mo karem Isrel i kambak tugeta—Komperem long Aesea 11. Raonabaot 559–545 B.K.B.[/i]\n\n1 Mo long ples ia, bae wan niufala kru i kamaot long stamba blong Jese, mo wan branj bae i gro aot long ol rus blong hem.\n\n2 Mo Spirit blong Lod bae i stap long hem, spirit blong waes tingting mo haremsave, spirit blong kaonsel mo paoa, spirit blong save mo blong gat respek blong Lod;\n\n3 Mo bae i mekem hem blong andastanem samting kwik from respek we hem i gat long Lod; mo bae hem i no jaj folem lukluk blong ol ae blong hem, mo tu, bae i no toktok strong folem wanem we hem i harem long sora blong hem.\n\n4 Be wetem stret mo gud fasin bae hem i jajem ol puaman, mo tok strong blong i gat jastis long ol man we oli no stap flas long wol ia; mo bae hem i kilim wol wetem stik blong maot blong hem, mo wetem win blong skin blong maot blong hem bae hem i kilimded ol nogud man.\n\n5 Mo stret mo gud fasin bae i stap olsem strap blong wes blong hem, mo fasin blong stap fetful bae i strap blong bel blong hem.\n\n6 Wael dog tu bae i stap wetem smol sipsip, mo lepad bae i ledaon wetem wan yang nanigot, mo yang buluk mo yang laeon mo buluk we i fatfat oli stap tugeta; mo wan smol pikinini bae i lidim olgeta.\n\n7 Mo kao mo bea bae i kakae; ol yangwan blong olgeta bae oli ledaon tugeta; mo laeon bae i kakae gras olsem buluk.\n\n8 Mo pikinini we i stap titi yet bae i pleiplei long hol blong wan smol posen snek mo bigfala pikinini bae i putum han blong hem long hol blong wan posen snek.\n\n9 Bae oli no mekem olgeta oli harem i soa o prapa spolem gud olgeta bakegen long evri tabu bigfala hil blong mi, from wol ia bae i fulap wetem save blong Lod, semmak olsem ol wota oli kavremap solwota.\n\n10 Mo long dei ia bae i gat wan rus blong Jese we bae i stanap olsem wan flag blong ol pipol; flag ia, bae Ol Jentael oli lukaotem; mo ples blong spel blong hem bae i naes tumas.\n\n11 Mo bae i kam blong hapen se long dei ia we Lod bae i putum han blong hem bakegen blong nambatu taem, blong tekembak smol haf nomo blong ol pipol blong hem we bae i stap, long Asiria, mo long Ijip, mo long Patros, mo long Kus, mo long Elam, mo long Jina, mo long Hamat, mo long ol aelan blong solwota.\n\n12 Mo bae hem i leftemap wan flag blong ol kantri, mo bae i karem i kam tugeta olgeta we oli bin sakemaot long Isrel, mo karem oli kam tugeta ol man Juda we oli bin go olbaot long ol fo pat blong wol.\n\n13 Jalus blong Efrem tu bae i aot, mo ol enemi blong Juda, Lod bae i katemaot olgeta; Efrem bae i no jalus long Juda, mo Juda bae i no givim hadtaem long Efrem.\n\n14 Be bae oli flae long ol solda blong ol man blong Filistia i go long Wes; bae oli stilim olgeta blong Is tugeta; bae oli putum han blong olgeta long Edom mo Moab; mo ol pikinini blong Amon bae oli obei olgeta.\n\n15 Mo Lod bae i prapa spolem gud tang blong solwota blong Ijip; mo wetem strong win blong hem bae hem i sekem han blong hem ova long reva, mo bae i kilim hem i go long seven smol reva, mo mekem ol man i go ova wetem drae leg.\n\n16 Mo bae i gat wan bigfala rod blong smol haf nomo blong ol pipol blong hem we bae oli stap biaen, long Asiria, olsem we i bin stap long Isrel long dei we hem i bin kamaot long graon blong Ijip.\n\n", "2-ne 22": "[center][font_size=26]Japta 22[/font_size][/center]\n\n[i]Long dei blong Mileniom evri man bae i presem Lod—Bae hem i stap long medel blong olgeta—Komperem long Aesea 12. Raonabaot 559–545 B.K.B.[/i]\n\n1 Mo long dei ia bae yu talem se: “O Lod, bae mi presem yu; i nomata we yu yu bin kros long mi, kros blong yu i gowe long mi, mo yu bin leftemap tingting blong mi.\n\n2 Luk, God i sevem mi; bae mi gat tras, mo no fraet; from Lod Jehova i paoa blong mi mo singsing blong mi; hem tu i bin kam blong sevem mi.”\n\n3 From hemia, wetem glad bae yufala i kasem wota aot long ol wel blong fasin blong sevem man.\n\n4 Mo long dei ia bae yufala i talem se: “Presem Lod, prea long nem blong hem, talemaot ol wok blong hem long medel blong ol pipol, talem se nem blong hem i hae tumas.\n\n5 Singsing long Lod; from hem i bin mekem ol gudgudfala samting; oli save samting ia long ful wol.\n\n6 Singaot mo singaot laod, yufala we i stap long Saeon; from Tabu Wan blong Isrel i hae tumas long medel blong yufala.”\n\n", "2-ne 23": "[center][font_size=26]Japta 23[/font_size][/center]\n\n[i]Smasgud blong Babilon i wan eksampol blong ol samting we bae oli smasem gud long taem blong Seken Kaming—Bae hem i wan dei blong bigfala nogud kros mo pembak trabol—Babilon (wol ia) bae i foldaon blong oltaem—Komperem long Aesea 13. Raonabaot 559–545 B.K.B.[/i]\n\n1 Mesej blong ded blong Babilon, we Aesea boe blong Amoj i bin luk.\n\n2 Yufala i leftemap wan flag long bigfala hae hil, singaot laod long olgeta, sekem han, blong oli save go long ol get blong ol man we oli laef moa gud bitim ol puaman.\n\n3 Mi bin givim oda long ol tabu wan blong mi, mi tu mi bin singaotem ol strong man blong mi, from kros blong mi i no stap long olgeta we oli glad we mi mi hae.\n\n4 Noes blong ol grup blong ol pipol long ol bigfala hil i olsem blong wan bigfala pipol, wan noes we i laod blong ol kingdom blong ol kantri we oli kam tugeta, Lod blong Ol Pipol i karem i kam tugeta ol soldia blong faet.\n\n5 Oli kam long wan kantri we i longwe tumas, long en blong heven, yes, Lod, mo ol tul blong faet blong stret kros blong hem, blong prapa spolem gud ful graon.\n\n6 Yufala i singaot laod, from dei blong Lod i kam kolosap; bae i kam olsem wan fasin blong smasem gud samting long Hem we i gat bigfala paoa.\n\n7 From hemia, bae evri han i taet; hat blong evri man bae i olsem aes we i ron;\n\n8 Mo olgeta bae i fraet; ol soa blong bodi we i strong mo ol harem nogud bae i holemtaet olgeta; olgeta bae oli sapraes long wanwan long olgeta; ol fes blong olgeta bae i olsem ol flem blong faea.\n\n9 Luk, dei blong Lod i stap kam, i rabis bigwan tugeta wetem bigfala nogud kros mo strongfala kros, blong mekem graon i emti; mo bae hem i prapa spolem gud ol man we oli sin, oli aot long hem.\n\n10 From ol sta blong heven mo ol grup blong sta blong hem bae oli no givimaot laet; san bae i kam tudak taem we hem i girap, mo mun bae i no mekem laet blong hem i laet.\n\n11 Mo bae mi panisim wol from nogud fasin, mo ol man nogud from ol rabis fasin blong olgeta; bae mi mekem se ol hae tingting blong ol flas man oli stop, mo bae mi pulum daon tingting we i hae blong ol rabis man.\n\n12 Bae mi mekem wan man i moa gudgudfala bitim gudfala gol; wan man tu bitim wan pis gol blong Ofiri.\n\n13 From hemia, bae mi seksekem ol heven, mo wol bae i kamaot long ples blong hem, tru long bigfala nogud kros blong Lod blong Ol Pipol, mo long dei blong strongfala kros blong hem.\n\n14 Mo bae i olsem wan dia we oli stap ronem, mo olsem wan sipsip we i no gat eni man we i stap lukaotem hem; mo bae evri man i gobak long ol pipol blong hem, mo evriwan i ronwe i gobak long graon blong hem.\n\n15 Evriwan we i gat hae tingting, bae oli stikim olgeta i gotru; yes, mo evriwan we i joenem olgeta we oli nogud bae oli foldaon tru long naef blong faet.\n\n16 Ol pikinini blong olgeta tu bae oli katem olgeta long pisis long fored blong ae blong olgeta; bae oli smasem gud haos blong olgeta mo bae oli repem ol waef blong olgeta.\n\n17 Luk, bae mi tanem tingting blong olgeta blong Media i go agensem olgeta, we bae oli no tingbaot silva mo gol, mo tu, bae oli no glad long hem.\n\n18 Ol bonara blong olgeta tu bae oli kilim ol yang man i go long pisis; mo olgeta bae oli no gat sore long ol pikinini insaed long bel; ol ae blong olgeta bae i no sevem ol pikinini.\n\n19 Mo Babilon, glori blong ol kingdom, flas blong ol Kaldis we i bigwan tumas, bae i olsem taem we God i bin smasem gud Sodom mo Gomora.\n\n20 Bae i no gat man i stap long hem bakegen, mo tu, bae hem i no gat man long wan jeneresen i go long narafala jeneresen: mo tu, bae ol man blong Arab oli no stanemap tenet blong olgeta long ples ia; mo tu, bae ol man blong lukaot long sipsip oli no mekem ol sipsip blong olgeta oli spel long ples ia.\n\n21 Be ol wael animol blong draeples bae oli stap long ples ia; mo ol haos blong olgeta bae oli fulap long ol animol we oli no glad; mo ol hoknaet bae oli stap long ples ia, mo ol man nanigot bae oli danis long ples ia.\n\n22 Mo ol wael animol blong ol aelan bae oli singaot long ol emti haos blong olgeta, mo ol dragon oli singaot insaed long ol naes haos blong king; mo taem blong hem kolosap i kam, mo dei blong hem bae oli no seftem. From bae mi smasem gud hem kwiktaem; yes, from bae mi gat sore long ol pipol blong mi, be ol man nogud bae oli mas ded.\n\n", "2-ne 24": "[center][font_size=26]Japta 24[/font_size][/center]\n\n[i]Isrel bae i kam tugeta mo bae hem i pasem wan gud spel long Mileniom—Lod i bin sakemaot Lusifa aot long heven from hem i bin go agensem hem—Isrel bae i win ova long Babilon (wol ia)—Komperem long Aesea 14. Raonabaot 559–545 B.K.B.[/i]\n\n1 From Lod bae i gat sore long Jekob, mo bae i jusum Isrel yet, mo putum olgeta long ol graon blong olgeta bakegen; mo ol strenja bae oli joen wetem olgeta, mo bae oli stap nomo wetem laen blong Jekob.\n\n2 Mo ol pipol bae oli tekem olgeta mo putum olgeta long ples blong olgeta; yes, aot long evri en blong wol; mo bae oli gobak long ol graon blong promes blong olgeta. Mo laen blong Isrel bae i kipim olgeta, mo graon blong Lod bae i blong ol wokman mo ol haosgel; mo bae oli tekem olgeta oli prisena long olgeta we oli bin prisena; mo bae oli rulum ol man we oli stap givim hadtaem long olgeta.\n\n3 Mo bae i kam blong hapen se long dei ia, Lod bae i givim spel long yu, spel long ol harem nogud blong yu, mo long fraet blong yu, mo long strong wok blong slef we oli bin fosem yu blong wok long hem.\n\n4 Mo bae i kam blong hapen se long dei ia, bae yu talem toktok ia agensem king blong Babilon, mo talem se: “!Be man ia we i stap givim hadtaem i stop! !Bigtaon blong gol i stop!\n\n5 Lod i bin brekem stik blong ol nogud pipol, ol stik blong king blong ol man we oli stap rul.\n\n6 Hem we, long kros blong hem, i bin kilim ol pipol wetem ol wip we i no stop, hem we i bin rulum ol kantri wetem kros, i kasem fulap hadtaem, mo i no gat wan i stopem.\n\n7 Ful wol i spel, mo i kwaet; oli stat blong singsing.\n\n8 Yes, ol sapintri oli glad from yu, mo tu, ol redwud blong Lebanon, oli talem se: ‘Stat long taem we yu bin foldaon i no gat wan man i bin kam antap agensem mifala.’\n\n9 Hel andanit i muvmuv from yu, blong mitim yu long taem we bae yu kam; hem i wekemap ol ded from yu, evriwan we oli ol jif blong wol tu; hel i mekem evri king blong ol kantri oli stanap long bigfala jea blong olgeta.\n\n10 Olgeta evriwan bae oli toktok mo talem long yu se: ‘?Yu tu yu kam slak olsem mifala? ?Yu kam olsem mifala?’\n\n11 Flas blong yu i foldaon long gref; oli no harem noes blong ol vaeyol blong yu; ol wom oli spred andanit long yu, mo ol wom oli kavremap yu.\n\n12 !O, yu yu bin foldaon long heven, O Lusifa, pikinini blong moning! !Oli katem yu daon long graon wantaem, we i mekem ol kantri oli kam slak!\n\n13 From yu bin talem long hat blong yu se: ‘Bae mi go antap long heven, bae mi mekem bigfala jea blong mi i moa hae antap bitim ol sta blong God; bae mi sidaon tu antap long bigfala hil blong olgeta we oli kam tugeta, long ol saed blong Not;\n\n14 Bae mi go antap bitim ol hae klaod; bae mi olsem Hae God we I Hae Olgeta.’\n\n15 Stil bae oli karem yu i kam daon long hel, long ol dipsaed blong hol.\n\n16 Olgeta we oli luk yu bae oli lukluk strong long yu, mo bae oli luklukgud yu, mo bae oli talem: ‘?Man ia nao i bin mekem wol i seksek, we i bin seksekem ol kingdom?\n\n17 ?Mo i bin mekem wol i olsem wan waelples, mo bin prapa spolem gud ol bigtaon blong hem, mo i no bin openem haos blong ol prisena blong hem?’\n\n18 Evri king blong ol kantri, yes, olgeta evriwan, oli ledaon wetem glori, evriwan long olgeta long wanwan haos blong olgeta nomo.\n\n19 Be oli sakemaot yu long gref blong yu olsem wan branj we i olsem rabis sin, mo smol haf nomo blong olgeta we oli bin kilimded olgeta, naef blong faet i gotru long olgeta, we i go daon long ol ston blong hol; olsem wan ded bodi we oli purumbut long hem andanit long leg.\n\n20 Yu, bae yu no joen wetem olgeta long taem blong berem man, from yu bin prapa spolem gud graon blong yu mo yu bin kilimded ol pipol blong yu; ol pikinini blong olgeta we oli stap mekem ol samting we oli nogud bae oli neva gat nem.”\n\n21 Rere blong kilimded ol pikinini blong hem from ol rabis fasin blong ol papa blong olgeta, blong mekem se oli no girap, o stap long graon, o fulumap fes blong wol wetem ol bigtaon.\n\n22 “From bae mi girap agensem olgeta,” Lod blong Ol Pipol i talem, “mo katemaot long Babilon, nem, mo smol haf, mo boe, mo nefiu,” Lod i talem.\n\n23 “Bae mi mekem hem tu i wan ples blong ol pijin blong solwota, mo bae mi mekem ol smol pul blong wota; mo bae mi brumaot hem wetem brum blong prapa spolem gud ol samting,” Lod blong Ol Pipol i talem.\n\n24 Lod blong Ol Pipol i bin mekem wan strong promes, i talem se: “I tru wanem we mi bin tingting long hem, bae i hapen olsem; mo wanem we mi bin plan long hem, bae i hapen olsem—\n\n25 Se bae mi karem Man Asiria i kam long graon blong mi, mo purumbut long hem long leg blong mi antap long ol bigfala hil blong mi; afta yok blong hem, bae i aot long olgeta, mo hevi samting blong hem, i aot long ol solda blong olgeta.”\n\n26 Hemia i stamba tingting we i plan blong ful wol; mo hemia i han we Lod i stretemaot i go long evri kantri.\n\n27 From Lod blong Ol Pipol i bin plan, mo ?huia bae i jenisim? Mo hem i stretemaot han blong hem, mo ?huia bae i tanem han ia?\n\n28 Long yia we king Ahas i ded, mesej ia blong ded i bin kamaot.\n\n29 Yu no stap glad, yu, ful Palistina, from stik blong hem we i bin kilim yu i brok; from aot long rus blong wan posen snek bae wan moa nogud posen snek i kamaot, mo frut blong hem bae i wan bigfala snek blong faea we i save flae.\n\n30 Mo ol fasbon blong ol puaman bae oli kakae, mo olgeta we oli gat nid bae oli slip sef; mo bae mi kilim rus blong yu wetem hadtaem blong kasem kaekae, mo hem bae i kilimded ol smol haf blong yu.\n\n31 Krae laod, O get; singaot laod, O bigtaon; yu, ful Palistina, i no oganaes; from bae wan smok i kam long Not, mo i no gat wan we bae i stap hemwan long ol taem ia we hem i jusum.\n\n32 ?Wanem nao bae i ansa blong ol mesenja blong ol kantri? Se Lod i statem Saeon, mo ol puaman blong ol pipol blong hem bae oli putum tras long Saeon.\n\n", "2-ne 25": "[center][font_size=26]Japta 25[/font_size][/center]\n\n[i]Nifae i glad long fasin we i klia—Ol profesi blong Aesea, bae oli andastanem long ol las dei—Ol Jiu bae oli kambak long Babilon, krusifaem Mesaea, mo oli seraotem olgeta olbaot mo wipim olgeta—Bae oli karem olgeta oli kambak taem we oli biliv long Mesaea—Bae hem i kam long fas taem, sikis handred yia afta we Lihae i aot long Jerusalem—Ol Man blong Nifae oli holem loa blong Moses mo biliv long Kraes, we i Tabu Wan blong Isrel. Raonabaot 559–545 B.K.B.[/i]\n\n1 Nao mi, Nifae, mi tokbaot smol long saed blong ol toktok we mi bin raetem, we i bin kamaot long maot blong Aesea. From luk, Aesea i bin talemaot plante samting we i bin had long plante long ol pipol blong mi blong andastanem; from oli no save long saed blong fasin blong talemaot profesi long medel blong Ol Jiu.\n\n2 From mi, Nifae, mi no bin tijim olgeta plante samting long saed blong fasin blong Ol Jiu; from ol wok blong olgeta oli bin ol wok blong tudak, mo ol samting we oli bin mekem oli bin ol samting blong ol rabis sin.\n\n3 Taswe, mi raet long ol pipol blong mi, long olgeta we bae oli kasem afta, ol samting ia we mi stap raetem, blong oli save ol jajmen blong God, se oli kam long evri kantri, folem toktok we hem i bin talemaot.\n\n4 Taswe, lisin, O ol pipol blong mi, we yufala i blong laen blong Isrel, mo givim sora long ol toktok blong mi; from we ol toktok blong Aesea oli no klia long yufala, be oli klia long olgeta we oli fulap wetem spirit blong profesi. Be mi givim long yufala wan profesi, folem spirit we i stap long mi; taswe, bae mi profesae long fasin we i klia we i bin stap wetem mi stat long taem we mi bin kamaot long Jerusalem wetem papa blong mi; from luk, sol blong mi i glad blong toktok klia long ol pipol blong mi blong mekem se oli save lanem samting.\n\n5 Yes, mo sol blong mi i glad long ol toktok blong Aesea, from mi bin kamaot long Jerusalem, mo ol ae blong mi oli bin luk ol samting blong Ol Jiu, mo mi save se Ol Jiu oli andastanem ol samting blong ol profet, mo i no gat wan narafala pipol we i andastanem ol samting we oli bin talemaot long Ol Jiu olsem olgeta, hemia nomo sapos oli no tijim olgeta folem fasin blong ol samting blong Ol Jiu.\n\n6 Be luk, mi, Nifae, mi no bin tijim ol pikinini blong mi folem fasin blong Ol Jiu; be luk, mi, miwan, mi bin stap long Jerusalem, taswe mi save long saed blong ol ples raonabaot; mo mi bin talemaot long ol pikinini blong mi long saed blong ol jajmen blong God, we oli bin kam blong hapen long medel blong Ol Jiu, long ol pikinini blong mi, folem evri samting we Aesea i bin talemaot, mo mi mi no raetem ol samting ia.\n\n7 Be luk, mi gohed wetem profesi blong miwan, folem fasin we i klia we mi gat; long hem mi save we i no save gat wan man i save mekem mistek; be, long ol dei we ol profesi blong Aesea bae i hapen ol man bae oli save tru, long ol taem we bae oli hapen.\n\n8 Taswe, oli gat yus long ol pikinini blong ol man, mo hem we i ting se oli no olsem, long olgeta bae mi tok stret, mo talemaot ol toktok nomo long ol pipol blong mi; from mi save se ol samting ia bae oli gat bigfala yus long olgeta long ol las dei; from long dei ia bae oli andastanem olgeta; taswe, from gud blong olgeta, mi bin raetem ol samting ia.\n\n9 Mo olsem oli bin prapa spolem gud wan jeneresen long medel blong Ol Jiu from rabis fasin, long sem fasin oli bin prapa spolem gud olgeta long wan jeneresen i go long narafala jeneresen folem ol rabis fasin blong olgeta; mo oli neva bin prapa spolem gud eni long olgeta, hemia nomo, sapos ol profet blong Lod oli bin talemaot fastaem se ol samting ia bae oli hapen.\n\n10 Taswe, oli bin talemaot long olgeta long saed blong taem ia we evri samting bae oli lus gud, we bae i kam long olgeta, oli talemaot kwiktaem afta we papa blong mi i bin aot long Jerusalem; be, oli bin mekem hat blong olgeta i kam strong; mo folem profesi blong mi oli bin kilim olgeta oli ded evriwan, be olgeta ia nomo we oli tekem olgeta i gowe, oli kam prisena long Babilon.\n\n11 Mo nao samting ia mi talem from spirit we i stap long mi. Mo i nomata we oli bin karem olgeta i gowe, bae oli kambak bakegen, mo stap long graon blong Jerusalem; taswe, bae oli gobak bakegen long graon blong olgeta we i kam long ol papa blong olgeta.\n\n12 Be, luk, bae oli gat ol wo, mo ol toktok olbaot abaot ol wo; mo taem we dei ia i stap kam we Wan Pikinini Ia Nomo blong Papa, yes, Papa blong heven mo blong wol, bae hem i soemaot hemwan long olgeta long bodi blong mit mo bun, luk, bae oli sakemaot hem, from ol rabis fasin blong olgeta, mo from hat blong olgeta i strong, mo from oli stronghed.\n\n13 Luk, bae oli krusifaem hem; mo afta oli putum hem long wan hol blong ston blong wan taem blong tri dei, nao bae hem i girap long ded, wetem paoa blong hiling long ol wing blong hem; mo olgeta we bae oli biliv long nem blong hem bae Lod i sevem olgeta long kingdom blong God. Taswe, sol blong mi i glad blong talemaot profesi long saed blong hem, from mi bin luk dei blong hem, mo hat blong mi i presem tabu nem blong hem.\n\n14 Mo luk bae i hapen se afta we Mesaea i bin girap long ded, mo i bin soemaot hemwan long ol pipol blong hem, long olgeta evriwan we bae oli biliv long nem blong hem, luk, bae oli prapa spolem gud Jerusalem bakegen; from sore tumas long olgeta we oli faet agensem God mo ol pipol blong jos blong hem.\n\n15 Taswe, Ol Jiu, bae oli seraotem olgeta olbaot long evri kantri; yes, mo tu, bae oli prapa spolem gud Babilon tu; taswe, Ol Jiu bae oli seraot olbaot tru long ol narafala kantri.\n\n16 Mo afta we oli bin seraot olbaot, mo Lod God i bin kilim olgeta tru ol narafala kantri blong wan taem we i blong plante jeneresen, yes, mo tu, daon long wan jeneresen i go long narafala jeneresen kasem taem we bae oli mekem olgeta oli biliv long Kraes, Pikinini blong God, mo atonmen, we i no gat en blong evri man—mo taem we dei ia bae i kam we olgeta bae oli biliv long Kraes, mo wosipim Papa long nem blong hem, wetem klin hat mo ol klin han, mo no lukluk long fored bakegen from wan narafala Mesaea, afta, long taem ia, dei ia bae i kam we i mas nid i stap we bae oli mas bilivim ol samting ia.\n\n17 Mo Lod bae i yusum han blong hem bakegen blong nambatu taem blong karembak ol pipol blong hem aot long ples ia blong go lus mo foldaon. Taswe, bae hem i gohed blong mekem wan gudfala wok mo wan sapraes long medel blong ol pikinini blong man.\n\n18 Taswe, hem bae i karem i go ol toktok blong hem i go long olgeta, we oli ol toktok we bae i jajem olgeta long las dei, from Lod bae i givim long olgeta from stamba tingting blong winim tingting blong olgeta abaot tru Mesaea, we oli bin sakemaot hem; mo blong winim tingting blong olgeta blong oli no nid blong lukluk i go long fored moa blong wan Mesaea i kam, from i no sapos blong gat wan i kam, hemia nomo sapos i wan giaman Mesaea we bae i trikim ol pipol; from i gat wan Mesaea ia nomo we ol profet oli tokbaot, mo Mesaea ia i hem we Ol Jiu bae oli sakemaot.\n\n19 From folem ol toktok blong ol profet, Mesaea i stap kam long sikis handred yia afta long taem we papa blong mi i aot long Jerusalem; mo folem ol toktok blong ol profet, mo tu, toktok blong enjel blong God, nem blong hem bae i Jisas Kraes, Pikinini blong God.\n\n20 Mo nao, ol brata blong mi, mi bin toktok klia blong mekem se yufala i no save mekem mistek. Mo olsem we Lod God i stap laef we i bin karem Isrel aot long graon blong Ijip, mo i bin givim long Moses paoa blong hem i hilim ol kantri afta we ol posen snek oli kakae olgeta, sapos bae oli sakem ae blong olgeta long snek we hem i bin leftemap long fored blong olgeta, mo tu, i bin givim hem paoa blong hem i kilim ston blong wota bae i kamaot; yes, luk mi talem long yu, se olsem we ol samting ia oli tru, mo olsem we Lod God i stap laef, i no gat eni narafala nem we oli givim andanit long heven, be Jisas Kraes ia nomo, we mi bin tokbaot, we tru long hem ol man oli save laef.\n\n21 Taswe, from stamba tingting ia Lod God i bin promesem long mi se ol samting ia we mi stap raetem bae oli kipim mo sevem i stap, mo bae oli pasem daon long ol pikinini blong mi, long wan jeneresen i go long narafala jeneresen, blong mekem se promes i save hapen long Josef, se ol pikinini blong hem bae oli neva ded long taem we wol ia i stap stanap.\n\n22 Taswe, ol samting ia bae oli go long wan jeneresen i go long narafala jeneresen folem taem we wol ia i stap stanap; mo bae oli go folem plan mo tingting blong God; mo ol kantri we bae oli holem ol samting ia bae oli kasem jajmen folem ol toktok we oli bin raetem.\n\n23 From mifala i wok strong wetem strong tingting oltaem blong raet, blong winim tingting blong ol pikinini blong mifala, mo tu, blong ol brata blong mifala, blong oli biliv long Kraes, mo blong oli stretem olgeta wetem God; from mifala i save se hem i tru long gladhat blong God we Lod i sevem mifala, afta evri samting nomo we mifala i save mekem.\n\n24 Mo, i nomata mifala i biliv long Kraes, mifala i folem loa blong Moses, mo lukluk i go wetem strong bilif long Kraes, kasem taem we loa ia bae i hapen.\n\n25 Long ol narafala toktok, from stamba tingting ia nao Lod i bin givim loa ia; taswe, loa ia i bin kam ded long mifala, mo mifala i kam laef tru long Kraes from fet blong mifala; be stil, mifala i stap folem loa from ol komanmen.\n\n26 Mo mifala i tokbaot Kraes, mifala i glad long Kraes, mifala i prij long saed blong Kraes, mifala i profesae long saed blong Kraes, mo mifala i raetem folem ol profesi blong mifala blong mekem se ol pikinini blong mifala oli save gat save long wanem ples oli save lukluk long hem blong kam klin aot long ol sin blong olgeta.\n\n27 Taswe, mifala i toktok long saed blong loa blong mekem se ol pikinini blong mifala oli save gat save se loa ia i ded; mo olgeta, from oli save se loa i ded, oli save lukluk i go fored long laef ia we i stap long Kraes, mo save from wanem stamba tingting nao oli bin givim loa ia. Mo afta we loa ia i hapen long Kraes, oli no nidim blong mekem hat blong olgeta i kam strong agensem hem, taem we loa ia i mas stop.\n\n28 Mo nao luk, ol pipol blong mi, yufala i wan stronghed pipol; taswe, mi bin toktok klia long yufala, blong mekem se yufala i no save andastanem nogud. Mo ol toktok we mi bin talemaot, bae oli stap olsem wan testemoni agensem yufala; from oli inaf blong tijim eni man long stret wei; from wei we i stret hem i blong biliv long Kraes mo no tanem baksaed long hem; from taem we yufala i tanem baksaed long hem, yufala i tanem baksaed tu long ol profet mo loa.\n\n29 Mo nao luk, mi talem long yufala se wei we i stret hem i blong biliv long Kraes, mo no tanem baksaed long hem; mo Kraes i Tabu Wan blong Isrel; taswe, yufala i mas bodaon long fored blong hem, mo wosipim hem wetem ful paoa blong tingting, ful maen, mo ful paoa blong yufala, mo ful sol blong yufala; mo sapos yufala i mekem samting ia, bae God i no save sakemaot yufala nating.\n\n30 Mo, folem hamas we bae i gat nid from, yufala i mas holem ol wok mo ol odinens blong God kasem taem we loa ia we oli bin givim long Moses bae i hapen.\n\n", "2-ne 26": "[center][font_size=26]Japta 26[/font_size][/center]\n\n[i]Kraes bae i prij long Ol Man blong Nifae—Nifae i lukluk finis taem ia we bae oli prapa spolem gud ol pipol blong hem—Bae oli toktok aot long das—Ol Jentael bae oli bildim ol giaman jos mo gat ol sikret grup—Lod i blokem ol man blong yusum ol fasin blong giaman pris. Raonabaot 559–545 B.K.B.[/i]\n\n1 Mo afta Kraes bae i girap long ded, hem bae i soemaot hemwan long yufala, ol pikinini blong mi, mo ol brata blong mi we mi lavem tumas; mo ol toktok we bae hem i talemaot long yufala, bae oli ol loa we bae yufala i mekem.\n\n2 From luk, mi talem long yu se mi bin luk we i gat plante jeneresen bae oli pasawe, mo bae i gat ol bigfala wo mo ol rao long medel blong ol pipol blong mi.\n\n3 Mo afta we Mesaea bae i kam, bae i gat ol saen oli kamaot long ol pipol blong mi long saed blong taem we bae hem i bon i kam long wol, mo tu, long saed blong ded mo laef bakegen blong hem; mo dei ia bae i wan bigfala mo rabis dei long ol nogud man, from bae oli ded; mo oli ded from oli sakemaot ol profet, mo ol sent, mo stonem olgeta, mo kilimded olgeta; taswe, krae blong blad blong ol sent bae i agensem olgeta, i aot long graon i go kasem God antap.\n\n4 “Taswe, olgeta we oli gat hae tingting, mo we oli stap mekem fasin nogud, dei we i stap kam bae i bonem olgeta evriwan,” Lod blong Ol Pipol i talem, “from bae oli olsem ol doti blong wit.\n\n5 Mo olgeta we oli kilimded ol profet, mo ol sent, bae ol dip ples blong graon oli open mo solemdaon olgeta,” Lod blong Ol Pipol i talem; “mo ol bigfala hil bae oli kavremap olgeta, mo ol waelwin bae oli karem olgeta oli gowe, mo ol ston haos bae oli foldaon long olgeta mo smasem olgeta i go long pisis mo mekem olgeta i kam paoda.\n\n6 Mo olgeta bae oli kasem visit blong ol tanda, mo ol laetning, ol graon oli seksek, mo evri kaen fasin blong smasem gud samting, from faea blong kros blong Lod bae i laet agensem olgeta, mo olgeta bae oli olsem doti blong wit, mo dei we i kam bae i kakae flatem olgeta,” Lod blong Ol Pipol i talem.\n\n7 !O, bodi blong mi i soa, mo sol blong mi i trabol from ol pipol blong mi we oli ded! From mi, Nifae, mi bin luk samting ia finis, mo hem i kolosap kakae flatem mi long fored blong Lod; be mi mas singaot long God blong mi: “Ol fasin blong yu oli stret.”\n\n8 Be luk, olgeta we oli stret mo gud we oli lisin long ol toktok blong ol profet, mo no prapa spolem gud olgeta, be oli lukluk i go fored long Kraes wetem strong bilif from ol saen we oli givim, i nomata long evri fasin blong givim hadtaem—luk, olgeta ia, oli olgeta we bae oli no ded.\n\n9 Be Pikinini blong Stret mo Gud Fasin bae i kamkamaot long olgeta; mo hem bae i hilim olgeta, mo bae oli gat pis wetem hem, kasem taem we tri jeneresen i pasawe, mo plante long olgeta blong nambafo jeneresen bae oli pasawe long stret mo gud fasin.\n\n10 Mo taem we ol samting ia oli pas finis, kwiktaem nomo bae Lod i prapa spolem gud ol pipol blong mi; from i nomata long ol soa blong sol blong mi, mi bin luk samting ia; taswe, mi save se bae i kam blong hapen; mo oli salem olgeta blong nating; from se, olsem praes blong ol hae tingting blong olgeta mo krangke blong olgeta, bambae oli kakae ded evriwan; from oli givim olgeta long devel mo jusum ol wok blong tudak be i no blong laet, nao from hemia, oli mas go daon long hel.\n\n11 From Spirit blong Lod bae i no stap wok oltaem wetem man. Mo taem we Spirit i stop blong wok wetem man, nao kwiktaem Lod i prapa spolem gud man, mo hemia i mekem sol blong mi i harem nogud.\n\n12 Mo olsem we mi bin toktok long saed blong winim ol tingting blong Ol Jiu, blong oli biliv se Jisas hem i tru Kraes, i mas nid i stap olsem se Ol Jentael oli kam blong biliv tu, se Jisas hem i Kraes, God we I No Save Finis.\n\n13 Mo se hem i stap soemaot hemwan long olgeta we oli biliv long hem, tru long paoa blong Tabu Spirit; yes, long evri kantri, famli, lanwis, mo pipol, hem i mekem ol bigfala merikel, ol saen, mo ol samting blong sapraes, long medel blong ol pikinini blong ol man folem fet blong olgeta.\n\n14 Be luk, mi talemaot profesi long yufala long saed blong ol las dei; long saed blong ol dei we Lod God bae i karem ol samting ia oli go long ol pikinini blong ol man.\n\n15 Afta we ol pikinini blong mi mo ol pikinini blong ol brata blong mi bae oli kam slak from we oli bin lusum bilif, mo oli kasem panis tru long Ol Jentael; yes, afta we Lod God i bin stanemap ol tenet raonabaot agensem olgeta, mo i bin raonem olgeta wetem wan wol, mo i bin leftemap ol strong haos agensem olgeta; mo afta we oli bin foldaon daon evriwan long das, kasem taem we oli nomo gat, be stil ol toktok blong ol man we oli stret mo gud, bambae oli raetemdaon, mo ol prea blong olgeta we oli fetful, bambae oli harem, mo olgeta we oli bin slak from oli bin lusum bilif, bambae oli no fogetem olgeta.\n\n16 From se olgeta we bae oli kilimded olgeta bae oli toktok long olgeta aot long graon, mo ol toktok blong olgeta bae oli stap daon aot long das, mo voes blong olgeta bae i olsem wan we i gat spirit blong wan dedman; from Lod God bae i givim long hem paoa, blong hem i save talem slo long saed blong olgeta, i olsem se i kamaot long graon; mo toktok blong olgeta bae i toktok slo aot long das.\n\n17 From olsem ia nao Lod God i talem: “Bae oli raetemdaon ol samting we bae oli mekem long medel blong olgeta, mo bae oli raetemdaon olgeta mo silim long wan buk, mo olgeta we oli bin kam slak from we oli bin lusum bilif bae oli no kasem ol samting ia, from oli lukaotem blong prapa spolem gud ol samting blong God.\n\n18 Taswe, olsem olgeta we oli bin kilimded olgeta, oli bin kilimded olgeta long wan kwik fasin; mo ol grup blong evri nogud wan bae oli olsem doti blong skin blong wit we i flae longwe”—yes, olsem ia nao Lod God i talem: “Samting ia bae i hapen long sot taem, kwik taem nomo”—\n\n19 Mo bae i kam blong hapen se olgeta we oli bin kam slak from we oli bin lusum bilif bae oli kasem panis tru long han blong Ol Jentael.\n\n20 Mo Ol Jentael oli kam antap wetem hae tingting blong ae blong olgeta, mo oli bin foldaon, from bigfala samting we i stap blokem rod blong olgeta, mekem se oli bin bildimap plante jos; be, oli putum daon paoa mo ol merikel blong God, mo oli prijim long olgeta bakegen waes tingting blong olgeta nomo mo ol tijing blong olgeta nomo, blong oli save kasem mane mo oli smasem fes blong ol pua.\n\n21 Mo i gat plante jos we oli bildimap we i mekem se i gat plante fasin blong jalus, mo ol smol rao, mo fasin blong gat tingting blong kilim narafala man.\n\n22 Mo i gat tu ol sikret grup, we i olsem long ol taem blong bifo, folem ol grup blong devel, from hem i man blong statem evri samting ia; yes, man blong statem fasin blong kilim man i ded, mo ol wok blong tudak; yes, mo hem i lidim olgeta long nek wetem wan sofsof rop, kasem taem we hem i fasem taet olgeta wetem ol strong rop blong hem blong oltaem.\n\n23 From luk, ol brata blong mi we mi lavem tumas, mi talem long yufala se Lod God i no wok long tudak.\n\n24 Hem i no mekem eni samting sapos i no blong helpem wol; from hem i lavem wol, go kasem hem i givim laef blong hem bakegen blong hem i save pulum evri man i kam long hem. Taswe, i no gat man we hem i givim oda long olgeta se bae oli no mas tekempat long fasin blong sevem man, we hem i givim.\n\n25 Luk, ?hem i singaot long eni man, se: “Gowe long mi?” Luk, mi talem long yu se: “No.” Be hem i talem se: “Kam long mi, yufala evriwan long evri en blong wol; pem melek mo hani, wetem no mane mo wetem no praes.”\n\n26 Luk, ?hem i givim oda long eni man se hem i mas aot long ol haos blong prea, o aot long ol haos blong wosip? Luk, mi talem long yu, No.\n\n27 ?Hem i bin givim oda long eni man se oli no mas tekempat long fasin blong sevem man blong hem o no? Luk mi talem long yu se, No; be hem i bin givim i fri blong evri man; mo hem i bin givim oda long ol pipol blong hem se oli mas winim tingting blong ol man blong oli sakem sin.\n\n28 Luk, ?Lod i givim oda o no, long eni man se oli no mas tekem pat blong gud fasin blong hem? Luk mi talem long yu se, No; be evri man i gat janis, wan i olsem narafalawan, mo i no gat wan we hem i blokem hem.\n\n29 Hem i givim oda se oli no mas gat fasin blong giaman pris, from, luk, ol fasin blong giaman pris oli hemia we ol man oli prij mo putum olgeta antap olsem wan laet long wol, blong mekem se oli kasem mane mo pres blong wol; be oli no lukaotem gudfala laef blong Saeon.\n\n30 Luk, Lod i bin blokem samting ia; taswe, Lod God i bin givim wan komanmen se evri man i mas gat bigfala lav, we bigfala lav ia i lav. Mo sapos oli no gat bigfala lav oli nating nomo. Taswe, sapos bae oli gat bigfala lav bae oli no letem ol man we oli stap wok long Saeon blong oli ded.\n\n31 Be ol man blong wok insaed long Saeon bae oli wok blong Saeon; from sapos oli wok blong mane bae oli ded.\n\n32 Mo bakegen Lod God i bin givim komanmen se ol man oli no mas kilim narafala man i ded, blong oli no mas giaman; blong oli no mas stil; blong oli no mas tekem nem blong Lod God blong olgeta blong nating; blong oli no mas wantem ol samting blong ol narafala man, blong oli no mas gat tingting ia blong kilim ol narafala man; blong oli no mas rao wan wetem narawan; blong oli no mas mekem ol fasin ia blong slip olbaot; mo blong oli no mas mekem wan long ol samting ia; from eni man we i mekem ol samting ia bae i ded.\n\n33 From i no gat wan long ol rabis fasin ia i kam long Lod; from hem i mekem wanem we i gud long medel blong ol pikinini blong ol man; mo hem i no mekem wan samting, be samting we i klia nomo long ol pikinini blong ol man; mo hem i askem olgeta evriwan blong kam long hem mo tekem pat blong gud fasin blong hem; mo hem i no tanem baksaed blong hem long eniwan we i kam long hem, blak mo waet, slef mo fri, man mo woman; mo hem i tingbaot olgeta we oli no gat respek long tru God; mo evriwan i semmak long God, Ol Jiu tugeta wetem Ol Jentael.\n\n", "2-ne 27": "[center][font_size=26]Japta 27[/font_size][/center]\n\n[i]Tudak mo apostasi bae i kavremap wol long ol las dei—Buk blong Momon bae i kamaot—Tri witnes bae i testifae long saed blong buk—Man we i save plante samting bae i talem se hem i no save ridim buk ia we oli silim—Lod bae i mekem wan gudfala wok mo wan sapraes—Komperem long Aesea 29. Raonabaot 559–545 B.K.B.[/i]\n\n1 Be, luk, long ol las dei, o long ol dei blong Ol Jentael—yes, luk evri kantri blong Ol Jentael, mo tu, Ol Jiu, olgeta we bae oli kam long graon ia tugeta wetem olgeta we bae oli stap long ol narafala graon, yes, we oli stap long evri graon blong wol, luk, bae oli drong wetem ol rabis fasin mo evri kaen blong rabis sin—\n\n2 Mo taem we dei ia bae i kam, Lod blong Ol Pipol bae i visitim olgeta wetem tanda mo wetem graon i seksek, mo wetem wan bigfala noes, mo wetem ren ia we i kam wetem strongfala win mo tanda, mo wetem solwota we i raf we i raf, mo wetem flem blong wan faea we i kakae flatem ol samting.\n\n3 Mo evri kantri we i faet agensem Saeon, mo we oli givim hadtaem long hem, bae i olsem wan drim blong wan visen blong naet; yes, bae i hapen long olgeta, olsem we i hapen long wan hanggri man we i stap drim, mo luk hem i stap kakae be hem i wekap mo sol blong hem i emti; o olsem wan man we i tosta we i drim, mo luk hem i stap dring be hem i wekap mo luk hem i taed, mo sol blong hem i hanggri; yes, bae i hapen olsem ia nao long ol grup blong pipol blong evri kantri we oli faet agensem bigfala Hil Saeon.\n\n4 From luk, yufala evriwan we i stap mekem rabis fasin, holembak yufala bakegen mo sapraes, from bae yufala i singaot mo mekem bigfala krae; yes, yufala bae i drong be i no wetem waen, yufala bae i wokbaot lelei be i no wetem strong drink.\n\n5 From luk, Lod i bin kapsaetem long yufala spirit blong dip slip. From luk, yufala i bin klosem ol ae blong yufala, mo yufala i bin sakemaot ol profet; mo ol man blong rul blong yufala, mo ol sia hem i bin kavremap from ol rabis fasin blong yufala.\n\n6 Mo bae i kam blong hapen se Lod God bae i karem i go long yufala ol toktok blong wan buk, mo bae oli ol toktok blong olgeta we oli bin slip.\n\n7 Mo luk buk ia bae oli silim; mo long buk ia bae i gat wan revelesen we i kam long God stat long stat blong wol i go kasem en blong hem.\n\n8 Taswe, from ol samting we oli bin silim, nao ol samting we oli bin silim bae oli no givimaot long dei blong fasin nogud mo rabis sin blong ol pipol. Taswe, buk ia bae oli holembak long olgeta.\n\n9 Be bae Lod i givim buk ia long wan man, mo bae hem i givimaot ol toktok blong buk ia, we oli ol toktok blong olgeta we oli bin slip long das, mo bae hem i givim ol toktok ia long wan narafala man;\n\n10 Be ol toktok we oli silim bae hem i no givimaot, mo tu, bae hem i no givimaot buk ia. From buk ia paoa blong God bae i silim, mo revelesen we oli bin silim bae i stap long buk kasem taem we Lod i jusum, blong oli save kamaot; from luk, oli talemaot evri samting stat long taem we wol i bin stat go kasem en blong hem.\n\n11 Mo dei ia i stap kam we ol toktok blong buk we oli bin silim, bae oli ridimaot olgeta antap long ol ruf blong ol haos; mo bae oli ridim olgeta wetem paoa blong Kraes; mo evri samting bae oli soemaot long ol pikinini blong ol man we i bin kam long medel blong ol pikinini blong ol man, mo we bae oli kam i go kasem en blong wol.\n\n12 Taswe, long dei ia taem we buk ia bae oli givim long man ia we mi bin tokbaot, buk ia bae i stap haed long ol ae blong wol, mekem se i no gat ae blong wan man we i luk buk ia, be ol trifala witnes ia nomo bae oli luk buk ia, tru long paoa blong God, wetem man ia we bae oli givim buk ia long hem; mo olgeta bae oli talem testemoni blong olgeta long saed blong buk ia wetem ol samting insaed long hem, se oli tru.\n\n13 Mo i no gat wan narafala man we bae i luk buk ia, be smol namba nomo folem tingting blong God, blong talem testemoni blong ol toktok blong God long ol pikinini blong ol man; from Lod God i bin talem se ol toktok blong olgeta we oli fetful bae oli toktok olsem we oli kam long ol dedman.\n\n14 Taswe, Lod God bae i gohed blong karem ol toktok blong buk ia oli kam; mo tru long maot blong hamas witnes we hem i ting se i stret bae God i stanemap toktok blong hem; mo !sore tumas long man we i sakemaot toktok blong God!\n\n15 Be luk, bae i kam blong hapen se Lod God bae i talem long hem, long man ia we bae hem i givim buk ia: “Tekem ol toktok ia we oli no silim olgeta mo givim olgeta long wan narafala man, blong hem i save soem olgeta long man ia we i gat plante save, mo i talem se: ‘Ridim samting ia, mi askem yu.’ Mo man we i gat plante save bae i talem se: ‘Karem buk ia i kam long ples ia mo bae mi ridim ol samting ia.’”\n\n16 Mo nao, from glori blong wol mo blong kasem plante mane nao bae oli talem samting ia, mo i no blong glori blong God.\n\n17 Mo man ia bae i talem se: “Mi no save karem buk ia i kam from God i bin silim buk ia.”\n\n18 Afta bae man we i gat plante save i talem se: “Mi no save ridim buk ia.”\n\n19 Taswe bae i kam blong hapen se, Lod God bae i givim bakegen buk ia mo ol toktok blong buk ia long hem we i no gat plante save; mo man we i no gat plante save bae i talem se: “Mi mi no gat plante save.”\n\n20 Afta, bae Lod God i talem long hem se: “Man we i gat plante save bae i no ridim olgeta toktok ia from oli bin sakemaot olgeta; mo mi mi save mekem wok blong mi; taswe, yu bae yu ridim ol toktok we bae mi givim long yu.”\n\n21 No tajem ol samting we oli bin silim olgeta, from bae mi karem olgeta oli kam long taem we mi jusum; from bae mi soem long ol pikinini blong ol man se mi mi save mekem wok blong mi.\n\n22 Taswe, taem we yu ridim ol toktok we mi bin givim oda long yu blong ridim, mo taem yu kasem ol witnes we mi promesem yu, afta bae yu silim buk ia bakegen, mo haedem buk ia long mi, blong mekem se mi save sevem ol toktok we yu no bin ridim, kasem taem we bae mi luk se i stret, long waes tingting blong mi, blong soemaot evri samting long ol pikinini blong ol man.\n\n23 From luk, mi mi God; mo mi mi wan God blong ol merikel; mo bae mi soem long wol se mi mi semmak yestedei, tedei, mo blong oltaem; mo mi no wok long medel blong ol pikinini blong ol man sapos i no folem fet blong olgeta.\n\n24 Mo bakegen bae i kam blong hapen se Lod bae i talem long hem we bae i ridim ol toktok we bae hem i givim long hem:\n\n25 From hamas we pipol ia oli stap kam kolosap long mi wetem maot blong olgeta, mo wetem ol skin blong maot blong olgeta oli stap onarem mi, be oli tekemaot hat blong olgeta i go longwe long mi, mo ol respek blong olgeta long mi oli tijim tru long ol tijing blong ol man—\n\n26 From hemia, bae mi gohed blong mekem wan sapraes wok long medel blong ol pipol ia, yes, wan gudfala wok mo wan sapraes, from waes tingting blong ol waes man blong olgeta mo olgeta we oli gat plante save bae oli ded, mo ol haremsave blong olgeta man blong olgeta we oli gat waes bae oli haed.\n\n27 !Mo sore tumas long olgeta we oli traehad blong haedem plan blong olgeta long Lod! Mo ol wok blong olgeta oli stap long tudak; mo oli talem se: “?Huia i stap luk mifala, mo huia i save mifala?” Mo oli talem tu se: “I tru tumas, ol wok blong yufala we oli tanem ol samting i go apsaed daon bae oli ting se oli olsem graon blong man we i mekem graonpot.” “Be luk, bae mi soem long olgeta,” Lod blong Ol Pipol i talem, “we mi save evri wok blong olgeta. ?From bae ol wok oli talem long saed blong hem we i bin mekem hem, se hem i no bin mekem mi? ?O bae samting we oli bin mekem bae i talem long saed blong hem we i bin mekem hem, se hem i no bin gat eni save?”\n\n28 “Be luk,” Lod blong Ol Pipol i talem: “Bae mi soem long ol pikinini blong ol man se hem i long smol taem mo bae Lebanon i tanem i kam wan garen we i gat plante frut; mo garen ia we i gat plante frut bae oli ting se hem i olsem wan dakbus.”\n\n29 Mo long dei ia olgeta we sora i fas bae oli harem ol toktok blong buk ia, mo ol ae blong ol blaen man bae oli lukluk aot long ples blong haed mo aot long tudak.\n\n30 Mo ol man we oli no stap flas bae oli kam antap, mo glad blong olgeta bae i stap long Lod, mo ol pua long medel blong ol man bae oli glad long Tabu Wan blong Isrel.\n\n31 From i tru olsem we Lod i stap laef bae oli luk se man we i givim hadtaem, bae oli kam olsem nating, mo ol jiki man bae oli bon, mo olgeta we oli stap lukaot blong faenem rabis fasin bae oli katemaot olgeta;\n\n32 Mo olgeta we i mekem wan man i mekem rong from wan toktok, mo putum wan rop blong fasem man, blong hem we i toktok agens long get, mo oli putum long saed ol gud man olsem samting nating.\n\n33 From hemia, olsem ia nao Lod i talem, we i bin pemaot Ebraham, long saed blong laen blong Jekob: “Jekob bae i no sem naoia, mo tu, fes blong hem bae i no kam waet.\n\n34 Be taem we hem i luk ol pikinini blong hem, wok blong ol han blong mi, long medel blong hem, bae oli presem nem blong mi, mo presem Tabu Wan blong Jekob, mo bae oli respektem God blong Isrel.\n\n35 Olgeta tu we i bin mekem mistek long spirit bae oli kam blong andastanem, mo olgeta we i bin komplen bae oli lanem doktrin.”\n\n", "2-ne 28": "[center][font_size=26]Japta 28[/font_size][/center]\n\n[i]Plante giaman jos, bae oli bildimap long ol las dei—Bae oli tijim ol giaman tijing, ol tijing we oli blong nating, mo ol krangke doktrin—Apostasi bae i hapen olbaot from ol giaman tija—Devel bae i toktok nogud long hat blong ol man—Bae hem i tijim evri kaen fasin blong ol giaman doktrin. Raonabaot 559–545 B.K.B.[/i]\n\n1 Mo nao, luk, ol brata blong mi, mi bin toktok long yufala folem olsem we Spirit i bin mekem mi blong talemaot; taswe, mi save se i tru se oli mas kam blong hapen.\n\n2 Mo ol samting we bae oli raetem aot long buk ia bae oli gat bigfala yus long ol pikinini blong ol man, mo speseli long ol pikinini blong yumi, we i wan smol haf nomo blong laen blong Isrel.\n\n3 From bae i kam blong hapen long dei ia se ol jos we oli stap bildimap, mo i no blong Lod, se wan bae i talem long narawan se: “Luk, mi, mi mi blong Lod;” mo ol narafala bae oli talem se: “Mi, mi mi blong Lod;” mo olsem ia nao bae evriwan oli talem se oli bildimap ol jos be i no blong Lod—\n\n4 Mo bae oli rao wan wetem narawan; mo ol pris blong olgeta bae oli rao wan wetem narawan, mo bae oli tij wetem save blong olgeta, mo tanem baksaed long Tabu Spirit, we i givim paoa blong toktok.\n\n5 Mo oli tanem baksaed long paoa blong God, Tabu Wan blong Isrel; mo oli talem long ol pipol se: “Lisin long mifala, mo harem ol tijing blong mifala; from luk i no gat God tedei, from Lod mo Ridima i bin mekem wok blong hem, mo hem i givim paoa blong hem long ol man;\n\n6 Luk, yufala i lisin long tijing blong mi; sapos bae oli talem ‘i gat wan merikel i hapen tru long han blong Lod,’ no bilivim hemia; from long taem ia hem i no wan God blong ol merikel; hem i bin mekem wok blong hem finis.”\n\n7 Yes, mo bae i gat plante we bae oli talem se: “Kakae, dring, mo stap glad, from tumoro bae yumi ded; mo bae ol samting oli oraet wetem yumi.”\n\n8 Mo bae i gat plante tu we bae oli talem se: “Kakae, dring, mo stap glad; be, respektem God—hem bae i letem yumi mekem wan smol sin; yes, giaman smol, tekem ol gudfala poen long wan man from ol toktok blong hem, digim wan hol blong neba blong yu; i no gat rong long samting ia; mo mekem evri samting ia, from tumoro bae yumi ded; mo sapos i hapen se yumi rong, God bae i wipim yumi wetem wan smol namba blong wip nomo, mo long en, bae Lod i sevem yumi long kingdom blong God.”\n\n9 Yes, mo bae i gat plante we bae oli tij long fasin ia, ol doktrin we oli ol giamanwan, mo oli blong nating mo oli ol krangke doktrin, mo bae oli solap long hat blong olgeta, mo bae oli traehad blong haedem plan blong olgeta long Lod; mo ol wok blong olgeta bae oli stap long tudak.\n\n10 Mo, aot long graon, blad blong ol sent bae i singaot i go long Lod agensem olgeta.\n\n11 Yes, olgeta evriwan oli bin kamaot long rod; oli bin kam nogud.\n\n12 From hae tingting, mo from ol giaman tija, mo ol giaman doktrin, ol jos blong olgeta oli kam nogud, mo ol jos blong olgeta, oli leftemap antap; from hae tingting, nao oli solap.\n\n13 Oli stilim ol puaman from ol tabu ples blong olgeta we oli naes tumas; oli stilim ol puaman from ol naes klos blong olgeta; mo oli givim hadtaem long olgeta we oli no stap flas mo oli pua long hat, from se long hae tingting blong olgeta, oli kam solap.\n\n14 Oli wokbaot wetem ol nek we oli stret mo ol hed oli antap; yes, mo from hae tingting, mo fasin nogud, mo rabis sin, mo fasin blong slip olbaot, olgeta evriwan oli bin go lus be smol namba nomo, we oli man we oli no stap flas we oli folem Kraes; be, oli lidim olgeta, blong mekem se long plante taem oli mekem mistek from oli stap tijim olgeta long ol tijing blong ol man.\n\n15 O olgeta we oli waes, mo olgeta we oli gat plante save, mo ol rijman, we oli solap long hae tingting blong hat blong olgeta, mo olgeta evriwan we oli prijim ol giaman doktrin, mo olgeta evriwan we oli stap slip olbaot, mo jenisim raet wei blong Lod, “!sore tumas, sore tumas, sore tumas long olgeta!” Lod God we I Gat Olgeta Paoa i talem, “from bae Lod God i sakem olgeta i go daon long hel!”\n\n16 !Sore tumas long olgeta we oli putum long saed ol gud samting olsem wan samting blong nating mo toktok nogud agensem samting we i gud, mo talem se “i no gat yus!” From dei bae i kam we Lod God bae i visitim kwik ol man we oli stap long wol; mo long dei ia taem we oli raep fulwan long rabis fasin, bae oli ded.\n\n17 Be luk, sapos ol man we oli stap long wol bae oli sakem ol fasin nogud mo ol rabis sin blong olgeta bae Lod i no kilimded olgeta, Lod blong Ol Pipol i talem.\n\n18 Be luk, bigfala jos ia blong ol rabis sin, woman blong rod blong ful wol, i mas foldaon i go daon long graon, mo foldaon blong hem bae i mas bigfala.\n\n19 From kingdom blong devel i mas seksek, mo olgeta we oli blong hem, oli mas nid i stap blong mekem olgeta blong sakem sin, o devel bae i holemtaet olgeta wetem ol jen blong hem we i no gat en, mo bae hem i mekem olgeta i kros, mo ded;\n\n20 From luk, long dei ia bae hem i toktok nogud long hat blong ol pikinini blong ol man, mo mekem olgeta blong kam kros agensem samting we i gud.\n\n21 Mo ol narafala bae hem i mekem oli kwaet, mo giaman long olgeta blong lidim olgeta oli go long sefples we i blong wol, blong mekem se bae oli talem se: “Evri samting i oraet long Saeon; yes, Saeon i stap kam antap gud, evri samting i oraet”—mo olsem ia nao devel i giaman long sol blong olgeta, mo i lidim olgeta i gowe sloslo daon long hel.\n\n22 Mo luk, sam narafala hem i switim olgeta blong gowe, mo hem i talem long olgeta se i no gat hel; mo hem i talem long olgeta se: “Mi mi no wan devel, from i no gat wan”—mo olsem ia nao wetem smol voes i talem long ol sora blong olgeta, kasem taem we hem i holemtaet olgeta wetem ol rabis jen blong hem, aot long ol jen ia oli no save go fri.\n\n23 Yes, ded i holemtaet olgeta, mo hel; mo ded, mo hel, mo devel, mo evri man we ol samting ia oli bin kasem olgeta bae oli mas stanap long fored blong jea blong God, mo kasem jajmen folem ol wok blong olgeta, aot long ples ia oli mas go long ples we oli mekem rere blong olgeta, we i wan lek blong faea mo salfa, we i wan harem nogud we i no save finis.\n\n24 From hemia, !sore tumas long hem we i stap les long Saeon!\n\n25 !Sore tumas long hem we i singaot: !Evri samting i oraet!\n\n26 Yes, !sore tumas long hem we i lisin gud long ol tijing blong ol man, mo i tanem baksaed long paoa blong God, mo long presen we i Tabu Spirit!\n\n27 Yes, !sore tumas long hem we i talem se: !Yumi bin kasem, mo yumi no nidim moa!\n\n28 Mo blong endem, !sore tumas long olgeta we oli seksek, mo oli kros from tru samting blong God! From luk, hem we oli bildim hem antap long strong ston i kasem hem wetem bigfala glad; mo hem we oli bildim hem antap long wan fandesen we i sanbij, i seksek from hem i fraet se bae hem i foldaon.\n\n29 Sore tumas long hem we bae i talem se: “!Mifala bin kasem toktok blong God, mo mifala i no nidim moa long ol toktok blong God, from mifala i gat inaf!”\n\n30 From luk, olsem ia nao Lod God i talem: “Bae mi givim long ol pikinini blong ol man tijing folem tijing, rul folem rul, smol long ples ia mo smol longwe; mo oli kasem blesing, olgeta ia we oli lisin long ol rul blong mi, mo oli lisin long ol advaes blong mi, from bae oli lanem waes tingting; from long hem we i kasem bae mi givim moa; mo long olgeta we bae oli talem se: ‘Mifala i gat inaf,’ long olgeta ia, bae mi tekemaot ol samting we oli gat tu.”\n\n31 Bae mi sakem strong nogud tok long hem we i putum tras blong hem long man, o i mekem bodi blong mit mo bun i han blong hem, o bae i lisin long ol tijing blong ol man, be nomo sapos ol tijing blong olgeta, oli kasem tru long paoa blong Tabu Spirit.\n\n32 !Sore tumas long Ol Jentael, Lod God blong Ol Pipol i talem! From i nomata we bae mi stretem han blong mi i go long olgeta long wan dei i go long narafala dei, bae oli tanem baksaed long mi; be, bae mi gat sore long olgeta, Lod God i talem, sapos oli sakem sin mo kam long mi; from han blong mi, mi stretem long fuldei, Lod God blong Ol Pipol i talem.\n\n", "2-ne 29": "[center][font_size=26]Japta 29[/font_size][/center]\n\n[i]Plante Jentael bae oli sakemaot Buk blong Momon—Bae oli talem se, “Mifala i no nidim moa Baebol”—Lod i toktok long plante kantri—Bae hem i jajem wol aot long ol buk we bae oli raetem. Raonabaot 559–545 B.K.B.[/i]\n\n1 Be luk, bae i gat plante—long dei ia we bae mi gohed blong mekem wok blong sapraes long medel blong olgeta, blong mekem se mi save tingbaot ol kavenan blong mi we mi bin mekem wetem ol pikinini blong ol man, mekem se mi save putum han blong mi bakegen blong nambatu taem blong karembak ol pipol blong mi, we oli blong laen blong Isrel;\n\n2 Mo tu, blong mekem se mi save tingbaot ol promes we mi bin mekem long yu, Nifae, mo tu, long papa blong yu, se bae mi tingbaot ol pikinini blong yu; mo se ol toktok blong ol pikinini blong yu bae oli aot long maot blong mi i go long ol pikinini blong yu; mo ol toktok blong mi bae oli stap wesil i go kasem evri en blong wol, olsem wan flag long ol pipol blong mi, we oli blong laen blong Isrel;\n\n3 Mo from ol toktok blong mi bae oli stap wesil aot—plante long Ol Jentael bae i talem se: “!Wan Baebol! !Wan Baebol! Mifala i gat wan Baebol, mo i no save gat wan narafala Baebol.”\n\n4 Be olsem ia nao Lod God i talem: “Ol krangke, bae oli gat wan Baebol; mo bae i kamaot long Ol Jiu, ol olfala kavenan pipol blong mi. ?Mo wanem kaen tangkyu oli givim long Ol Jiu from Baebol we oli bin kasem long olgeta? Yes, ?Ol Jentael oli minim wanem? ?Oli tingbaot ol trabol, mo ol wok, mo ol soa blong bodi blong Ol Jiu, mo wok blong olgeta we oli mekem wetem strong tingting long mi blong tekem fasin blong sevem man i kam long Ol Jentael?\n\n5 O yufala Ol Jentael, ?yufala i bin tingbaot Ol Jiu, ol olfala kavenan pipol blong mi? No; be yufala i bin talem rabis toktok agensem olgeta, mo yufala i no bin laekem olgeta, mo yufala i no bin lukaotem blong karembak olgeta. Be luk, bae mi putumbak ol samting ia oli kambak long ol hed blong yufala bakegen, from mi Lod, mi no bin fogetem ol pipol blong mi.\n\n6 Yu krangke, we bae i talem se: ‘Wan Baebol, mifala i gat wan Baebol, mo mifala i no nidim moa Baebol.’ ?Be yufala i no bin kasem wan Baebol we i kam tru long Ol Jiu nomo?\n\n7 ?Yufala i no save se i gat moa kantri bitim wan? ?Yufala i no save se mi, Lod, God blong yufala, i bin mekem evri man, mo we mi tingbaot olgeta we oli stap long ol aelan blong solwota; mo we mi rul long ol heven antap mo long wol andanit; mo mi tekem toktok blong mi i go kasem ol pikinini blong ol man, yes, i go long evri kantri blong wol tu?\n\n8 ?Taswe from wanem yufala i komplen, from bae yufala i kasem moa long ol toktok blong mi? ?Yufala i no save se testemoni blong tu kantri i wan witnes long yufala we mi mi God, we mi tingbaot wan kantri olsem wan narafalawan? Taswe, mi talemaot ol semfala toktok long wan kantri olsem long narafalawan. Mo taem we tufala kantri ia bae tufala i stap tugeta, testemoni blong tufala kantri ia tu bae tufala i stap tugeta.\n\n9 Mo mi mekem samting ia blong mi save pruvum long plante se mi mi semmak yestedei, tedei, mo blong oltaem; mo we mi talemaot ol toktok blong mi folem glad blong miwan. Mo from we mi bin talem wan toktok yufala i no nid blong ting se mi no save talem wan narawan; from wok blong mi i no finis yet; mo tu, hem bae i no finis kasem long en blong man, mo tu, stat long taem ia i go kasem blong oltaem.\n\n10 Taswe, from we yufala i gat wan Baebol yufala i no nid blong ting se hem i holem evri toktok blong mi; mo tu, yufala i no nid blong ting se mi no bin mekem se oli raetem moa.\n\n11 From mi givim oda long evri man, olgeta we oli stap long Is tugeta wetem long Wes, mo long Not, mo long Saot, mo long ol aelan blong solwota, se bae oli raetem ol toktok we mi talem long olgeta; from aot long ol buk we bae oli raetem bae mi jajem wol, evri man folem ol wok blong olgeta, folem wanem we oli bin raetem.\n\n12 From luk, bae mi toktok long Ol Jiu mo bae oli raetem hemia; mo bae mi toktok tu long Ol Man blong Nifae mo bae oli raetem hemia; mo bae mi toktok tu long ol narafala laen blong haos blong Isrel, we mi bin lidim oli gowe, mo bae oli raetem hemia; mo bae mi toktok tu long evri kantri blong wol mo bae oli raetem hemia.\n\n13 Mo bae i kam blong hapen se Ol Jiu bae oli gat ol toktok blong Ol Man blong Nifae, mo Ol Man blong Nifae bae oli kasem ol toktok blong Ol Jiu; mo Ol Man blong Nifae mo Ol Jiu bae oli gat ol toktok blong ol laen blong Isrel we oli bin lus; mo ol laen blong Isrel we oli bin lus bae oli kasem ol toktok blong Ol Man blong Nifae mo Ol Jiu.\n\n14 Mo bae i kam blong hapen se ol pipol blong mi, we oli blong laen blong Isrel, bae oli kam tugeta long haos blong ol graon blong olgeta we oli kam long ol papa blong olgeta; mo toktok blong mi tu bae i kam tugeta long wan. Mo bae mi soem long olgeta we oli faet agensem toktok blong mi mo agensem ol pipol blong mi, we oli blong laen blong Isrel, se mi mi God, mo we mi bin mekem kavenan wetem Ebraham se bae mi tingbaot ol pikinini blong hem blong oltaem.”\n\n", "2-ne 30": "[center][font_size=26]Japta 30[/font_size][/center]\n\n[i]Ol Jentael we oli jenisim laef bae oli kaontem olgeta wetem ol kavenan pipol—Plante Man blong Leman mo Jiu bae oli bilivim trutok mo oli kam gudfala—Isrel bae i kambak mo ol man nogud bae oli ded. Raonabaot 559–545 B.K.B.[/i]\n\n1 Mo nao luk, ol brata blong mi we mi lavem tumas, bae mi toktok long yufala, from mi, Nifae, bae mi no letem se yufala i ting se yufala i moa stret mo gud bitim Ol Jentael long taem we bae i kam. From luk, sapos yufala i no obei long ol komanmen blong God, bambae yufala evriwan bae i ded tu; mo from ol toktok we oli bin talemaot yufala i no nid blong ting se God bae i prapa spolem gud Ol Jentael.\n\n2 From luk, mi talem long yufala se olgeta long Ol Jentael we bae oli sakem sin, oli ol kavenan pipol blong Lod; mo olgeta long Ol Jiu we bae oli no sakem sin bae Lod i sakemaot olgeta; from Lod i no mekem kavenan wetem eni man, be nomo wetem olgeta we oli sakem sin mo biliv long Pikinini blong hem, we i Tabu Wan blong Isrel.\n\n3 Mo nao, bae mi profesae plante moa long saed blong Ol Jiu mo Ol Jentael. From afta buk ia we mi bin tokbaot bae i kamaot, we oli raetem i go long Ol Jentael, mo silim bakegen long Lod, bae i gat plante we bae oli bilivim ol toktok we oli bin raetem; mo bae oli karem olgeta i go long ol smol haf blong ol pikinini blong yumi.\n\n4 Mo afta nao bae ol smol haf blong ol pikinini blong yumi oli save long saed blong yumi, olsem wanem we yumi bin kamaot long Jerusalem, mo we oli ol laen blong Ol Jiu.\n\n5 Mo gospel blong Jisas Kraes bae oli talemaot long medel blong olgeta; taswe, bae oli kambak long save blong ol papa blong olgeta bakegen, mo tu, long save blong Jisas Kraes, we i bin stap long medel blong ol papa blong olgeta.\n\n6 Mo afta bae oli glad; from bae oli save se hemia i wan blesing, long olgeta, we i kam long han blong God; mo ol skel blong tudak bae oli stat blong foldaon aot long ol ae blong olgeta; mo plante jeneresen bae i no pas i gowe wetem olgeta, be nomo sapos oli wan klin mo wan gudfala pipol.\n\n7 Mo bae i kam blong hapen se Ol Jiu we oli bin seraot olbaot tu bae oli stat blong biliv long Kraes; mo bae oli stat blong kambak tugeta long fes blong graon; mo olgeta we bae i biliv long Kraes bae oli kam wan gudfala pipol tu.\n\n8 Mo bae i kam blong hapen se Lod God bae i statem wok blong hem long medel blong evri kantri, famli, lanwis, mo pipol, blong mekem se hem i karembak ol pipol blong hem long wol.\n\n9 Mo wetem stret mo gud fasin bae Lod God i jajem ol pua, mo tok strong blong i gat jastis long ol man we oli no stap flas long wol ia. Mo bae hem i kilim wol wetem stik blong maot blong hem; mo wetem win blong skin blong maot blong hem bae hem i kilimded ol nogud man.\n\n10 From taem i stap kam kwik we Lod God bae i mekem se wan bigfala seraot i hapen long medel blong ol pipol, mo ol man nogud bae hem i kilimded olgeta; mo bae hem i sevem ol pipol blong hem, yes, mo tu, iven sapos hem i mas kilimded ol man nogud wetem faea.\n\n11 Mo stret mo gud fasin bae i stap olsem strap blong wes blong hem, mo fasin blong stap fetful bae i strap blong bel blong bodi blong hem.\n\n12 Mo afta, bae wael dog i stap tugeta wetem smol sipsip; mo lepad bae i ledaon wetem yang nanigot, mo yang buluk, mo yang laeon, mo buluk we i fatfat, oli stap tugeta; mo wan smol pikinini bae i lidim olgeta.\n\n13 Mo kao mo bea bae tufala i kakae; ol yangwan blong olgeta bae oli ledaon tugeta; mo laeon bae i kakae gras olsem buluk.\n\n14 Mo pikinini we i stap titi yet bae i pleiplei long hol blong wan smol posen snek mo bigfala pikinini bae i putum han blong hem long hol blong wan posen snek.\n\n15 Bae oli no kasem kil o bae oli no ded long ful tabu hil blong mi; from wol bae i fulap wetem save blong Lod olsem we ol wota i kavremap solwota.\n\n16 Taswe, evri samting blong evri kantri bae oli soemaot; yes, evri samting bae Lod i soemaot long ol pikinini blong ol man.\n\n17 I no gat eni samting we i sikret we bae Lod i no soemaot; i no gat wan wok blong tudak we bae oli no soemaot i kam long laet; mo i no gat eni samting we oli joenem long wol we bae oli karemaot.\n\n18 Taswe, evri samting we oli bin talemaot long ol pikinini blong ol man bae long dei ia oli soemaot olgeta; mo Setan bae i nomo gat paoa ova long hat blong ol pikinini blong ol man, blong wan longfala taem. Mo nao, ol brata blong mi we mi lavem tumas, mi stop long ol toktok blong mi.\n\n", "2-ne 31": "[center][font_size=26]Japta 31[/font_size][/center]\n\n[i]Nifae i talem from wanem Kraes i bin baptaes—Ol man oli mas folem Kraes, kasem baptaes, kasem Tabu Spirit, mo stap strong kasem en blong Lod i sevem olgeta—Fasin blong sakem sin mo baptaes oli get we i go long rod ia we i stret mo i no isi—Laef we i no save finis i kam long olgeta we oli obei long ol komanmen afta long baptaes. Raonabaot 559–545 B.K.B.[/i]\n\n1 Mo nao mi, Nifae, mi stop blong talem ol profesi blong mi long yufala, ol brata blong mi we mi lavem tumas. Mo mi save raetem smol samting nomo, we mi save se i mas kam blong hapen; mo tu, mi save raetem smol toktok nomo blong brata blong mi Jekob.\n\n2 Taswe, ol samting we mi bin raetem oli inaf long mi, be samfala toktok nomo mi mas talemaot long saed blong doktrin blong Kraes; from hemia, bae mi toktok long yufala i klia, folem klia wei blong fasin blong mi blong talemaot profesi.\n\n3 From sol blong mi i glad long klia fasin; from long fasin ia nao Lod God i stap wok long medel blong ol pikinini blong ol man. From Lod God i givim laet blong haremsave samting; from hem i toktok long ol man folem lanwis blong olgeta, blong oli haremsave samting.\n\n4 Taswe, mi wantem se yufala i tingbaot se mi bin toktok long yufala long saed blong profet ia we Lod i bin soem long mi, we bae i baptaesem Smol Sipsip blong God, we bae i tekemaot ol sin blong wol.\n\n5 Mo nao, sapos Smol Sipsip blong God, we hem i tabu, i gat nid blong kasem baptaes long wota, blong mekem evri stret mo gud fasin i hapen, !O afta, hamas moa nao yumi nid, yumi we yumi no tabu, blong kasem baptaes, yes, long wota!\n\n6 Mo nao, bae mi askem yufala, ol brata blong mi we mi lavem tumas, ?olsem wanem nao Smol Sipsip blong God i bin mekem evri stret mo gud fasin i hapen taem we hem i bin kasem baptaes long wota?\n\n7 ?Yufala i no save se hem i tabu? Be i nomata we hem i tabu, hem i soem long ol pikinini blong ol man we, folem bodi blong mit mo bun, hem i putum tingting blong hem i stap daon long fored blong Papa, mo hem i witnes long Papa se bae hem i obei long hem blong obei ol komanmen blong hem.\n\n8 Taswe, afta we hem i bin baptaes wetem wota, Tabu Spirit i bin kamdaon long hem i tekem sep blong wan dav.\n\n9 Mo bakegen, hemia i soem long ol pikinini blong ol man hamas nao rod ia i stret, mo get ia i smol, we oli sapos blong gotru long hem, we hem nao i bin soem eksampol long fored blong olgeta.\n\n10 Mo hem i bin talem long ol pikinini blong ol man se: “Yufala i folem mi.” Taswe, ol brata blong mi we mi lavem tumas, ?bae yumi save folem Jisas sapos yumi no glad blong obei long ol komanmen blong Papa?\n\n11 Mo Papa i talem se: “Sakem sin yufala, sakem sin yufala, mo kasem baptaes long nem blong Pikinini blong mi we Mi Lavem Tumas.”\n\n12 Mo tu, voes blong Pikinini i kam long mi, i talem se: “Hem we i kasem baptaes long nem blong mi, long hem, Papa bae i givim Tabu Spirit, semmak olsem long mi; taswe, folem mi, mo mekem evri samting we yufala i bin luk mi mekem.”\n\n13 Taswe, ol brata blong mi we mi lavem tumas, mi save se sapos yufala i folem Pikinini, wetem evri tingting blong hat, mo no mekem fasin blong gat tufes mo no giaman long fored blong God, be wetem tru tingting, yufala i sakem ol sin blong yufala, mo soem long Papa se yufala i glad blong tekem long yufala nem blong Kraes, tru long baptaes—yes, taem we yufala i folem Lod mo Sevya blong yufala i go daon long wota, folem toktok blong hem, luk, afta nao bae yufala i kasem Tabu Spirit; yes, afta nao baptaes blong faea mo blong Tabu Spirit i kam; mo afta nao bae yufala i save toktok wetem ol lanwis blong ol enjel mo singaot ol pres i go long Tabu Wan blong Isrel.\n\n14 Be, luk, ol brata blong mi we mi lavem tumas, olsem ia nao voes blong Pikinini i bin kam long mi, i talem se: “Afta we yufala i bin sakem ol sin blong yufala, mo bin soem long Papa we yufala i glad blong obei ol komanmen blong mi, tru long baptaes blong wota, mo yufala i bin kasem baptaes blong faea mo blong Tabu Spirit, mo save toktok long wan niu lanwis, yes, wetem lanwis blong ol enjel tu, mo afta samting ia sapos yufala i tanem baksaed long mi, i moa gud blong yufala se yufala i no bin save mi.”\n\n15 Mo mi bin harem wan voes long Papa we i talem se: “Yes, ol toktok blong Pikinini blong mi we Mi Lavem Tumas oli tru mo oli fetful. Hem we i stap strong kasem en, semfala man ia bae hem i sevem.”\n\n16 Mo nao, ol brata blong mi we mi lavem tumas, mi save tru long samting ia se sapos wan man i no stap strong kasem en blong folem eksampol blong Pikinini blong God ia we i stap laef, bae Lod i no save sevem hem.\n\n17 Taswe, mekem ol samting we mi bin talem long yufala we mi bin luk se Lod blong yufala mo Ridima blong yufala bae i mekem; nao, from stamba tingting ia, Lod i bin soem ol samting ia long mi, blong yufala i save gat save se long wanem get nao yufala i mas gotru long hem. From get we bae yufala i mas gotru long hem, hem i fasin blong sakem sin mo baptaes long wota; mo afta, yufala i kam klin aot long ol sin blong yufala tru long faea mo tru long Tabu Spirit.\n\n18 Mo afta, yufala i stap long rod we i stret mo i no isi we i lid i go long laef we i no save finis; yes, yufala i bin gotru long get; yufala i bin mekem folem ol komanmen blong Papa mo Pikinini; mo yufala i bin kasem Tabu Spirit, we i witnes long Papa mo Pikinini, samting ia i kam tru long promes we hem i bin mekem, se sapos yufala i kam insaed tru long rod bae yufala i kasem.\n\n19 Mo nao, ol brata blong mi we mi lavem tumas, ?afta we yufala i bin kam insaed long rod ia we i stret mo i no isi, bae mi askem yufala sapos evri samting i finis? Luk, mi talem long yufala, No; from yufala i no bin wokbaot long longfala rod kasem ples ia sapos i no tru long toktok blong Kraes mo wetem wan fet long hem we i strong mo i no seksek, mo stap hang fulwan long ol gud wok blong hem, we i gat olgeta paoa blong sevem man.\n\n20 Taswe, yufala i mas wokbaot i go wetem strong bilif long Kraes, wetem wan stret mo klin hop, mo wan lav long God mo long evri man. Taswe, sapos yufala i gohed strong i go, mo stap kakae gud long toktok blong Kraes, mo stap strong kasem en, luk, olsem ia nao Papa i talem: “Bae yufala i kasem laef we i no save finis.”\n\n21 Mo nao, luk, ol brata blong mi we mi lavem tumas, hemia i rod; mo i no gat wan narafala rod o nem we oli givim andanit long heven, we tru long hem, God i sevem ol man insaed long kingdom blong hem. Mo nao, luk, hemia i doktrin blong Kraes, mo hem nomo i tru doktrin blong Papa, mo blong Pikinini, mo blong Tabu Spirit, we i wan God, we i no gat en. Amen.\n\n", "2-ne 32": "[center][font_size=26]Japta 32[/font_size][/center]\n\n[i]Ol enjel oli toktok tru long paoa blong Tabu Spirit—Ol man oli mas prea mo kasem save long Tabu Spirit olgetawan. Raonabaot 559–545 B.K.B.[/i]\n\n1 Mo nao, luk, ol brata blong mi we mi lavem tumas, mi ting se yufala i tingting hevi samtaem long hat blong yufala long saed blong wanem yufala i mas mekem afta we yufala i bin go tru long rod ia. Be, luk, ?from wanem yufala i stap tingting hevi long ol samting ia long hat blong yufala?\n\n2 ?Yufala i no tingbaot we mi bin talem long yufala se afta we yufala i bin kasem Tabu Spirit bae yufala i toktok wetem lanwis blong ol enjel? Mo nao, ?olsem wanem nao bae yufala i toktok wetem lanwis blong ol enjel sapos i no tru long Tabu Spirit?\n\n3 Ol enjel oli toktok tru long paoa blong Tabu Spirit; taswe, oli talemaot ol toktok blong Kraes. Taswe, mi bin talem long yufala, “kakae gud long ol toktok blong Kraes;” from luk, ol toktok blong Kraes bae oli talem long yufala evri samting we yufala i mas mekem.\n\n4 Taswe, afta nao we mi bin talemaot ol toktok ia, sapos yufala i no save andastanem olgeta bae hem i from we yufala i no askem, mo tu, we yufala i no noknok; from hemia, yufala i no kam long laet, be bae yufala i mas ded long tudak.\n\n5 From luk, bakegen mi talem long yufala se sapos yufala i go tru long rod, mo kasem Tabu Spirit, bae hem i soem long yufala evri samting we bae yufala i mas mekem.\n\n6 Luk, hemia i doktrin blong Kraes, mo bae i no gat moa doktrin we bae oli givim kasem taem we bae hem i soemaot hemwan long yufala long bodi blong mit mo bun. Mo taem we bae hem i soemaot hemwan long yufala long bodi blong mit mo bun, ol samting we bae hem i talem long yufala bae yufala i mas mekem.\n\n7 Mo nao mi, Nifae, mi no save talem moa; Spirit i stopem mi blong toktok, mo mi mi stap blong krae sore from ol pipol oli no biliv, mo ol fasin nogud, mo fasin blong no lanem samting, mo stronghed fasin blong ol man; from bae oli no lukaotem save, o andastanem bigfala save, taem we oli givim long olgeta long klia fasin, hem i klia olsem we ol toktok i save kam klia.\n\n8 Mo nao, ol brata blong mi we mi lavem tumas, mi luk se yufala i tingting hevi yet long hat blong yufala; mo mi harem nogud we mi nid blong tokbaot samting ia. From sapos yufala i lisin long Spirit we i tijim wan man blong prea, bae yufala i save se yufala i mas prea; from ivel spirit i no tijim wan man blong prea, be i tijim hem se hem i no mas prea.\n\n9 Be luk, mi talem long yufala se yufala i mas prea oltaem, mo no letem tingting blong yufala i foldaon, blong yufala i no mas mekem eni samting long Lod sapos, fastaem, yufala i no prea long Papa long nem blong Kraes, blong hem i konsekretem wok blong yufala long yufala bakegen, blong wok blong yufala i save helpem gudfala laef blong sol blong yufala.\n\n", "2-ne 33": "[center][font_size=26]Japta 33[/font_size][/center]\n\n[i]Ol toktok blong Nifae oli tru—Oli testifae long saed blong Kraes—Olgeta we oli biliv long Kraes bae oli bilivim ol toktok blong Nifae, we bae oli stanap olsem witnes long fored blong jea blong jajmen. Raonabaot 559–545 B.K.B.[/i]\n\n1 Mo nao mi, Nifae, mi no save raetem evri samting we oli bin tijim long medel blong ol pipol blong mi; mo tu, mi mi no strong tumas blong raet, olsem we mi save toktok; from taem we wan man i toktok wetem paoa blong Tabu Spirit, paoa blong Tabu Spirit i karem toktok ia i go long hat blong ol pikinini blong ol man.\n\n2 Be luk, i gat plante we oli mekem hat blong olgeta i kam strong agensem Tabu Spirit, mekem se Spirit i no gat eni ples insaed long olgeta; taswe, oli sakemaot plante samting we oli bin raetem mo oli ting se oli olsem ol samting nating.\n\n3 Be mi, Nifae, mi bin raetem wanem we mi bin raetem, mo mi tekem samting ia olsem wan samting we i gat bigfala yus mo speseli long ol pipol blong mi. From mi prea oltaem from olgeta long dei, mo wota blong ae blong mi i mekem pilo blong mi i wetwet long naet, from olgeta; mo mi prea long God blong mi wetem fet, mo mi save se bae hem i harem prea blong mi.\n\n4 Mo mi save se Lod God bae i konsekretem ol prea blong mi blong helpem ol pipol blong mi. Mo ol toktok we mi bin raetem long taem we mi no save raet gud bae oli kam strong long olgeta; from i winim tingting blong olgeta blong mekem gudfasin; i talem long olgeta long saed blong ol papa blong olgeta; mo i tokbaot Jisas, mo mekem olgeta blong biliv long hem, mo blong stap strong kasem en, we i laef we i no save finis.\n\n5 Mo hem i toktok strong agensem sin, folem klia fasin blong trutok; taswe, bae i no gat man i kros long ol toktok we mi bin raetem, be nomo sapos man ia i gat spirit blong devel.\n\n6 Mi glad long klia fasin; mi glad long trutok; mi glad long Jisas blong mi, from hem i bin pemaot sol blong mi long hel.\n\n7 Mi gat bigfala lav long ol pipol blong mi, mo bigfala fet long Kraes we bae mi mitim plante sol we oli no gat mak long jea blong jajmen blong hem.\n\n8 Mi gat bigfala lav long Ol Jiu—mi talem Jiu, from mi minim olgeta we mi kamaot long olgeta.\n\n9 Mi gat bigfala lav tu long Ol Jentael. Be luk, from i no gat wan long olgeta ia we mi save gat hop long olgeta, be nomo sapos oli stretem ol rabis fasin blong olgeta wetem Kraes, mo go tru long smol get, mo wokbaot long stret rod we i lid i go long laef, mo i gohed long rod ia kasem en blong dei blong tes.\n\n10 Mo nao, ol brata blong mi we mi lavem tumas, mo tu, Ol Jiu, mo yufala evriwan long evri en blong wol, lisin gud long ol toktok ia mo biliv long Kraes; mo sapos yufala i no biliv long ol toktok ia, biliv long Kraes. Mo sapos bae yufala i biliv long Kraes, bae yufala i biliv long ol toktok ia, from oli ol toktok blong Kraes, mo hem i bin givim ol toktok ia long mi; mo oli tijim evri man se oli mas mekem gud samting.\n\n11 Mo sapos oli no ol toktok blong Kraes, yufala i jajem—from Kraes bae i soem long yufala long las dei, wetem paoa mo bigfala glori, we oli ol toktok blong hem; mo yu mo mi bae yumitu stanap fesem yumitu long fored blong kot blong hem; mo bae yufala i save se hem nao i bin givim oda long mi blong raetem olgeta samting ia, i nomata we mi no save raet gud.\n\n12 Mo mi prea long Papa long nem blong Kraes, blong plante long yumi, sapos i no yumi evriwan, bae hem i save sevem yumi insaed long kingdom blong hem long bigfala mo las dei.\n\n13 Mo nao, ol brata blong mi we mi lavem tumas, olgeta evriwan we oli blong laen blong Isrel, mo yufala evriwan long evri en blong wol, mi toktok long yufala olsem wan voes blong wan we i stap singaot aot long das: “Gudbae kasem taem we bigfala dei ia bae i kam.”\n\n14 Mo yufala we bae i no tekem pat blong gud fasin blong God, mo respektem ol toktok blong Ol Jiu, mo tu, ol toktok blong mi, mo ol toktok we bae oli kamaot long maot blong Smol Sipsip blong God, luk, mi talem long yufala wan gudbae we i no gat en, from ol toktok ia bae oli panisim yufala long las dei.\n\n15 From se wanem mi silim long wol, bae i go agensem yufala long kot blong jajmen; from olsem ia nao Lod i bin givim oda long mi, mo mi mas obei. Amen.\n\n", "jacob 1": "[center][font_size=26]Buk blong Jekob Brata blong Nifae[/font_size][/center]\n\nOl toktok blong hem long ol brata blong hem. Hem i blokem wan man we i lukaotem blong prapa spolem gud doktrin blong Kraes. Smol toktok blong ol samting long saed blong histri blong ol pipol blong Nifae.\n\n[center][font_size=26]Japta 1[/font_size][/center]\n\n[i]Jekob mo Josef, tufala i traem blong winim tingting blong ol man blong biliv long Kraes mo obei ol komanmen blong Hem—Nifae i ded—Fasin nogud i stap win long medel blong Ol Man blong Nifae. Raonabaot 544–421 B.K.B.[/i]\n\n1 From luk, i bin hapen se fifti mo faef yia i bin pas finis long taem we Lihae i aot long Jerusalem; taswe, Nifae i bin givim long mi, Jekob, wan komanmen long saed blong ol smol buk we oli raetem olgeta samting ia long olgeta.\n\n2 Mo hem i bin givim long mi, Jekob, wan komanmen, se mi mas raet long ol buk ia samfala samting we mi bin ting se oli gud tumas, we mi no mas tajem, be raetem lelebet nomo, long saed blong histri blong ol pipol ia we oli singaotem olgeta ol pipol blong Nifae.\n\n3 From hem i bin talem se bae oli raetem histri blong ol pipol blong hem long ol narafala buk blong hem, mo se mi mas sevem ol buk ia mo pasem i go daon long ol pikinini blong mi, stat long wan jeneresen i go long narafala jeneresen.\n\n4 Mo sapos i gat ol toktok we oli tabu, o revelesen we i bigwan, o profesi, mi mas raetem ol impoten samting long saed blong olgeta samting ia long ol buk ia, mo raetem plante samting long saed blong olgeta olsem we i save hapen, blong gud blong Kraes, mo blong helpem ol pipol blong yumi.\n\n5 From fet mo bigfala wari, i tru we oli bin soemaot long mifala long saed blong ol pipol blong mifala, wanem nao sam samting we bae i hapen long olgeta.\n\n6 Mo mifala tu i bin kasem plante revelesen, mo spirit blong plante profesi; taswe, mifala i bin save long Kraes mo kingdom blong hem, we bae i kam.\n\n7 Taswe, mifala i bin wok strong wetem strong tingting long medel blong ol pipol blong mifala, blong mekem se mifala i save winim tingting blong olgeta blong kam long Kraes, mo tekem pat blong gud fasin blong God, blong oli save go insaed long kingdom blong hem, hem i fraet se bae hem i jaj long kros blong hem se bae oli no go insaed, semmak long ol dei blong rao mo temtesen taem we olgeta pikinini blong Isrel oli bin stap long waelples.\n\n8 Taswe, mifala i wantem tumas long God se mifala i save winim tingting blong evri man blong oli no go agensem God, blong no mekem hem i kros, be blong evri man bae oli biliv long Kraes, mo tingbaot ded blong hem, mo safa blong karem kros blong hem mo blong tekem sem blong wol; taswe, mi, Jekob, mi tekem long mi blong mekem komanmen we i go long brata blong mi, Nifae, i hapen.\n\n9 Nao Nifae i bin stat blong kam olfala, mo hem i bin luk se bae hem i mas ded i no longtaem; taswe, hem i bin anoentem wan man blong kam wan king mo wan man blong rul ova long ol pipol blong hem naoia, folem ol rul blong ol king.\n\n10 From ol pipol i bin lavem Nifae tumas, from hem i bin wan bigfala man we i stap lukaotem gud olgeta, from hem i bin yusum naef blong faet blong Leban blong difendem olgeta, mo from hem i bin wok evri dei long laef blong hem from gudfala laef blong olgeta—\n\n11 Taswe, ol pipol oli wantem blong tingbaot nem blong hem. Mo eni man we bae i rul long ples blong hem, ol pipol oli singaotem olgeta, nambatu Nifae, nambatri Nifae, mo i go olsem ia nao, folem ol rul blong ol king; mo olsem ia nao ol pipol oli bin singaotem olgeta, i nomata wanem nao nem blong olgeta.\n\n12 Mo i bin hapen se Nifae i bin ded.\n\n13 Nao ol pipol we oli no Ol Man blong Leman, oli Ol Man blong Nifae; be, oli bin singaotem olgeta ol laen blong Nifae, ol laen blong Jekob, ol laen blong Josef, ol laen blong Soram, ol laen blong Leman, ol laen blong Lemyul, mo ol laen blong Ismael.\n\n14 Be mi, Jekob, afta long taem ia bae mi no singaotem olgeta wetem ol nem ia, be bae mi singaotem olgeta Ol Man blong Leman we oli stap lukaotem blong prapa spolem gud ol pipol blong Nifae, mo olgeta we oli mekem gud fren wetem Nifae, bae mi singaotem olgeta Ol Man blong Nifae, o ol pipol blong Nifae, folem ol rul blong ol king.\n\n15 Mo nao i hapen se ol pipol blong Nifae, long taem we nambatu king i stap rul, i bin stat blong gro mo kam strong long hat blong olgeta, mo oli bin letem olgeta lelebet long ol fasin nogud, olsem Deved long bifo we i bin wantem plante waef blong hem mo ol narafala woman blong hem, mo tu, Solomon, boe blong hem.\n\n16 Yes, mo tu, oli bin stat blong lukaotem plante gol mo silva, mo oli bin stat blong kam antap lelebet wetem hae tingting.\n\n17 Taswe mi, Jekob, mi bin givim long olgeta ol toktok ia taem we mi bin tijim olgeta long tempol, be fastaem mi bin kasem wok blong mi long Lod.\n\n18 From Nifae i bin konsekretem mi, Jekob, mo brata blong mi, Josef, i kam olsem ol pris mo ol tija blong ol pipol ia, wetem han blong hem.\n\n19 Mo mitufala i bin givim ona mo wok strong long ofis blong mitufala i go long Lod, mo mitufala i bin tekem long mitufala stret wok ia, mo tekem ol panis blong ol sin blong ol pipol antap long hed blong mitufala sapos mitufala i no bin tijim gud olgeta long toktok blong God wetem strong tingting oltaem; taswe, taem mitufala i stap wok strong wetem paoa blong mitufala, blad blong olgeta bae i no save kam long ol klos blong mitufala; sapos no, blad blong olgeta bae i kam long ol klos blong mitufala, mo bae oli no faenem se mitufala i no gat mak long las dei.\n\n", "jacob 2": "[center][font_size=26]Japta 2[/font_size][/center]\n\n[i]Jekob i tok agensem fasin blong lavem ol rij samting, fasin blong gat hae tingting, mo fasin blong no stap klin—Ol man oli save lukaotem ol rij samting blong helpem ol narafala man—Lod i givim komanmen se i no gat man long medel blong Ol Man blong Nifae we i save gat moa bitim wan waef—Lod i hapi long fasin blong stap klin, blong ol woman. Raonabaot 544–421 B.K.B.[/i]\n\n1 Ol toktok we Jekob, brata blong Nifae, i bin talemaot long ol pipol blong Nifae, afta we Nifae i bin ded:\n\n2 “Nao, ol brata blong mi we mi lavem tumas, mi, Jekob, folem ol stret wok we mi gat long God, blong givim ona mo wok strong long ofis blong mi wetem fasin blong stap tru, mo blong mekem se mi save mekem ol klos blong mi i kam fri long ol sin blong yufala, mi kam antap long tempol long dei ia blong mi save talemaot long yufala ol toktok blong God.”\n\n3 Mo yufala bakegen yufala i save se, long bifo kasem naoia mi bin wok strong wetem strong tingting long ofis blong koling blong mi; be mi, long dei ia, mi stap daon wetem tingting we i moa strong, mo moa wari from gudfala laef blong sol blong yufala, we mi no bin gat bifo kasem naoia.\n\n4 From luk, i kam kasem naoia, yufala i bin obei long toktok blong Lod, we mi bin givim long yufala.\n\n5 Be luk, yufala i lisin gud long mi, mo save se tru long help blong Krieta we i gat olgeta strongfala paoa blong heven mo wol ia, mi save talem long yufala long saed blong ol tingting blong yufala, olsem wanem nao yufala i stat blong wok long sin, we sin ia i luk rabis tumas long mi, yes, mo tu, i rabis tumas long God.\n\n6 Yes, i mekem sol blong mi i harem nogud tumas, mo i mekem mi gobak wetem sem long fored blong Meka blong mi, mekem se mi mas testifae long yufala long saed blong ol fasin nogud blong hat blong yufala.\n\n7 Mo tu, mi harem nogud we mi mas yusum plante strong toktok long saed blong yufala, long fored blong ol waef blong yufala mo ol pikinini blong yufala, we plante long ol filing blong olgeta oli sofsof tumas, mo klin, mo i save brokbrok isi long fored blong God, we God i hapi long ol samting ia;\n\n8 Mo mi ting se oli bin kam antap long ples ia blong harem toktok blong God we i mekem man i hapi, yes, toktok ia we i mekem sol we i gat soa i kam oraet bakegen.\n\n9 Taswe, i mekem sol blong mi i hevi we bae oli fosem mi, from ol strong komanmen we mi bin kasem long God, blong wonem yufala folem ol fasin blong yufala blong brekem loa, from fasin blong mekem ol kil blong olgeta we oli bin kasem kil finis oli kam bigwan moa, be i no blong leftemap tingting blong olgeta mo mekem ol kil blong olgeta oli kam oraet; mo olgeta we oli no bin kasem kil, sapos nomo oli kakae gud long gudfala toktok blong God, be no, oli gat ol smol naef i rere blong stikim sol blong olgeta mo givim kil long tingting blong olgeta we oli isi blong harem nogud.\n\n10 Be, i nomata we wok blong mi i bigwan, mi mas mekem folem ol strong komanmen blong God, mo talem long yufala ol samting long saed blong ol fasin nogud mo rabis sin blong yufala, long fored blong olgeta we hat blong olgeta i klin, mo olgeta we hat i fulap wetem sore, mo anda long ae we i luk mo kasem evri samting long wan sot taem, we i ae blong God we I Gat Olgeta Paoa.\n\n11 Taswe, mi mas talem long yufala trutok folem klia fasin blong toktok blong God. From luk, taem we mi stap askem Lod, olsem ia nao toktok i bin kam long mi, i talem se: “Jekob, go antap long tempol long tumoro, mo talemaot toktok we bae mi givim long yu, long ol pipol ia.”\n\n12 Mo nao luk, ol brata blong mi, hemia toktok we mi talemaot long yufala, se plante long yufala i bin stat blong lukaotem gol, mo silva, mo evri kaen blong aean we praes blong olgeta i hae tumas, long graon ia, we hem i wan graon blong promes long yufala mo long ol pikinini blong yufala, i gat plante tumas long ol samting ia insaed long hem.\n\n13 Mo han blong givhan i smael long yufala wetem fulap glad, mekem se yufala i bin kasem plante rij samting; mo from sam long yufala i bin kasem moa plante bitim ol brata blong yufala, yufala i kam antap long ol hae tingting blong hat blong yufala, mo yufala i stronghed mo tingting blong yufala i hae from ol hae praes blong ol klos blong yufala, mo yufala i givim hadtaem long ol brata blong yufala from yufala i ting se yufala i moa gud bitim olgeta.\n\n14 Mo nao, ol brata blong mi, ?yufala i ting se bae God i mekem yufala i stret long ol samting ia? Luk, mi talem long yufala, No. Be hem i panisim yufala, mo sapos yufala i gohed long ol samting ia, ol jajmen blong hem oli mas kam kwiktaem long yufala.\n\n15 !O bae hem i save soem long yufala, we hem i save luk tru long yufala, mo wetem wan kwik lukluk long ae blong hem, hem i save nokemdaon yufala i go long das!\n\n16 O bae hem i save tekemaot yufala long rabis fasin ia mo long rabis sin ia. Mo, !O bae yufala i save lisin long ol toktok blong ol komanmen blong hem, mo no letem hae tingting blong hat blong yufala i prapa spolem gud sol blong yufala!\n\n17 Tingting long ol brata blong yufala olsem yufala nomo, mo mekem fren wetem olgeta evriwan mo serem plante long evri samting blong yufala, blong mekem se oli save kam rij olsem yufala.\n\n18 Be bifo yufala i lukaotem ol rij samting, lukaotem kingdom blong God.\n\n19 Mo afta we yufala i bin kasem wan hop long Kraes, bae yufala i kasem ol rij samting, sapos yufala i lukaotem olgeta; mo bae yufala i lukaotem ol samting ia wetem tingting blong mekem ol gud samting—blong givim klos long olgeta we oli neked, mo blong fidim olgeta we oli hanggri, mo blong mekem ol prisena oli go fri, mo givhan long ol sik pipol mo olgeta we oli harem nogud.\n\n20 Mo nao, ol brata blong mi, mi bin toktok long yufala long saed blong fasin ia blong gat hae tingting; mo olgeta long yufala we i bin givim hadtaem long neba blong yufala, mo i bin mekem nogud long hem from ol tingting insaed long hat blong yufala i hae tumas, from ol samting we God i bin givim long yufala, ?yufala i talem wanem long hem?\n\n21 ?Yufala i no ting se ol samting olsem ia, oli ol rabis sin long hem we i bin mekem evri bodi blong mit mo bun? Mo wan man i gudfala long lukluk blong hem semmak olsem narafala man. Mo evri bodi blong mit mo bun i kamaot long das; mo blong semfala stamba tingting God i bin mekem olgeta, blong bae oli obei ol komanmen blong hem, mo presem hem blong oltaem.\n\n22 Mo nao mi stop blong toktok long saed blong hae tingting ia. Mo sapos mi no mas toktok strong long yufala long saed blong wan fasin blong brekem loa we i moa nogud, hat blong mi bae i glad tumas from yufala.\n\n23 Be toktok blong God i mekem mi filim hevi from ol fasin ia blong yufala blong brekem loa we oli moa rabis. From luk, olsem ia nao Lod i talem se: “Pipol ia i stat blong gro i kam antap long ol rabis fasin; oli no andastanem ol skripja, from oli lukaotem blong mekem eskius blong olgeta taem we oli stap slip olbaot, from ol samting we oli bin raetem long saed blong Deved, mo Solomon boe blong hem.\n\n24 Luk, Deved mo Solomon, i tru we tufala i bin gat plante waef blong tufala mo ol narafala woman blong tufala, we samting ia i rabis sin long fored blong mi,” Lod i talem.\n\n25 Taswe, olsem ia nao Lod i talem, “mi bin lidim ol pipol ia oli go aot long graon blong Jerusalem, wetem paoa blong han blong mi, blong mi save mekem oli kam wan branj long mi, we i stret mo gud aot long ol frut blong laen blong Josef.\n\n26 Taswe, mi Lod God bae mi no letem se ol pipol ia bae oli mekem olsem olgeta blong bifo.\n\n27 Taswe, olgeta brata blong mi, harem mi, mo mekem folem toktok blong Lod: ‘From bae i no gat eniwan long medel blong yufala we i save gat moa bitim wan waef; mo ol narafala woman bakegen, bae hem i no gat wan;\n\n28 From mi, Lod God, mi hapi we ol woman oli gat fasin blong stap klin. Mo ol fasin blong slip olbaot oli wan rabis sin long fes blong mi;’ olsem ia nao Lod blong Ol Pipol i talem.\n\n29 Taswe, ol pipol ia bae oli obei ol komanmen blong mi, Lod blong Ol Pipol i talem, o bae mi sakem wan strong nogud tok long graon ia from olgeta.\n\n30 From sapos mi mi wantem, Lod blong Ol Pipol i talem, blong resemap ol pikinini long mi, bae mi givim oda long ol pipol blong mi; sapos no bae oli folem ol samting ia.\n\n31 From luk, mi, Lod, mi bin luk bigfala harem nogud, mo mi bin harem ol harem sore blong ol gel blong ol pipol blong mi long graon blong Jerusalem, yes, mo long evri graon blong ol pipol blong mi, from ol fasin nogud mo rabis sin blong ol hasban blong olgeta.\n\n32 Mo bae mi mi no letem, Lod blong Ol Pipol i talem, se ol krae blong ol naes gel blong ol pipol ia, we mi bin lidim olgeta oli aot long graon blong Jerusalem, bae oli kam long mi agensem ol man blong ol pipol blong mi, Lod blong Ol Pipol i talem.\n\n33 From bae oli no tekem ol gel blong ol pipol blong mi i gowe olsem prisena, from gudfala fasin blong olgeta, be nomo sapos mi mi kam visitim olgeta wetem wan strong nogud tok we i soa, go kasem we mi prapa spolem gud olgeta; from bae oli no mekem fasin ia blong slip olbaot, olsem olgeta blong bifo,” Lod blong Ol Pipol i talem.\n\n34 Mo nao luk, ol brata blong mi, yufala i save se ol komanmen ia oli bin givim olgeta long papa blong yumi, Lihae; taswe, yufala i bin save olgeta bifo finis i kam, mo yufala i bin kam long wan bigfala panis; from yufala i bin mekem olgeta samting ia we yufala i no sapos blong mekem.\n\n35 Luk, yufala i bin mekem ol bigfala rabis fasin we i moa rabis bitim hemia blong Ol Man blong Leman, ol brata blong yumi. Yufala i bin brekem hat blong ol gudfala waef blong yufala, mo yufala i bin lusum tras blong ol pikinini blong yufala, from ol nogud eksampol blong yufala we yufala i bin soem long fored blong olgeta; mo ol kraekrae blong hat blong olgeta i go antap long God agensem yufala. Mo from ol toktok blong God, we i kamdaon agensem yufala, oli strik evriwan, nao plante hat i bin ded, from fasin nogud i stikim ol hat ia, i givim ol dip kil.\n\n", "jacob 3": "[center][font_size=26]Japta 3[/font_size][/center]\n\n[i]Olgeta we hat blong olgeta i klin oli kasem gudfala toktok blong God—Stret mo gud fasin blong Ol Man blong Leman i bitim hemia blong Ol Man blong Nifae—Jekob i wonem agensem fasin ia blong slip wetem wan man o woman aotsaed long mared, fasin blong gat rabis tingting long wan woman o man, mo evri sin. Raonabaot 544–421 B.K.B.[/i]\n\n1 Be luk, mi, Jekob, bae mi toktok long yufala we hat blong yufala i klin. Luk long God wetem strong tingting, mo prea long hem wetem fet we i bigwan tumas, mo bae hem i leftemap tingting blong yufala long ol hadtaem blong yufala, mo bae hem i toktok from stamba tingting blong yufala, mo sendem daon jastis long olgeta we oli lukaotem blong prapa spolem gud yufala.\n\n2 O yufala evriwan we hat blong yufala i klin, leftemap hed blong yufala mo kasem gudfala toktok blong God, mo kakae gud long lav blong hem; from yufala i save mekem, sapos ol tingting blong yufala oli stap strong blong oltaem.\n\n3 Be, sore tumas, sore tumas, long yufala we hat blong yufala i no klin, we yufala i doti long dei ia long fored blong God; from se, sapos yufala i no sakem sin blong yufala, bae Lod i sakem wan strong nogud tok long graon from yufala; mo Ol Man blong Leman, we oli no doti olsem yufala, be Lod i bin sakem wan strong nogud tok long olgeta we i wan strong nogud tok we i soa tumas, bae oli mekem nogud long yufala i go kasem taem we oli prapa spolem gud yufala.\n\n4 Mo taem i kam kwik tumas, se sapos yufala i no sakem sin blong yufala, bae Ol Man blong Leman oli tekem graon blong yufala we yufala i kasem long ol papa blong yufala, mo Lod God bae i lidim olgeta we oli stret mo gud oli aot long medel blong yufala.\n\n5 Luk, Ol Man blong Leman ol brata blong yufala, we yufala i no laekem olgeta from ol doti blong olgeta mo strong nogud tok we oli sakem mo i bin kam long skin blong olgeta, oli moa stret mo gud bitim yufala; from oli no bin fogetem komanmen blong Lod, we hem i bin givim long papa blong yumi—blong bae oli gat wan waef nomo, mo ol narafala woman, bae oli no gat wan, mo oli no mas gat ol fasin blong stap slip olbaot long medel blong olgeta.\n\n6 Mo nao, komanmen ia, oli wokhad blong obei; taswe, from oli wokhad blong obei long komanmen ia, Lod God bae i no prapa spolem gud olgeta, be bae i gat sore long olgeta; mo wan dei bae Lod i blesem olgeta.\n\n7 Luk, ol hasban blong olgeta oli lavem ol waef blong olgeta, mo ol waef blong olgeta oli lavem ol hasban blong olgeta; mo ol hasban mo ol waef blong olgeta oli lavem ol pikinini blong olgeta; mo fasin blong no bilif blong olgeta mo fasin blong no laekem yufala i from ol rabis fasin blong ol papa blong olgeta; taswe, ?hamas moa nao yufala i gud bitim olgeta, long ae blong bigfala Krieta blong yufala?\n\n8 O, ol brata blong mi, mi fraet se sapos yufala i no sakem ol sin blong yufala bae ol skin blong olgeta bae i moa waet bitim ol skin blong yufala, taem we yufala i kam stanap long fored blong jea blong God wetem olgeta.\n\n9 Taswe, wan komanmen mi givim long yufala, we i toktok blong God, se yufala i nomo toktok nogud agensem olgeta from skin blong olgeta i dak; mo tu, bae yufala i nomo toktok nogud long olgeta from ol doti blong olgeta; be bae yufala i tingbaot ol doti blong yufala nomo, mo tingbaot se ol doti blong olgeta i bin kam from ol papa blong olgeta.\n\n10 Taswe, bae yufala i tingbaot ol pikinini blong yufala, olsem wanem we yufala i bin mekem hat blong olgeta i harem nogud from eksampol we yufala i bin soem long fored blong olgeta; mo tu, tingbaot se, from ol doti blong yufala, yufala i save lidim ol pikinini blong yufala oli go lus, mo ol sin blong olgeta bae i foldaon long hed blong yufala long las dei.\n\n11 O, ol brata blong mi, lisin gud long ol toktok blong mi; wekemap ol paoa blong sol blong yufala; seksekem yufala bakegen blong wekap long slip blong ded; mo mekem yufala i go fri long ol soa blong hel blong mekem se bae yufala i no kam ol enjel blong devel, blong oli sakem yufala i go long lek blong faea mo salfa, we i nambatu ded.\n\n12 Mo nao, mi, Jekob, mi bin talem plante moa samting long ol pipol blong Nifae, blong wonem olgeta agensem fasin ia blong slip wetem man o woman bifo long mared mo fasin blong gat rabis tingting, mo evri kaen sin, mo mi bin talem long olgeta ol nogud samting we bae i hapen long olgeta sapos oli mekem ol rabis samting ia.\n\n13 Mo wan handred pat blong ol histri blong pipol ia, we nao i stat blong kam plante, oli no save raetem olgeta long ol buk ia; be plante long ol histri ia, mi bin raetem olgeta long olgeta buk we oli moa bigfala, wetem ol wo blong olgeta, mo ol rao blong olgeta, mo ol rul blong ol king blong olgeta.\n\n14 Olgeta buk ia oli singaotem olgeta ol buk blong Jekob, mo Nifae i mekem olgeta wetem han blong hem. Mo mi stop blong talemaot ol toktok ia.\n\n", "jacob 4": "[center][font_size=26]Japta 4[/font_size][/center]\n\n[i]Evri profet i wosipim Papa long nem blong Kraes—Sakrifaes blong Ebraham we i givim Aesak i blong ripresentem God mo Wan Stret Pikinini Ia Nomo blong Hem—Ol man oli mas stretem olgeta bakegen wetem God tru long Atonmen—Ol Jiu bae oli sakemaot ston blong fandesen. Raonabaot 544–421 B.K.B.[/i]\n\n1 Nao luk, i hapen se mi, Jekob, mi bin tijim plante long ol pipol blong mi long ol toktok, (mo mi no save raetem be smol pat long ol toktok blong mi nomo, from i had tumas blong raetem ol toktok ia long ol buk) mo mifala i save se ol samting we oli raetem long ol buk bae oli stap fogud;\n\n2 Be evri samting we mifala i raetem long eni samting sapos oli no ol buk we oli bin mekem wetem gol bae i mas ded mo lus; be mifala i save raetem smol toktok long ol buk, we bae i givim ol pikinini blong mifala, mo tu, ol brata blong mifala we mifala i lavem olgeta tumas, wan smol pat blong save long saed blong mifala, o long saed blong ol papa blong olgeta—\n\n3 Nao long samting ia mifala i stap glad; mo mifala i wok strong wetem strong tingting blong raetem ol toktok ia long ol buk, wetem hop se ol brata blong mifala we mifala i lavem tumas mo ol pikinini blong mifala bae oli kasem olgeta toktok ia wetem hat blong tangkyu, mo bae oli lukluk long olgeta blong mekem se oli save lanem samting wetem glad, be i no wetem harem nogud, mo tu, i no wetem fasin blong lukdaon long man, long saed blong ol fas papa mo mama blong olgeta.\n\n4 Nao, from plan ia, mifala i bin raetem ol samting ia, blong mekem se bae oli save se mifala i bin save long Kraes, mo mifala i bin gat wan hop blong glori blong hem plante handred yia bifo hem i kam; mo i no mifala nomo i gat wan hop blong glori blong hem, be tu, ol tabu profet we oli bin stap bifo long mifala.\n\n5 Luk, oli bin biliv long Kraes mo bin wosipim Papa long nem blong hem, mo tu, mifala i wosipim Papa long nem blong hem. Mo from plan ia mifala i holem loa blong Moses, we i poenem sol blong mifala long hem; mo from stamba tingting ia, loa ia God i akseptem se hem i stret long mifala, olsem we oli bin givim long Ebraham, long waelples, blong hem i obei long ol komanmen blong God blong sakrifaesem boe blong hem Aesak, we i ripresentem God mo Wan Stret Pikinini Ia Nomo blong hem.\n\n6 Taswe, mifala i stadi long ol toktok blong ol profet mo mifala i kasem plante revelesen mo spirit blong profesi; mo from mifala gat ol witnes ia mifala i kasem wan hop; mo fet blong mifala i kam we i nomo seksek, mekem se, i tru, mifala i save givim oda long nem blong Jisas mo ol tri oli obei long mifala, o ol bigfala hil, o ol wef blong solwota.\n\n7 Be, Lod God i soem long mifala ol wiknes blong mifala blong mekem se mifala i save se hem i tru long gladhat blong hem, mo tru long ol bigfala wok we hem i kamdaon blong mekem long ol pikinini blong ol man, we mifala i gat paoa blong mekem olgeta samting ia.\n\n8 Luk, ol wok blong Lod, oli bigfala mo gudfala. Hamas i had tumas blong man i luklukgud insaed long ol dip ples blong ol sikret blong hem; mo hem i no posibol blong man i faenemaot evri wei blong hem. Mo i no gat man i save ol wei blong hem, sapos hem i no kasem tru long revelesen; taswe, ol brata, no lukdaon long ol revelesen blong God.\n\n9 From luk, tru long paoa blong toktok blong hem man i bin kam long fes blong wol, we wol ia i bin kamaot tru long paoa blong toktok blong hem. Taswe, sapos God i save toktok mo wol i bin kamaot, mo blong toktok mo man i bin kamaot, O ale, ?from wanem bae hem i no save rulum wol ia, o ol samting we hem i mekem wetem ol han blong hem long fes blong wol, folem tingting mo glad blong hem?\n\n10 Taswe, ol brata, no lukaotem blong givim advaes long Lod, be tekem advaes long han blong hem. From luk, yufala i save yufalawan bakegen se, hem i stap givim advaes wetem waes tingting, mo wetem jastis, mo wetem wan bigfala sore, ova evri wok blong hem.\n\n11 Taswe, ol brata we mi lavem tumas, stretem yufala wetem hem tru long atonmen blong Kraes, Wan Stret Pikinini Ia Nomo blong hem, mo yufala i save kasem wan laef bakegen long ded, folem paoa blong laef bakegen long ded we i stap long Kraes, mo bae oli soem yufala olsem ol fas frut blong Kraes long God, we yufala i gat fet, mo kasem wan gud hop blong glori long hem bifo hem i soemaot hemwan long bodi blong mit mo bun.\n\n12 Mo nao, yufala we mi lavem tumas, no sapraes tumas we mi talem ol samting ia long yufala; ?from wanem nao yumi no tokbaot atonmen blong Kraes, mo kam blong gat wan stret mo gud save abaot hem, olsem blong kasem wan save long laef bakegen long ded mo wol we bae i kam?\n\n13 Luk, ol brata blong mi, hem we i talemaot profesi, letem hem i talemaot profesi, folem haremsave blong ol man; from Spirit i talem trutok mo i no giaman. Taswe, hem i talemaot ol samting olsem we oli rili stap, mo ol samting olsem we bae oli rili stap; taswe, ol samting ia oli soemaot long mifala long wan klia fasin, blong sevem sol blong yumi. Be luk, i no yumi nomo we i witnesem ol samting ia; from God i bin talemaot tu, ol samting ia long ol profet blong bifo.\n\n14 Be luk, Ol Jiu oli bin wan stronghed pipol; mo oli ting nating long ol klia toktok, mo oli kilimded ol profet, mo oli lukaotem ol samting we oli no save andastanem. Taswe, from oli blaen, we blaen ia i bin kam long taem we oli bin lukluk i go ova long mak, nao oli mas foldaon; from God i bin tekemaot klia fasin blong hem long olgeta, mo i bin givim long olgeta plante samting we oli no save andastanem, from oli bin wantem samting ia. Mo from oli bin wantem samting ia, God i bin mekem samting ia, blong oli kikim ston mo no save stanap strong.\n\n15 Mo nao, mi, Jekob, Spirit i lidim mi blong talemaot profesi; from mi haremsave wetem ol wok blong Spirit we oli stap long mi, we tru long foldaon blong Ol Jiu bae oli sakemaot ston ia we oli save bildim olgeta antap long hem mo gat wan sef fandesen.\n\n16 Be luk, folem ol skripja, ston ia bae i kam bigfala, mo i laswan, mo hem i wan ia nomo we i tru fandesen, we Ol Jiu oli save bildimap olgeta antap long hem.\n\n17 Mo nao, olgeta blong mi we mi lavem tumas, ?olsem wanem i save hapen se, olgeta ia, afta we oli bin sakemaot tru fandesen, bae oli eva save bildimap olgeta antap long hem, blong mekem se i save kam hed blong kona blong olgeta?\n\n18 Luk, ol brata blong mi we mi lavem tumas, bae mi eksplenem sikret ia long yufala; hemia sapos, long eni wei, mi no seksek long fasin blong mi blong stanap strong wetem Spirit, mo foldaon from mi wari tumas from yufala.\n\n", "jacob 5": "[center][font_size=26]Japta 5[/font_size][/center]\n\n[i]Jekob i talemaot stret toktok blong Sinos long saed blong stori olsem parabol blong ol olif tri we oli no wael mo ol wael olif tri—Oli olsem Isrel mo Ol Jentael—Seraot mo kam tugeta blong Isrel, oli talemaot fastaem bifo i hapen—Oli tokbaot smol long saed blong Ol Man blong Nifae mo Ol Man blong Leman mo evri laen blong Isrel—Ol Jentael bae oli joenem olgeta wetem Isrel—Plantesen bae i bon long en. Raonabaot 544–421 B.K.B.[/i]\n\n1 Luk, olgeta brata blong mi, yufala i no tingbaot se yufala i bin ridim ol toktok blong profet Sinos, we hem i bin talemaot long laen blong Isrel, we i talem se:\n\n2 “Lisin gud, O yufala laen blong Isrel mo harem ol toktok blong mi, mi wan profet blong Lod.\n\n3 From luk, olsem ia nao Lod i talem se, bae mi talem se yu, O laen blong Isrel, yu olsem wan olif tri we i no wael, we wan man i bin tekem mo i bin givim gudfala kaekae long hem long plantesen blong hem; mo i bin gro, mo i bin kam olfala, mo i bin stat blong roten.\n\n4 Mo i bin hapen se masta blong plantesen i bin go, mo hem i bin luk se olif tri blong hem i stat blong roten; mo hem i talem se: ‘Bae mi katem klinim tri ia, mo digim raon long hem, mo givim gudfala kaekae long hem blong mekem se maet hem i save gat ol branj we oli niu mo save brok isi we oli kamaot, mo i no ded.’\n\n5 Mo i bin hapen se hem i bin katem klinim tri, mo i bin digim raon long hem, mo i bin givim gudfala kaekae long tri ia folem toktok blong hem.\n\n6 Mo i bin hapen se afta plante dei hem i bin stat blong gat sam smol niu branj oli kamaot we oli save brok isi; be luk, stamba ples antap blong tri ia i stat blong ded.\n\n7 Mo i bin hapen se masta blong plantesen i bin luk samting ia, mo hem i talem long wokman blong hem se: ‘Mi harem nogud se bae mi lusum tri ia; taswe, go mo katemaot ol branj long wan wael olif tri, mo karem olgeta oli kam long ples ia, long mi; mo bae yumitu katemaot ol stamba branj we oli stat blong drae, mo bae yumi sakem olgeta i go long faea blong oli save bon.\n\n8 Mo luk, Lod blong plantesen i talem se, mi tekemaot plante long ol branj ia we oli niu mo save brok isi, mo bae mi joenem olgeta i go long eni ples we mi wantem; mo i nomata sapos ol rus blong tri ia bae oli ded, mi save sevem ol frut blong tri ia blong oli blong mi bakegen; taswe, bae mi tekem ol niufala branj ia we oli save brok isi, mo bae mi joenem olgeta long eni ples we mi wantem.\n\n9 Yu tekem ol branj blong wael olif tri, mo joenem olgeta i go long ples blong olgeta; mo olgeta ia we mi bin katemaot bae mi sakem i go long faea mo bonem olgeta, blong mekem se oli nomo save mekem doti long graon blong plantesen blong mi.’\n\n10 Mo i bin hapen se wokman blong Lod blong plantesen i mekem folem olsem we Lod blong plantesen i talem long hem, mo hem i joenem ol branj blong wael olif tri.\n\n11 Mo Lod blong plantesen i bin mekem se oli digim raon long tri mo katem klinim, mo givim gudfala kaekae long hem, mo hem i talem long wokman blong hem: ‘Mi harem nogud se bae mi lusum tri ia; taswe, mi bin mekem samting ia blong maet mi save sevem ol rus blong hem, blong oli no ded, blong mekem se mi save sevem olgeta blong mi bakegen.\n\n12 Taswe, gohed wetem wok blong yu, lukluk long tri, mo givim gudfala kaekae long hem, folem ol toktok blong mi.\n\n13 Mo bae mi putum olgeta ia long pat blong plantesen blong mi we i stap daon olgeta, long eni ples mi wantem, samting ia i nomata long yu; mo mi mekem samting ia blong mi save sevem long mi bakegen ol stret branj blong tri; mo tu, blong mi save hivimap blong mi bakegen, ol frut blong tri ia blong mekem rere blong mi yusum long taem we taem blong pikimap ol frut i pas; from mi harem nogud se bae mi lusum tri ia mo frut blong hem.’\n\n14 Mo i bin hapen se Lod blong plantesen i go long rod blong hem, mo i haedem ol stret branj blong olif tri we oli no wael, long ol pat blong plantesen we i stap daon olgeta, sam long wan ples mo sam long wan narafala ples, folem tingting mo glad blong hem.\n\n15 Mo i bin hapen se wan longfala taem i bin pas i go, mo Lod blong plantesen i talem long wokman blong hem se: ‘Kam, bae yumitu go daon long plantesen, blong yumi save wok long plantesen.’\n\n16 Mo i bin hapen se Lod blong plantesen, wetem wokman tu, tufala i bin go daon long plantesen blong wok. Mo i bin hapen se wokman i talem long masta blong hem se: ‘Luk, luk long ples ia; luk tri ia.’\n\n17 Mo i bin hapen se Lod blong plantesen i lukluk i go, mo i luk tri ia we oli bin joenem ol branj blong wael olif tri i go long hem; mo i stat blong gro mo i stat blong karem frut. Mo hem i luk se hem i gud; mo frut blong hem i olsem stret frut blong tri ia.\n\n18 Mo hem i bin talem long wokman se: ‘Luk, ol branj blong wael tri oli bin karem wota blong rus blong tri ia, blong mekem se rus blong tri ia i karem fulap paoa i kam; mo from rus i gat fulap paoa, ol wael branj oli bin karem frut we i no wael. Nao, sapos yumi no bin joenem ol branj ia, bae tri ia i ded. Mo nao, luk, bae mi hivimap plante frut, we tri ia i bin karem; mo ol frut blong tri ia, bae mi hivimap blong mi bakegen, blong mi save yusum long taem we taem blong pikimap ol frut i pas.’\n\n19 Mo i bin hapen se Lod blong plantesen i bin talem long wokman se: ‘Kam, bae yumitu go daon long pat blong plantesen we i stap daon olgeta, mo luk sapos ol stret branj blong tri oli no bin karem plante frut tu, blong mi save hivimap blong mi bakegen, ol frut blong tri ia blong mi yusum bakegen long taem we taem blong pikimap ol frut i pas.’\n\n20 Mo i bin hapen se oli go long ol ples we masta i bin haedem ol stret branj blong tri long hem, mo hem i talem long wokman se: ‘Luk, ol branj ia, mo hem i bin luk se faswan i bin karem plante frut;’ mo hem i bin luk tu se hem i gud. Mo hem i talem long wokman se: ‘Tekemaot ol frut long tri ia, mo hivimap blong mi save yusum long taem we taem blong pikimap ol frut i pas, blong mekem se mi save sevem olgeta blong miwan bakegen; from luk, mi bin givim gudfala kaekae long hem blong wan longfala taem ia, mo hem i bin karem plante frut,’ hem i bin talem.\n\n21 Mo i bin hapen se wokman i talem long masta blong hem se: ‘?From wanem yu yu kam long ples ia blong planem tri ia, o branj ia blong tri? From luk, ples ia i moa pua bitim ol narafala graon blong plantesen blong yu.’\n\n22 Mo Lod blong plantesen i bin talem long hem se: ‘Yu no givim advaes long mi; mi bin save se ples ia i wan pua ples long graon; taswe, mi bin talem long yu, mi bin givim gudfala kaekae long hem blong longfala taem ia, mo yu luk se i bin karem plante frut.’\n\n23 Mo i bin hapen se Lod blong plantesen i bin talem long wokman blong hem se: ‘Lukluk i go longwe; luk mi bin planem wan narafala branj blong tri tu; mo yu yu save se ples ia blong graon i moa pua bitim faswan. Be, luk tri ia. Mi bin givim gudfala kaekae long hem blong longfala taem ia, mo i bin karem plante frut; taswe, karem hemia, mo hivimap blong mi save yusum long taem we taem blong pikimap ol frut i pas, blong mekem se mi save sevem olgeta blong miwan bakegen.’\n\n24 Mo i bin hapen se Lod blong plantesen i bin talem bakegen long wokman blong hem se: ‘Lukluk long ples ia, mo luk wan narafala branj tu, we mi bin planem; luk we mi bin givim gudfala kaekae long hem tu, mo i bin karem plante frut.’\n\n25 Mo hem i bin talem long wokman se: ‘Lukluk long ples ia mo luk branj ia we i laswan. Luk, hemia mi bin planem long wan gud ples blong graon; mo mi bin givim gudfala kaekae long hem blong longfala taem ia, mo wan pat blong tri ia nomo i bin karem frut we i no wael, mo narafala pat blong tri i bin karem wael frut; luk, mi bin givim gudfala kaekae long tri ia olsem ol narawan.’\n\n26 Mo i bin hapen se Lod blong plantesen i bin talem long wokman se: ‘Katemaot ol branj we oli no bin karem ol gudfala frut, mo sakem olgeta i go long faea.’\n\n27 Be luk, wokman i bin talem long hem se: ‘Bae yumi katem klinim hem, mo digim raonabaot long hem, mo givim gudfala kaekae smol taem moa blong maet hem i save karem gudfala frut i kam long yu, blong mekem se yu save hivimap blong yusum long taem we taem blong pikimap ol frut i pas.’\n\n28 Mo i bin hapen se Lod blong plantesen mo wokman blong Lod blong plantesen i bin givim gudfala kaekae long evri frut blong plantesen.\n\n29 Mo i bin hapen se wan longfala taem i bin pas i go, mo Lod blong plantesen i bin talem long wokman blong hem se: ‘Kam, bae yumitu go daon long plantesen, blong yumitu save wok bakegen long plantesen. From luk, taem i stap kam kolosap, mo en bae i kam i no longtaem; taswe, mi mas hivimap blong miwan bakegen ol frut ia, blong mi save yusum long taem we taem blong pikimap ol frut i pas.’\n\n30 Mo i bin hapen se Lod blong plantesen mo wokman i bin go daon long plantesen; mo tufala i kam long tri we ol stret branj blong hem oli bin katemaot olgeta, mo ol wael branj oli bin joenem olgeta i go long hem; mo luk fulap defren kaen frut i bin stap long tri ia.\n\n31 Mo i bin hapen se Lod blong plantesen i bin testem frut, evri kaen folem namba blong olgeta. Mo Lod blong plantesen i bin talem se: ‘Luk, blong longfala taem ia yumi bin givim gudfala kaekae long tri ia, mo mi bin hivimap blong miwan bakegen plante frut blong mi save yusum long taem we taem blong pikimap ol frut i pas.\n\n32 Be luk, long taem ia hem i bin karem plante frut, mo i no gat wan long hem we i gud. Mo luk, i gat fulap defren kaen blong ol rabis frut; mo tri ia i no givim gud samting long mi, i nomata long evri wok blong yumi; mo nao mi harem nogud we bae mi lusum tri ia.’\n\n33 Mo Lod blong plantesen i bin talem long wokman se: ‘?Bae yumi mekem wanem long tri ia, blong mekem se mi save sevem bakegen ol gud frut blong tri ia blong miwan bakegen?’\n\n34 Mo wokman i bin talem long masta blong hem se: ‘Luk, from yu bin joenem ol branj blong wael olif tri oli bin givim gudfala kaekae long ol rus, blong mekem se oli stap laef mo oli no bin ded; taswe, yu luk se oli gud yet.’\n\n35 Mo i bin hapen se Lod blong plantesen i bin talem long wokman blong hem se: ‘Tri ia i no givim eni gud samting long mi nating, ol rus blong tri ia oli no givim eni gud samting long mi nating sapos bae hem i stap karem ol rabis frut nomo.\n\n36 Be, mi save se ol rus oli gud, mo blong stamba tingting blong miwan, mi bin sevem olgeta; mo from bigfala paoa blong olgeta, oli bin karem ol gudfala frut bifo i kam kasem tedei, tru long ol wael branj.\n\n37 Be luk, ol wael branj oli bin gro mo oli bin winim ol rus blong tri ia; mo from we ol wael branj oli winim ol rus blong tri ia, hem i karem plante rabis frut; mo from we hem i bin karem plante rabis frut yu luk se i stat blong ded; mo bae i kam rere, mo oli save sakem hem long faea, be nomo sapos yumi mekem wan samting blong sevem tri ia.’\n\n38 Mo i bin hapen se Lod blong plantesen i bin talem long wokman blong hem se: ‘Bae yumitu go daon long ol pat blong plantesen we oli stap daon olgeta, mo luk sapos ol stret branj tu oli karem ol rabis frut.’\n\n39 Mo i bin hapen se tufala i go daon long ol pat blong plantesen we oli stap daon olgeta. Mo i bin hapen se oli luk se ol frut blong ol stret branj oli kam roten tu; yes, faswan mo nambatu, mo tu, laswan; mo olgeta evriwan i bin kam roten.\n\n40 Mo wael frut blong las branj i bin winim pat ia blong tri we i bin karem gudfala frut, go kasem mak we branj i bin drae aot mo i bin ded.\n\n41 Mo i bin hapen se Lod blong plantesen i bin krae, mo i talem long wokman se: ‘?Wanem samting moa mi bin save mekem blong plantesen blong mi?’\n\n42 Luk, mi bin save se evri frut blong plantesen i bin kam roten be olgeta ia nomo i no bin kam roten. Mo nao olgeta ia we oli bin karem ol gudfala frut long wan taem bifo, oli bin kam roten tu; mo nao evri tri long plantesen blong mi oli gud blong nating, be blong katemdaon nomo olgeta mo sakem i go long faea.\n\n43 Mo luk las tri ia, we olgeta branj blong hem oli drae, mi bin planem long wan gudfala ples long graon; yes, long mi, ples ia we mi bin save se i moa stret bitim ol narafala ples long graon blong plantesen blong mi.\n\n44 Mo yu bin luk we mi bin katemdaon tu olgeta we i bin mekem doti ples ia blong graon, blong mi save planem tri ia long ples blong olgeta ia.\n\n45 Mo yu bin luk we wan pat blong tri ia i karem ol gudfala frut, mo wan pat blong tri ia i karem ol wael frut; mo from se mi no katemaot ol branj blong tri ia mo sakem olgeta i go long faea, luk, oli winim ol gudfala branj mekem se hem i bin drae aot.\n\n46 Mo nao, luk, i nomata long evri samting we yumi bin mekem blong lukaotem gud plantesen blong mi, ol tri blong plantesen ia oli kam rabis, mekem se oli no karem ol gudfala frut; mo ol tri ia mi bin wantem tumas blong sevem olgeta, blong hivimap blong miwan bakegen, ol frut blong tri ia, blong mi save yusum long taem we taem blong pikimap ol frut i pas. Be, luk, oli kam olsem wael olif tri, mo oli blong nating, be oli gud blong katemdaon mo sakem i go long faea; mo mi harem nogud we bae mi lusum olgeta.\n\n47 ?Be wanem samting moa mi bin save mekem long plantesen blong mi? ?Weswe? ?Mi bin slakem han blong mi, mekem se mi no bin givim gudfala kaekae long hem? No, mi bin givim gudfala kaekae long hem, mo mi bin digim raon long hem, mo mi bin katem klinim hem, mo mi bin putum sitsit blong animol long hem; mo mi bin stretem han blong mi kolosap fuldei, mo en i stap kam kolosap. Mo mi harem nogud we bae mi katemdaon evri tri blong plantesen blong mi, mo sakem olgeta i go long faea blong oli save bon. ?Huia nao i bin spolem gud plantesen blong mi?\n\n48 Mo i bin hapen se wokman i bin talem long masta blong hem se: ‘?Hemia i no ol hae tingting blong plantesen blong yu—we ol branj blong ol tri ia oli winim ol rus we oli gud? Mo from ol branj oli winim ol rus blong ol tri ia, luk oli gro moa kwik bitim paoa blong ol rus, oli tekem paoa long olgetawan bakegen. Luk, mi talem, ?i no samting ia nao we i bin mekem ol tri long plantesen blong yu oli kam nogud?’\n\n49 Mo i bin hapen se Lod blong plantesen i talem long wokman se: ‘Bae yumitu go mo katemdaon ol tri blong plantesen mo sakem olgeta i go long faea, blong mekem se oli no mekem graon blong plantesen blong mi i doti, from mi bin mekem evri samting. ?Wanem samting moa mi bin save mekem long plantesen blong mi?’\n\n50 Be, luk, wokman i bin talem long Lod blong plantesen se: ‘Livim hem i stap smol taem moa.’\n\n51 Mo Lod i bin talem se: ‘Yes, bae mi livim i stap smol taem moa, from mi harem nogud we bae mi lusum ol tri blong plantesen blong mi.\n\n52 Taswe, bae yumitu tekemaot samfala branj blong ol tri ia we mi bin planem long ol pat blong plantesen we oli stap daon olgeta, mo bae yumitu joenem olgeta i go long ol tri we oli bin kamaot long hem; mo bae yumitu katemaot long tri ia ol branj ia we frut blong olgeta i konkon tumas, mo joenem ol stret branj blong tri long ples blong olgeta.\n\n53 Mo bae mi mekem samting ia blong mekem se tri bae i no ded, se, maet, mi save sevem bakegen ol rus blong tri ia blong mi, from wan stamba tingting blong mi.\n\n54 Mo, luk, ol rus blong ol stret branj blong tri we mi bin planem long eni ples we mi bin wantem oli stap laef yet; taswe, blong mi save sevem olgeta tu from stamba tingting blong mi, bae mi tekem samfala long ol branj blong tri ia mo bae mi joenem long olgeta. Yes, bae mi joenem i go long olgeta, ol branj blong mama tri blong olgeta, blong mi save sevem ol rus tu, blong mi bakegen, blong taem we bae oli strong inaf maet bae oli karem ol gudfala frut blong mi, mo bae mi glad yet long ol frut blong plantesen blong mi.’\n\n55 Mo i bin hapen se oli tekem samfala long stret tri we i bin kam wael, mo oli joenem i go long ol stret tri, we oli bin kam wael tu.\n\n56 Mo oli bin tekem ol branj tu long ol stret tri ia we oli bin kam wael, mo oli joenem olgeta i go long mama tri blong olgeta.\n\n57 Mo Lod blong plantesen i bin talem long wokman se: ‘No katemaot ol wael branj long ol tri be olgeta nomo we oli konkon tumas; mo long olgeta, bae yu joenem folem wanem we mi bin talem.\n\n58 Mo bae yumitu givim gudfala kaekae bakegen long ol tri blong plantesen, mo bae yumitu katem blong klinim ol branj blong ol tri ia; mo bae yumitu katemaot long ol tri ia, ol branj we oli rere, we oli mas ded, mo sakem olgeta i go long faea.\n\n59 Mo mi mekem samting ia blong, maet, ol rus blong ol tri ia i save tekem paoa from oli gud tumas; mo from ol branj oli jenis, mekem se ol gudfalawan oli save winim ol rabiswan.\n\n60 Mo from we mi bin sevem ol stret branj mo ol rus blong ol tri ia, mo from we mi bin joenem long olgeta, ol stret branj bakegen i go long mama tri blong olgeta, mo mi bin sevem ol rus blong mama tri blong olgeta, blong, maet, ol tri blong plantesen blong mi oli save karem ol gudfala frut bakegen; mo blong mi save gat glad bakegen long ol frut blong plantesen blong mi, mo, maet, blong mi save glad tumas we mi bin sevem ol rus mo ol branj blong fas frut—\n\n61 Taswe, go statem, mo singaotem ol wokman blong mekem se yumi save wok strong wetem strong tingting oltaem wetem paoa blong yumi long plantesen, blong yumi save mekem rere rod, blong mekem se mi save karem i kam bakegen ol stret frut, we stret frut ia i gud, mo i gudgudfala bitim evri narafala frut.\n\n62 Taswe, bae yumitu go statem mo wok wetem paoa blong yumitu blong las taem ia, from luk en i stap kam kolosap, mo hemia i las taem we bae mi katem klinim plantesen blong mi.\n\n63 Joenem ol branj; stat long ol laswan blong mekem se oli save kam faswan, mo blong mekem se ol faswan oli save kam laswan, mo digim raon ol tri ia, ol yangfala tugeta wetem ol olfala, faswan mo laswan; mo laswan mo faswan, blong mekem se evriwan i save kasem gudfala kaekae wan moa taem bakegen blong las taem.\n\n64 Taswe, digim raon long olgeta, mo katem klinim olgeta, mo putum sitsit blong animol long olgeta wan taem moa, blong las taem, from en i stap kam kolosap. Mo sapos i olsem se ol joen bae oli gro, mo karem stret frut, ale bae yufala i mekem rere rod blong olgeta blong oli gro.\n\n65 Mo taem we oli stat blong gro bae yufala i katemaot ol branj we oli karem ol konkon frut, folem paoa blong ol gudfalawan mo saes blong olgeta; mo bae yufala i no katemaot ol nogudwan blong olgeta, evriwan long wan taem, from mi fraet se bae ol rus blong olgeta oli strong tumas blong joenem, mo ol joen blong olgeta bae oli ded, mo mi lusum ol tri blong plantesen blong mi.\n\n66 From mi harem nogud se bae mi lusum ol tri long plantesen blong mi; from samting ia bae yufala i tekemaot ol nogudwan long semfala spid we ol gudfalawan oli stap gro, blong mekem se rus mo antap blong hem, bae oli gat semfala paoa, kasem taem we ol gudfalawan bae oli winim ol nogudwan, mo oli katemdaon ol nogudwan mo sakem olgeta i go long faea, blong oli no mekem doti long graon blong plantesen blong mi; mo olsem ia nao bae mi brumaot ol nogudwan long plantesen blong mi.\n\n67 Mo ol branj blong stret tri bae mi joenem i go bakegen long stret tri;\n\n68 Mo ol branj blong stret tri bae mi joenem long ol stret branj blong tri ia; mo olsem ia nao bae mi karem olgeta oli kam tugeta bakegen, blong mekem se bae oli karem ol stret frut, mo bae oli kam wan.\n\n69 Mo ol nogudwan bae oli sakemaot, yes, aot long evri graon blong plantesen blong mi tu; from luk, long wan taem ia nomo bae mi katem klinim plantesen blong mi.’\n\n70 Mo i bin hapen se Lod blong plantesen i bin sendem wokman blong hem; mo wokman i bin go, mo i bin mekem olsem we Lod i bin givim oda long hem, mo i bin tekem samfala moa wokman i kam; mo oli no bin plante tumas.\n\n71 Mo Lod blong plantesen i bin talem long olgeta se: ‘Go statem, mo wok long plantesen, wetem paoa blong yufala. From luk, hemia i las taem we bae mi givim gudfala kaekae long plantesen blong mi; from en i stap kolosap nao, mo en blong taem blong pikimap frut i stap kam kwik; mo sapos yufala i wok wetem mi wetem paoa blong yufala, bae yufala i gat glad long ol frut we bae mi hivimap blong mi, blong mi save yusum long taem we bae i kam kwik.’\n\n72 Mo i bin hapen se ol wokman oli bin go mo wok wetem paoa blong olgeta; mo Lod blong plantesen i bin wok tu wetem olgeta; mo oli bin obei ol komanmen blong Lod blong plantesen long evri samting.\n\n73 Mo i bin stat blong gat ol stret frut bakegen long plantesen; mo ol stret branj oli bin stat blong gro mo kam plante tumas; mo ol wael branj oli bin stat blong katemaot, mo sakemaot olgeta; mo oli bin kipim ol rus mo antap blong hem i semmak, folem paoa blong hem.\n\n74 Mo olsem ia nao oli bin wok, wetem evri fasin blong wok wetem strong tingting, folem ol komanmen blong Lod blong plantesen, kasem taem we oli bin sakemaot ol nogudwan tu long plantesen, mo Lod i bin sevem blong hem bakegen ol tri ia we oli bin karem ol stret frut bakegen; mo oli bin kam olsem wan bodi; mo ol frut oli bin semmak; mo Lod blong plantesen i bin sevem blong hem bakegen, ol stret frut, we oli gudgudfala tumas long hem stat long stat finis.\n\n75 Mo i bin hapen se taem we Lod blong plantesen i bin luk se ol frut blong hem oli bin gud, mo se plantesen blong hem i nomo rabis, hem i bin singaotem ol wokman blong hem blong kam, mo i bin talem long olgeta se: ‘Luk, blong las taem ia nao yumi bin givim gudfala kaekae long plantesen blong mi; mo yufala i luk we mi bin mekem folem wanem we mi bin wantem; mo mi bin sevem ol stret frut, we oli gud, olsem we oli bin stap stat long stat. Mo yufala i kasem blesing; from we yufala i bin wok strong wetem strong tingting oltaem wetem mi long plantesen blong mi mo bin obei ol komanmen blong mi, mo yufala i bin karem i kam long mi bakegen ol stret frut, mekem se plantesen blong mi i nomo rabis, mo ol nogudwan oli sakemaot, luk bae yufala i gat glad wetem mi from ol frut blong plantesen blong mi.\n\n76 From luk, blong wan longfala taem bae mi hivimap ol frut blong plantesen blong mi long miwan bakegen blong mi save yusum long taem we taem blong pikimap ol frut i pas, we i stap kam kwik taem tumas; mo blong las taem mi bin givim gudfala kaekae long plantesen blong mi mo mi bin katem klinim hem, mo bin digim raon long hem, mo bin putum sitsit blong animol long hem; taswe, bae mi hivimap, blong miwan bakegen, ol frut ia, blong wan longfala taem, folem wanem we mi bin talemaot.\n\n77 Mo taem we taem ia i kam we ol nogud frut bae oli kambak long plantesen blong mi, ale bae mi mekem se oli pikimap ol gudfalawan mo ol nogudwan; mo bae mi sevem ol gudfalawan oli blong mi, mo ol nogudwan bae mi sakemaot i go long ples blong hem. Mo afta, taem blong pikimap frut i kam, mo en blong hem i kam; mo bae mi mekem se faea i bonem plantesen blong mi.’”\n\n", "jacob 6": "[center][font_size=26]Japta 6[/font_size][/center]\n\n[i]Lod bae i karembak Isrel long ol las dei—Bae faea i bonem wol—Ol man oli mas folem Kraes blong mekem se oli no bon long lek blong faea mo salfa. Raonabaot 544–421 B.K.B.[/i]\n\n1 Mo nao, luk, ol brata blong mi, olsem we mi bin talem long yufala se bae mi talemaot profesi, luk, hemia profesi blong mi—se ol samting we profet ia Sinos i bin talemaot, long saed blong ol laen blong Isrel, long profesi ia we hem i bin skelem olgeta wetem wan olif tri, bae oli mas hapen.\n\n2 Mo dei ia we bae hem i stretem han blong hem bakegen blong nambatu taem blong karembak ol pipol blong hem, hem i dei, yes, las taem tu, we ol wokman blong Lod bae oli go fored wetem paoa blong hem, blong givim gudfala kaekae mo katem klinim plantesen blong hem; mo afta samting ia, en bae i kam kolosap.\n\n3 !Mo hamas nao olgeta we oli bin wok strong wetem strong tingting oltaem long plantesen blong hem, oli kasem blesing! !Mo hamas nao olgeta we bae oli sakemaot olgeta oli go long ples blong olgeta bakegen, oli sakem wan strong nogud tok long olgeta! Mo faea bae i bonem wol ia.\n\n4 Mo hamas nao God blong yumi i gat sore long yumi, from hem i stap tingbaot ol laen blong Isrel, ol rus tugeta wetem ol branj; mo hem i stretem ol han blong hem i go long olgeta long fuldei; mo oli wan pipol we oli stronghed mo wan pipol we i rao tumas; be evriwan we bae i no mekem hat blong hem i kam strong bae Lod i sevem hem long kingdom blong God.\n\n5 Taswe, ol brata blong mi we mi lavem tumas, mi askem long yufala long ol stret toktok blong mekem se bae yufala i sakem sin, mo kam wetem evri tingting blong hat, mo stap tru long God olsem hem i stap tru long yufala. Mo taem we hem i stap stretem han blong sore blong hem i go long yufala long laet blong dei, no mekem hat blong yufala i kam strong.\n\n6 Yes, tedei, sapos yufala i jusum blong harem voes blong hem, no mekem hat blong yufala i kam strong; from se, ?from wanem bae yufala i jusum ded?\n\n7 From luk, afta we yufala i bin kasem gudfala kaekae long ol gudfala toktok blong God long fuldei, ?bae yufala i karem ol rabis frut, blong mekem se oli katemdaon yufala mo sakem yufala i go long faea?\n\n8 Luk, ?bae yufala i sakemaot ol toktok ia? ?Bae yufala i sakemaot ol toktok blong ol profet; mo bae yufala i sakemaot ol toktok we oli bin talemaot long saed blong Kraes, afta we plante long olgeta oli bin toktok long saed blong hem mo tanem baksaed long ol gudfala toktok blong Kraes, mo paoa blong God, mo presen we i Tabu Spirit, mo spolem gud Tabu Spirit, mo jikim bigfala plan blong fasin ia blong pemaot man, we Lod i bin mekem rere blong yufala?\n\n9 ?Yufala i no save se sapos yufala i mekem ol samting ia, bae paoa blong pemaot man mo laef bakegen long ded, we i stap long Kraes, i tekem yufala blong stanap wetem sem mo nogud rong long fored blong kot blong God?\n\n10 Mo folem paoa blong jastis, from oli no save tanem baksaed long jastis, yufala i mas go long lek blong faea mo salfa, we ol flem blong hem i no save ded, mo ol smok blong hem i go antap blong oltaem mo oltaem, we lek blong faea mo salfa ia, hem i blong harem nogud we i no gat en.\n\n11 O ale, ol brata blong mi we mi lavem tumas, yufala i sakem sin, mo kam insaed long smol get, mo gohed long rod ia we i no isi, kasem taem we bae yufala i kasem laef we i no save finis.\n\n12 O stap waes, ?wanem moa nao bae mi save talem?\n\n13 Blong endem toktok blong mi, mi talem gudbae long yufala, kasem taem we bae mi mitim yufala long fored blong stret kot blong God, we kot ia i stikim tingting blong ol nogud man wetem harem nogud mo fraet we i rabis stret. Amen.\n\n", "jacob 7": "[center][font_size=26]Japta 7[/font_size][/center]\n\n[i]Serem i tanem baksaed blong hem long Kraes, i rao wetem Jekob, hem i askem strong blong luk wan saen mo God i panisim hem—Evri profet i bin tokbaot Kraes mo Atonmen blong Hem—Ol Man blong Nifae oli bin spenem laef blong olgeta olsem ol man we oli no gat haos, oli bin bon long wan taem we laef i had tumas, mo Ol Man blong Leman oli no laekem olgeta. Raonabaot 544–421 B.K.B.[/i]\n\n1 Mo nao i hapen se afta plante yia i bin pas, i bin gat wan man i kam long medel blong ol pipol blong Nifae, we nem blong hem i Serem.\n\n2 Mo i bin hapen se hem i bin stat blong prij long medel blong ol pipol, mo i talemaot long olgeta se bae i no gat wan Kraes. Mo hem i bin prijim plante samting blong switim ol pipol; mo samting ia hem i bin mekem, blong mekem se hem i save smasem gud doktrin blong Kraes.\n\n3 Mo hem i bin wok strong wetem strong tingting oltaem blong hem i save lidim hat blong ol pipol i gowe, inaf blong mekem se hem i bin lidim plante hat i gowe; mo hem i bin save se mi, Jekob, mi gat fet long Kraes ia we bae i kam, nao hem i bin lukaotem plante wei blong mekem se hem i save kam long mi.\n\n4 Mo hem i gat plante save, mekem se hem i gat wan ful save long lanwis blong ol pipol; taswe, hem i save yusum plante swit tok, mo plante paoa blong toktok, folem paoa blong devel.\n\n5 Mo hem i bin gat hop blong seksekem mi aot long fet ia, i nomata long plante revelesen mo plante samting we mi bin luk long saed blong ol samting ia; from i tru, we mi bin luk ol enjel, mo oli bin givhan long mi. Mo tu, mi bin harem voes blong Lod i toktok long mi wetem tru voes blong hem, long wanwan taem; taswe, i no gat man i save seksekem mi.\n\n6 Mo i bin hapen se hem i bin kam long mi, mo long fasin ia hem i bin toktok long mi, i talem se: “Brata Jekob, mi bin lukaotem plante taem blong mi save toktok long yu; from mi bin harem mo save tu se yu stap go olbaot fulap, prijim samting ia we yu singaotem se gospel, o doktrin blong Kraes.\n\n7 Mo yu bin lidim plante long ol pipol ia oli gowe mekem se oli jenisim stret fasin blong God, mo oli no holem loa blong Moses we i stret rod; mo oli jenisim loa blong Moses i go long wosip long wan man we yu talem se bae hem i kam long plante handred yia long fiuja. Mo nao luk, mi, Serem, mi talemaot long yu se samting ia i tok agensem nem blong God; from i no gat wan man we i save eni samting olsem; from hem i no save talemaot ol samting we bae oli kam.” Mo long fasin ia Serem i bin rao agensem mi.\n\n8 Be luk, Lod God i bin kapsaetem Spirit blong hem long sol blong mi, inaf we i mekem se mi bin blokem hem long evri toktok blong hem.\n\n9 Mo mi bin talem long hem se: “?Yu tanem baksaed blong yu long Kraes we bae i kam?” Mo hem i bin talem se: “Sapos bae i gat wan Kraes, bae mi no tanem baksaed blong mi long hem; be mi save se i no gat Kraes, mo i no bin gat, mo bae i neva gat.”\n\n10 Mo mi bin talem long hem se: “?Yu biliv long ol skripja?” Mo hem i bin talem: “Yes.”\n\n11 Mo mi bin talem long hem se: “Ale, yu no andastanem olgeta; from i tru we oli tokbaot Kraes. Luk, mi talem long yu se i no gat wan long ol profet we i bin raet, o i bin talemaot profesi, we i no bin tokbaot Kraes ia.”\n\n12 Mo i no hemia nomo—Lod i bin soemaot long mi, from mi bin harem mo bin luk; mo hem i bin soemaot tu long mi wetem paoa blong Tabu Spirit; taswe, mi save se sapos i no gat atonmen i hapen, evri man i mas lus.\n\n13 Mo i bin hapen se hem i bin talem long mi se: “Soem wan saen long mi tru long paoa blong Tabu Spirit ia, we tru long hem yu save fulap samting.”\n\n14 Mo mi bin talem long hem se: “?Yu ting se mi mi huia blong traem God blong soem wan saen long yu long saed blong samting ia we yu save finis se i tru? Be stil, yu tanem baksaed blong yu long hem, from yu yu wan man blong devel. Be, tingting blong mi bae i no hapen; be sapos God bae i nokem yu, letem samting ia i stap olsem wan saen long yu, se hem i gat paoa tugeta long heven mo long wol; mo tu, se bae Kraes i kam. Mo tingting blong yu, O Lod, bae i hapen, mo i no tingting blong mi.”\n\n15 Mo i bin hapen se taem we mi, Jekob, mi bin talemaot ol toktok ia, paoa blong Lod i bin kam long hem, inaf we i mekem se hem i bin foldaon long graon. Mo i bin hapen se oli bin givim gudfala kaekae long hem blong spes blong plante dei.\n\n16 Mo i bin hapen se hem i bin talem long ol pipol se: “Kam tugeta long tumoro from bae mi ded; taswe, mi wantem blong toktok long ol pipol bifo bae mi ded.”\n\n17 Mo i bin hapen se long nekis dei ol grup blong ol pipol oli bin kam tugeta; mo hem i bin toktok klia long olgeta mo i bin tanem baksaed blong hem long ol samting we hem i bin tijim long olgeta, mo hem i bin talemaot se hem i save se i gat Kraes, mo paoa blong Tabu Spirit, mo ol tijing blong ol enjel.\n\n18 Mo hem i bin toktok klia long olgeta se paoa blong devel i bin trikim hem. Mo hem i bin tokbaot hel, mo taem we i no save finis, mo panis we i no save finis.\n\n19 Mo hem i bin talem: “Mi fraet se mi bin mekem sin ia we Lod i no save fogivim, from mi bin giaman long God; from mi bin tanem baksaed blong mi long Kraes, mo mi talem se mi bin bilivim ol skripja; mo i tru we oli testifae abaot hem. Mo from mi bin giaman olsem ia nao long God mi fraet bigwan se kes blong mi bae i nogud olgeta; be mi talemaot long God.”\n\n20 Mo i bin hapen se taem we hem i bin talemaot ol toktok ia hem i no bin save talem moa, mo hem i lego spirit i go.\n\n21 Mo taem we ol grup blong ol pipol oli bin harem we hem i bin talemaot ol samting ia long taem we hem i rere blong lego spirit, oli bin sapraes tumas; inaf we i mekem se paoa blong God i bin kam daon long olgeta, mo paoa ia i bin winim olgeta mekem se oli bin foldaon long graon.\n\n22 Nao, samting ia i bin mekem glad long mi, Jekob, from mi bin askem samting ia long Papa blong mi we i stap long heven; from hem i bin harem krae blong mi mo i bin ansarem prea blong mi.\n\n23 Mo i bin hapen se pis mo lav blong God i bin kambak bakegen long medel blong ol pipol ia; mo oli bin stadi ol skripja mo oli nomo lisin long ol toktok blong rabis man ia.\n\n24 Mo i bin hapen se Ol Man blong Nifae oli plan long plante wei blong tekembak mo putumbak Ol Man blong Leman long save blong trutok; be evri samting ia i bin blong nating, from oli harem gud blong mekem wo mo mekem blad i ron, mo oli bin gat wan fasin, we i no save finis, blong no laekem mifala nating, ol brata blong olgeta. Mo oli bin lukaot tru long paoa blong ol tul blong faet blong olgeta, blong prapa spolem gud mifala oltaem.\n\n25 Taswe, ol pipol blong Nifae oli bin mekem strong ol haos blong olgeta, agensem ol laen blong Leman, wetem ol tul blong faet blong olgeta, mo wetem evri paoa blong olgeta, oli bin putum tras blong olgeta long God mo strong ston blong sevem olgeta; taswe, oli bin gohed kasem taem ia blong winim ol enemi blong olgeta.\n\n26 Mo i bin hapen se mi, Jekob, i stat blong kam olfala; mo histri blong pipol ia we oli bin kipim long ol narafala buk blong Nifae; taswe, mi finisim histri ia, mi talemaot se mi bin raet folem gudfala save blong mi, long taem mi talem se taem i bin pas wetem mifala; mo tu, laef blong mifala i bin pas olsem se mifala i stap drim. Mifala i stap mifala nomo, mo wan pipol we i tru, mo i no gat ples blong stap long hem; oli bin sakemaot mifala long Jerusalem, mifala i bin bon long hadtaem, long wan waelples, mo ol brata blong mifala oli no laekem mifala, samting ia i bin mekem ol wo mo ol rao oli hapen; taswe, mifala i bin krae sore tumas long ol dei blong mifala.\n\n27 Mo mi, Jekob, mi bin luk se mi mas go daon long gref blong mi i no longtaem; taswe, mi bin talem long boe blong mi Inos: “Tekem ol buk ia.” Mo mi bin talem hem evri samting we brata blong mi, Nifae, i bin givim oda long mi, mo hem i bin promes blong obei ol oda ia. Mo mi stop blong raet long ol buk ia, we raeting we mi bin raet i smol nomo; mo long man we i ridim ol samting ia mi talem gudbae, mi hop se plante long ol brata blong mi bae oli ridim ol toktok blong mi. Ol brata, God i stap wetem yufala.\n\n", "enos 1": "[center][font_size=26]Buk blong Inos[/font_size][/center]\n\n[center][font_size=26]Japta 1[/font_size][/center]\n\n[i]Inos i prea strong tumas mo i kam klin aot long ol sin blong hem—Voes blong Lod i kam long tingting blong hem, we i promes se Ol Man blong Leman bae oli kasem fasin blong sevem man long wan dei long fiuja—Ol Man blong Nifae oli lukaotem blong tekembak Ol Man blong Leman—Inos i glad long Ridima blong hem. Raonabaot 420 B.K.B.[/i]\n\n1 Luk, i bin hapen se mi, Inos, mi save se papa blong mi i bin wan stret man—from hem i bin tijim mi long lanwis blong hem, mo tu, long ol fasin we Lod i lukaotgud mo i givim advaes long man—mo mi blesem nem blong God blong mi from samting ia—\n\n2 Mo bae mi talem long yufala long saed blong traehad we mi bin gat long fored blong God, bifo mi bin kam klin aot long ol sin blong mi.\n\n3 Luk, mi bin go blong lukaotem ol animol long ol bus; mo ol toktok we mi bin harem plante taem we papa blong mi i talem long saed blong laef we i no save finis, mo glad blong ol sent, i bin go draon dip long hat blong mi.\n\n4 Mo sol blong mi i bin hanggri; mo mi bin nildaon long fored blong Meka blong mi, mo mi bin prea long hem wetem wan strongfala prea mo bin askem hem strong from sol blong miwan; mo long fuldei mi bin prea long hem; yes, mo taem we naet i bin kam mi bin stap blong leftemap voes blong mi laod mekem se i bin kasem ol heven.\n\n5 Mo wan voes i bin kam long mi, i talem se: “Inos, mi mi fogivim ol sin blong yu, mo bae mi blesem yu.”\n\n6 Mo mi, Inos, mi bin save we God i no save giaman; taswe, hem i bin tekemaot ol rong blong mi.\n\n7 Mo mi bin talem se: “Lod, ?yu mekem samting ia olsem wanem?”\n\n8 Mo hem i bin talem long mi se: “From fet blong yu long Kraes, we yu yu neva bin harem o luk hem. Mo plante yia bae i pas i go bifo hem i soemaot hemwan long bodi blong mit mo bun; taswe, yu go stat, fet blong yu i bin mekem yu klin.”\n\n9 Nao, i bin hapen se taem we mi bin harem ol toktok ia, mi bin stat blong gat wan tingting we mi wantem wan gudlaef blong ol brata blong mi, Ol Man blong Nifae; taswe, mi bin kapsaetem ful sol blong mi long God from olgeta.\n\n10 Mo taem we, olsem ia nao, mi bin stap traehad long spirit, luk, voes blong Lod i bin kam long maen blong mi bakegen, i talem se: “Bae mi visitim ol brata blong yu folem strong tingting blong olgeta blong obei ol komanmen blong mi. Mi bin givim long olgeta graon ia, mo hem i wan tabu graon; mo bae mi no sakem wan nogus tok long graon ia, be nomo, sapos i from rabis fasin; taswe, bae mi visitim ol brata blong yu folem wanem mi bin talem; mo ol fasin blong brekem loa, bae mi mekem se i foldaon long hed blong olgeta bakegen wetem fasin blong harem nogud.”\n\n11 Mo afta mi, Inos, mi bin harem ol toktok ia, fet blong mi long Lod i stat blong i nomo seksek; mo mi bin prea long hem wetem plante longfala hadwok from ol brata blong mi, Ol Man blong Leman.\n\n12 Mo i bin hapen se afta we mi bin prea mo bin wok wetem strong tingting, Lod i bin talem long mi: “Bae mi givim long yu olsem we yu yu wantem, from fet blong yu.”\n\n13 Mo nao, luk, hemia i bin samting we mi bin wantem long hem—se sapos i olsem, we ol pipol blong mi, Ol Man blong Nifae, bae oli foldaon long fasin blong brekem loa, mo tru long eni wei, oli ded, mo Ol Man blong Leman bae oli no ded, nao bae Lod God bae i sevem wan histri blong ol pipol blong mi, Ol Man blong Nifae; iven sapos i mas hapen tru long paoa blong tabu han blong hem, blong mekem se i save kamaot long wan dei long fiuja long Ol Man blong Leman, blong, maet, oli save tekem olgeta long fasin blong sevem man—\n\n14 From long taem naoia ol hadwok blong mifala oli blong nating nomo blong karembak olgeta oli kam long tru fet. Mo oli bin mekem wan promes, long kros blong olgeta se, sapos i save hapen, bae oli prapa spolem gud ol histri blong mifala mo mifala, mo tu, evri kastom blong ol papa blong mifala.\n\n15 Taswe, from mi bin save se Lod God i save sevem ol histri blong mifala, mi bin gohed blong prea long hem, from hem i bin talem long mi se: “Eni samting we bae yu askem wetem fet, mo stap biliv se bae yu kasem long nem blong Kraes, bae yu kasem samting ia.”\n\n16 Mo mi bin gat fet, mo mi bin prea long God blong bae hem i sevem ol histri; mo hem i bin mekem wan kavenan wetem mi se bae hem i karem olgeta i kamaot long Ol Man blong Leman long taem we hem i jusum.\n\n17 Mo mi, Inos, mi bin save se bae i hapen folem kavenan we hem i bin mekem; taswe, sol blong mi i bin stop blong wari.\n\n18 Mo Lod i bin talem long mi: “Ol papa blong yu tu oli bin askem long mi samting ia; mo bae mi mekem samting ia long olgeta folem fet blong olgeta; from fet blong olgeta i bin olsem blong yu.”\n\n19 Mo nao i hapen se mi, Inos, mi bin go aot long medel blong ol pipol blong Nifae, mi bin talemaot ol profesi blong ol samting we bae oli kam, mo mi talem testemoni abaot ol samting we mi bin harem mo bin luk.\n\n20 Mo mi testifae se ol pipol blong Nifae oli bin lukaotem blong wok strong wetem strong tingting oltaem blong karembak Ol Man blong Leman oli kam long tru fet long God. Be ol wok blong mifala i blong nating nomo; fasin ia blong olgeta blong no laekem ol man i bin strong, mo ol rabis fasin blong olgeta i bin lidim olgeta, mekem se oli bin kam wael, mo prapa wael, mo oli wan pipol we i laekem blong mekem blad i ron, oli bin fulap wetem fasin blong wosipim ol aedol mo oli bin doti; oli bin kakae ol animol we oli kakae ol narafala animol; oli bin stap insaed long ol tenet, mo oli wokbaot olbaot long waelples, wetem wan sotfala skin blong animol we i raonem wes blong olgeta, mo oli bin katem sevem hea blong hed blong olgeta; mo oli bin gud tumas long bonara, mo long huknaef, mo long akis. Mo plante long olgeta i no bin kakae eni samting, be mit nomo we i no tan; mo oli bin gohed oltaem blong lukaotem mifala blong kilimded mifala.\n\n21 Mo i bin hapen se ol pipol blong Nifae oli bin wok long graon, mo oli resemap evri kaen sid, mo blong ol frut, mo ol grup blong eni kaen animol we oli stap tugeta, mo ol grup blong ol kaen buluk blong evri kaen, mo ol nanigot, mo ol wael nanigot, mo tu, plante hos.\n\n22 Mo i bin gat bigfala namba blong ol profet long medel blong mifala. Mo ol pipol oli bin wan pipol we oli stronghed, mo oli slo blong andastanem samting.\n\n23 Mo i no bin gat eni samting, be ol rabis hadtaem nomo, oli bin prij mo profesae long saed blong ol wo, mo ol rao, mo ol foldaon, mo oli gohed blong mekem se oli tingbaot ded, mo taem blong taem we i no save finis, mo ol jajmen mo paoa blong God, mo evri samting ia—oli gohed blong mekem olgeta oli gat respek long Lod oltaem. Mi talem se i no bin gat eni samting, be ol samting ia nomo, mo toktok we i klia tumas we bae i blokem olgeta blong go daon kwik long ded. Mo long fasin ia nao mi raet long saed blong olgeta.\n\n24 Mo mi bin luk ol faet bitwin Ol Man blong Nifae mo Ol Man blong Leman, long rod blong ol dei blong mi.\n\n25 Mo i bin hapen se mi bin stat blong kam olfala, mo wan handred mo seventi mo naen yia i bin pas long taem we papa blong mifala Lihae i bin aot long Jerusalem.\n\n26 Mo mi bin luk se i no longtaem mi mas go daon long gref blong mi, mo paoa blong God i bin kam long mi mekem se mi mas prij mo talemaot profesi long ol pipol ia, mo talemaot trutok folem trutok we i stap long Kraes. Mo mi bin talemaot hemia long evri dei blong mi, mo mi bin glad long hem mo i bitim evri narafala samting long wol.\n\n27 Mo kolosap mi go long ples blong spel blong mi, we i wetem Ridima blong mi; from mi save se tru long hem bae mi spel. Mo mi glad long dei we bodi blong mit mo bun blong mi bae i kam wan niu bodi we i nomo save ded, mo bae i stanap long fored blong hem; afta bae mi luk fes blong hem wetem glad, mo bae hem i talem long mi: “Kam long mi, yu we mi bin blesem yu, i gat wan ples i rere blong yu long ol kingdom blong Papa blong mi.” Amen.\n\n", "jarom 1": "[center][font_size=26]Buk blong Jerom[/font_size][/center]\n\n[center][font_size=26]Japta 1[/font_size][/center]\n\n[i]Ol Man blong Nifae oli holem loa blong Moses, oli stap wet from taem we Kraes bae i kam, mo oli kam antap gud long graon—Plante profet oli wok blong holem ol pipol long rod blong trutok. Raonabaot 399–361 B.K.B.[/i]\n\n1 Nao luk, mi, Jerom, mi raetem smol toktok folem komanmen blong papa blong mi, Inos, blong mekem se oli save kipim famli laen blong mifala.\n\n2 Mo from ol buk ia oli smol, mo from ol samting ia oli bin raetemdaon wetem stamba tingting blong helpem ol brata blong mifala, Ol Man blong Leman, taswe, i mas nid i stap blong mi raet smol, be bae mi no raetem ol samting blong taem we mi stap profesae long hem, o ol revelesen blong mi. ?From wanem bae mi save raet moa bitim ol samting we ol papa blong mi oli bin raetem? ?From i no tru se oli bin soemaot plan blong fasin blong sevem man? Mi talem long yufala se, Yes; mo hemia i inaf long mi.\n\n3 Luk, i gat nid se plante samting i mas hapen long medel blong ol pipol ia, from hat blong olgeta i strong, mo sora blong olgeta i fas, mo maen blong olgeta i blaen, mo oli stronghed; be, God i gat bigfala sore long olgeta, mo kasem naoia, hem i no brumaot olgeta yet long fes blong graon.\n\n4 Mo i gat plante long medel blong yumi we oli kasem plante revelesen, from i no evriwan we i stronghed. Mo evriwan we oli no stronghed mo oli gat fet, oli gud fren wetem Tabu Spirit, we i soemaot long ol pikinini blong ol man folem fet blong olgeta.\n\n5 Mo nao, luk, tu handred yia i bin pas, mo ol pipol blong Nifae oli bin kam strong long graon. Oli bin wokhad blong kipim loa blong Moses mo sabat dei i tabu long Lod. Mo oli no talem ol rabis toktok; mo oli no tok agensem Lod. Mo ol loa blong graon oli bin strong tumas.\n\n6 Mo oli bin seraot i go olbaot long fulap ples long fes blong graon, mo Ol Man blong Leman tu. Mo olgeta ia, oli moa plante tumas bitim Ol Man blong Nifae; mo oli bin laekem blong kilimded ol man mo dring blad blong ol animol.\n\n7 Mo i bin hapen se oli bin kam plante taem agensem mifala, Ol Man blong Nifae, blong faet. Be ol king mo ol lida blong mifala oli ol strong man long fet blong Lod; mo oli tijim ol pipol long ol fasin blong Lod; taswe, mifala i stanap strong agensem Ol Man blong Leman mo fosem olgeta blong oli aot long ol graon blong mifala, mo stat blong mekem i kam strong ol bigtaon blong mifala, o eni ples blong mifala we i kam long ol papa blong mifala.\n\n8 Mo mifala i kam plante tumas, mo mifala i go olbaot long fes blong graon, mo mifala i kam rij tumas long gol, mo long silva, mo long ol gudgudfala samting, mo long fasin blong flas mo naes wok long wud, long ol haos, mo long ol masin, mo tu, long ol samting wetem aean mo kopa, mo bras mo stil, blong mekem ol kaen tul blong evri kaen blong wok long graon, mo ol tul blong faet—yes, ol ara we oli sap, mo basket blong ara, mo dat, mo javelin, mo evri samting blong rere blong faet.\n\n9 Mo from olsem ia nao we mifala i bin rere blong mitim Ol Man blong Leman, nao oli no bin kam antap gud agensem mifala. Be Lod i bin pruvum ol toktok blong hem, we hem i bin talemaot long ol papa blong mifala, we i talem se: “Folem hamas we bae yufala i stap obei ol komanmen blong mi, bae yufala i kam antap gud long graon ia.”\n\n10 Mo i bin hapen se ol profet blong Lod oli bin wonem ol pipol blong Nifae, folem toktok blong God, se sapos oli no obei long ol komanmen, be bae oli foldaon long fasin blong brekem loa, nao bae hem i prapa spolem gud olgeta we oli nomo gat long fes blong graon.\n\n11 Taswe, ol profet, mo ol pris, mo ol tija, oli bin wok strong wetem strong tingting oltaem, wetem fasin blong gat longfala tingting tru long hadtaem, oli stap askem strong ol pipol blong wok wetem strong tingting oltaem; oli tijim loa blong Moses, mo tijim from wanem God i bin givim loa ia; blong winim tingting blong olgeta blong lukluk fored i go long Mesaea, mo biliv long hem blong kam olsem se hem i bin kam finis. Mo long fasin ia nao oli bin tijim olgeta.\n\n12 Mo i bin hapen se from oli bin mekem samting ia, oli blokem olgeta blong oli no save ded long fes blong graon; from oli bin stikim hat blong olgeta wetem trutok, mo oli gohed blong pusum olgeta blong sakem sin.\n\n13 Mo i bin hapen se tu handred mo teti mo eit yia i bin pas—wetem ol fasin blong ol wo, mo ol rao, mo plante fasin blong strong raorao, blong wan longfala taem.\n\n14 Mo mi, Jerom, mi no raet moa, from ol buk ia oli smol. Be luk, ol brata blong mi, yufala i save go long ol narafala buk blong Nifae; from luk, long olgeta, ol histri blong ol wo blong mifala i stap, folem ol raeting blong ol king, o olgeta we oli bin mekem se oli mas raetemdaon olgeta samting ia.\n\n15 Mo mi givim ol buk ia long ol han blong boe blong mi, Omnae, blong mekem se hem i save kipim olgeta folem ol komanmen blong ol papa blong mi.\n\n", "omni 1": "[center][font_size=26]Buk blong Omnae[/font_size][/center]\n\n[center][font_size=26]Japta 1[/font_size][/center]\n\n[i]Omnae, Amaron, Kemis, Abinadom, mo Amalekae, wanwan long olgeta, folem taem blong olgeta, i kipim ol histri—Mosaea i faenem ol pipol blong Sarahemla, we oli bin kam long Jerusalem long ol dei blong Sedekaea—Mosaea i kam king ova long olgeta—Ol laen blong Myulek long Sarahemla oli faenem Koriantuma, laswan long ol laen blong Ol Man blong Jared—King Benjamin i kam king afta Mosaea—Ol man oli nid blong givim sol blong olgeta olsem wan ofring long Kraes. Raonabaot 323–130 B.K.B.[/i]\n\n1 Luk, i bin hapen se mi, Omnae, from mi bin kasem komanmen long papa blong mi, Jerom, we mi mas raet smol long ol buk ia, blong holemtaet ol famli laen blong mifala—\n\n2 Taswe, long ol dei blong mi, mi wantem se yufala i save se mi bin faet plante wetem naef blong faet blong sevem ol pipol blong mi, Ol Man blong Nifae, blong oli no foldaon long ol han blong ol enemi blong olgeta, Ol Man blong Leman. Be luk, mi tu, mi miwan mi wan man nogud, mo mi no bin holem ol loa mo ol komanmen blong Lod olsem we mi sapos blong mekem.\n\n3 Mo i bin hapen se tu handred mo seventi mo sikis yia i bin pas, mo mifala i bin gat plante taem blong pis; mo mifala i bin gat plante taem blong rabis wo mo blad i ron. Yes, mo blong endem, tu handred mo eiti mo tu yia i bin pas, mo mi bin kipim ol buk ia folem ol oda blong ol papa blong mi; mo mi pasem olgeta i go long boe blong mi Amaron. Mo mi stop blong raet.\n\n4 Mo nao, mi Amaron, mi raetem wanem samting we mi raetem, we oli no plante tumas, long buk blong papa blong mi.\n\n5 Luk, i bin hapen se tri handred mo twante yia i bin pas, mo ol moa nogudwan ia blong Ol Man blong Nifae, oli bin kilimded olgeta.\n\n6 From Lod bae i no letem se, afta we hem i bin lidim olgeta oli kamaot long graon blong Jerusalem mo hem i bin holem mo bin sevem olgeta blong oli no foldaon i go long ol han blong ol enemi blong olgeta, yes, hem i no letem se ol toktok we hem i bin talem long ol papa blong mifala, bae oli no save gat pruf; ol toktok ia oli talem se: “Folem hamas we bae yufala i no holem ol komanmen blong mi, bae yufala i no kam antap gud long graon.”\n\n7 Taswe, Lod i bin visitim olgeta wetem bigfala jajmen; be, hem i sevem olgeta we oli stret mo gud blong mekem se bae oli no ded, be hem i bin tekemaot olgeta long ol han blong ol enemi blong olgeta.\n\n8 Mo i bin hapen se mi bin pasem ol buk ia oli go long brata blong mi, Kemis.\n\n9 Nao mi, Kemis, mi raetem wanem smol samting we mi stap raetemdaon, long semfala buk wetem ol brata blong mi; from luk, mi bin luk ol las samting we hem i bin raetem, we hem i bin raetem wetem han blong hem nomo; mo hem i bin raetemdaon samting ia long dei we hem i bin givim ol buk ia long mi. Mo long fasin ia nao mifala i kipim ol histri, from samting ia i folem ol oda blong ol papa blong mifala. Mo mi stop long ples ia.\n\n10 Luk, mi Abinadom, mi mi boe blong Kemis. Luk, i bin hapen se mi bin luk plante wo mo rao bitwin ol pipol blong mi, Ol Man blong Nifae, mo Ol Man blong Leman; mo mi, wetem naef blong faet blong mi, mi bin tekemaot laef blong plante long Ol Man blong Leman blong difendem ol brata blong mi.\n\n11 Mo luk, histri blong pipol ia oli bin raetem long ol buk we ol king oli holem, folem ol jeneresen; mo mi no save wan revelesen be hemia nomo we oli bin raetemdaon, mo tu, i semmak long profesi; taswe, ol samting we oli raetem, oli inaf. Mo mi stop long ples ia.\n\n12 Luk, mi mi Amalekae, boe blong Abinadom. Luk, bae mi toktok long yufala smol long saed blong Mosaea, we i bin kam king long graon blong Sarahemla; from luk, from Lod i bin givim woning long hem se hem i mas aot long graon blong Nifae, mo evriwan we oli wantem mekem folem voes blong Lod, bae oli mas aot long graon wetem hem, i go long waelples—\n\n13 Mo i bin hapen se hem i bin mekem folem samting ia we Lod i bin talem long hem. Mo oli bin aot long graon i go long waelples, olgeta evriwan we bae oli lisin long voes blong Lod; mo plante prijing mo profesi i bin lidim olgeta. Mo oli bin kasem tijing tru long toktok blong God oltaem; mo paoa blong han blong hem i bin lidim olgeta, tru long waelples kasem taem we oli bin kamdaon long graon ia we oli bin singaotem graon blong Sarahemla.\n\n14 Mo oli bin faenem wan pipol, we oli bin singaotem olgeta ol pipol blong Sarahemla. Nao, i bin gat bigfala glad long medel blong ol pipol blong Sarahemla; mo tu, Sarahemla i bin hapi tumas, from se Lod i bin sendem ol pipol blong Mosaea wetem ol buk we oli bin mekem wetem bras we i bin gat histri blong Ol Jiu.\n\n15 Luk, i bin hapen se Mosaea i bin faenemaot se ol pipol blong Sarahemla oli bin kamaot long Jerusalem long taem we Sedekaea, king blong Juda, oli bin tekem hem prisena long Babilon.\n\n16 Mo oli bin wokbaot long waelples, mo han blong Lod i bin tekem olgeta oli krosem ol bigfala wota i go long graon we Mosaea i bin faenem olgeta; mo oli bin stap long ples ia stat long taem ia i go.\n\n17 Mo long taem we Mosaea i bin faenem olgeta, oli bin kam plante tumas. Be, oli bin gat plante faet mo rabis rao, mo oli bin foldaon from naef blong faet long wanwan taem; mo lanwis blong olgeta i bin kam nogud; mo oli no bin karem eni histri wetem olgeta; mo oli bin tanem baksaed blong olgeta long man we i Krieta blong olgeta; mo Mosaea, mo tu, ol pipol blong Mosaea, oli no save andastanem olgeta.\n\n18 Be i bin hapen se Mosaea i bin mekem se bae oli mas tijim olgeta long lanwis blong hem. Mo i bin hapen se afta we oli bin tijim olgeta long lanwis blong Mosaea, Sarahemla i bin talemaot wan famli laen blong ol papa blong hem, folem memori blong hem; mo oli bin raetemdaon ol samting ia, be i no long ol buk ia.\n\n19 Mo i bin hapen se ol pipol blong Sarahemla, mo blong Mosaea, i bin kam tugeta, oli kam wan; mo oli bin jusum Mosaea blong kam king blong olgeta.\n\n20 Mo i bin hapen se long ol dei blong Mosaea, oli bin karem wan bigfala ston i kam long hem we i gat ol raeting long hem; mo hem i bin talemaot mining blong ol raeting ia tru long presen mo paoa blong God.\n\n21 Mo oli bin givim wan histri blong wan man we nem blong hem i Koriantuma mo ol pipol blong hem we oli bin ded. Mo ol pipol blong Sarahemla oli bin faenem Koriantuma; mo hem i bin stap wetem olgeta blong wan taem blong naen mun.\n\n22 Ol raeting ia oli bin tokbaot tu smol long saed blong ol papa blong hem. Mo ol fas bubu blong hem oli bin kamaot long taoa, long taem we Lod i bin miksimap lanwis blong ol pipol; mo rabis panis blong Lod i bin foldaon long olgeta folem ol jajmen blong hem, we oli stret; mo ol bun blong olgeta oli ledaon olbaot long graon long Not.\n\n23 Luk, mi, Amalekae, mi bin bon long ol dei blong Mosaea; mo mi bin stap laef blong luk ded blong hem; mo Benjamin, boe blong hem, i rul long ples blong hem.\n\n24 Mo luk, mi bin luk, long ol dei blong King Benjamin, wan rabis wo mo plante blad i ron bitwin Ol Man blong Nifae mo Ol Man blong Leman. Be luk, Ol Man blong Nifae oli bin kasem moa janis bitim olgeta. Inaf we i mekem se King Benjamin i bin ronem olgeta oli aot long graon blong Sarahemla.\n\n25 Mo i bin hapen se mi bin stat blong kam olfala, mo, from mi no gat pikinini, mo mi save se King Benjamin i wan stret man long fored blong Lod, taswe, bae mi pasem ol buk ia long hem, mo bae mi askem strong long ol man blong kam long God, Tabu Wan blong Isrel, mo biliv long profesi, mo long ol revelesen, mo long ol tijing blong ol enjel, mo long presen blong toktok long plante lanwis, mo long presen blong talem mining blong ol lanwis, mo long evri samting we oli gud; from i no gat wan samting we i gud be nomo sapos i kam long Lod: mo evri samting we i nogud i kam long devel.\n\n26 Mo nao, ol brata blong mi we mi lavem tumas, mi wantem se bae yufala i kam long Kraes, we i Tabu Wan blong Isrel, mo tekem pat long fasin blong hem blong sevem man, mo paoa blong hem we i blong pemaot man. Yes, kam long hem, mo givim ol ful sol blong yufala olsem wan ofring long hem, mo gohed blong livim kakae mo prea, mo stap strong kasem en; mo olsem we Lod i stap laef bae Hem i sevem yufala.\n\n27 Mo nao bae mi toktok smol long saed blong wan namba we i bin go antap long waelples blong gobak long graon blong Nifae; from i bin gat wan bigfala namba we i bin wantem blong stap long graon blong olgeta we i kam long ol papa blong olgeta.\n\n28 Taswe, oli bin go antap long waelples. Mo from lida blong olgeta i bin wan strong mo bigfala man, mo wan stronghed, nao hem i bin statem wan rao long medel blong olgeta; mo oli bin kilimded nogud olgeta evriwan, be fifti nomo i bin stap long waelples mo oli bin gobak bakegen long graon blong Sarahemla.\n\n29 Mo i bin hapen se oli bin tekem tu wan bigfala namba blong ol narafala pipol, mo oli bin tekem wokbaot blong olgeta i gobak long waelples.\n\n30 Mo mi, Amalekae, mi bin gat wan brata we i bin go wetem olgeta tu; mo mi no bin harem wan toktok long olgeta stat long tetaem ia. Mo mi mi stap rere blong ledaon long gref blong mi; mo ol buk ia oli fulap. Mo mi stop long ol toktok blong mi long ples ia.\n\n", "w-of-m 1": "[center][font_size=26]Ol Toktok blong Momon[/font_size][/center]\n\n[center][font_size=26]Japta 1[/font_size][/center]\n\n[i]Momon i mekem ol bigfala buk blong Nifae oli kam smol—Hem i putum ol smolfala buk wetem ol narafala buk—King Benjamin i stanemap pis long graon. Raonabaot 385 A.K.B.[/i]\n\n1 Mo nao mi, Momon, mi rere blong pasem histri we mi bin stap raetemdaon i go long han blong boe blong mi Moronae; luk, mi bin luk kolosap evri pipol blong mi, Ol Man blong Nifae, oli ded.\n\n2 Mo hem i plante handred yia afta we Kraes i bin kam we mi pasem ol histri ia i go long ol han blong boe blong mi; mo mi ting se bae hem i luk taem we evri pipol blong mi oli ded evriwan. Be bae God i letem se hem i save stap laef long taem ia, blong mekem se hem i save raet smol long saed blong olgeta, mo raet smol long saed blong Kraes, blong maet, wan dei, hemia i save helpem olgeta.\n\n3 Mo nao, mi toktok smol long saed blong wanem we mi bin raetem; from afta mi bin mekem ol buk blong Nifae oli kam sot, go kasem rul blong king ia, Benjamin, we Amalekae i bin tokbaot, mi bin luklukgud long ol histri we oli bin givim long mi, mo mi bin faenem ol buk ia we oli holem smol histri ia blong ol profet, stat long Jekob i go daon long rul blong king ia Benjamin, mo tu, plante long ol toktok blong Nifae.\n\n4 Mo ol samting we oli stap long ol buk ia mi laekem, from ol profesi blong taem we Kraes bae i kam; mo ol papa blong mi oli save se plante long olgeta oli bin hapen finis; yes, mo mi save tu se evri samting we oli bin profesae long saed blong mifala i kam kasem dei ia, oli bin hapen, mo evriwan we i bitim dei ia bae oli mas hapen tru—\n\n5 Taswe, mi bin jusum ol samting ia, blong finisim histri blong mi long saed blong olgeta samting ia, we haf blong histri blong mi we i stap bae mi tekem long ol buk blong Nifae; mo mi no save raetem nambahandred pat blong ol samting blong ol pipol blong mi.\n\n6 Be luk, bae mi tekem ol buk ia, we oli holem ol profesi mo ol revelesen, mo putum olgeta wetem haf we i stap blong histri blong mi, from oli gudfala tumas long mi; mo mi save se bae oli gud tumas long ol brata blong mi.\n\n7 Mo mi mekem samting ia blong wan waes stamba tingting; from olsem ia nao Spirit i talem slo long mi, folem fasin blong Spirit blong Lod we i stap long mi. Mo nao, mi no save evri samting; be Lod i save evri samting we bae i kam; taswe, hem i wok tru long mi blong mekem samting we hem i wantem.\n\n8 Mo prea blong mi long God i long saed blong ol brata blong mi, blong mekem se oli save kambak wan moa taem bakegen blong save long saed blong God, yes, fasin blong Kraes blong pemaot man; blong mekem se oli save kambak bakegen olsem wan pipol we evriwan i laekem.\n\n9 Mo nao, mi, Momon, mi gohed blong finisim histri blong mi, we mi tekem long ol buk blong Nifae; mo mi mekem samting ia folem save mo fasin ia blong andastanem ol samting we God i bin givim long mi.\n\n10 Taswe, i bin hapen se afta we Amalekae i bin pasem ol buk ia i go long han blong king Benjamin, hem i bin tekem olgeta mo bin putum olgeta wetem ol narafala buk, we i bin holem ol histri we ol king oli bin pasem daon, long wan jeneresen i go long narafala jeneresen kasem ol dei blong king Benjamin.\n\n11 Mo stat long king Benjamin, oli bin pasem olgeta i kam daon, long wan jeneresen i go long narafala jeneresen kasem taem we oli bin foldaon long han blong mi. Mo mi, Momon, mi prea long God blong hem i save sevem olgeta stat long tetaem ia i go. Mo mi save se bae oli sef; from we ol bigfala samting oli bin raetem long olgeta, tru long ol samting ia ol pipol blong mi mo ol brata blong olgeta bae oli kasem jajmen from, long bigfala mo las dei, folem toktok blong God we oli bin raetem.\n\n12 Mo nao, long saed blong king Benjamin ia—hem i bin gat samfala rao long medel blong ol pipol blong hem.\n\n13 Mo i bin hapen tu se ol ami blong Ol Man blong Leman oli bin kam daon aot long graon blong Nifae, blong faet agensem ol pipol blong hem. Be luk, king Benjamin i bin mekem ol ami blong hem oli kam tugeta mo hem i bin stanap agensem olgeta; mo hem i bin faet wetem paoa blong han blong hemwan, wetem naef blong faet blong Leban.\n\n14 Mo wetem paoa blong Lod oli bin faet agensem ol enemi blong olgeta, kasem taem we oli bin kilimded plante taosen long Ol Man blong Leman. Mo i bin hapen se oli bin faet agensem Ol Man blong Leman kasem taem we oli bin ronem olgeta aot long evri graon blong olgeta we i kam long ol papa blong olgeta.\n\n15 Mo i bin hapen se afta we i bin gat ol giaman Kraes, mo oli bin sarem maot blong olgeta, mo oli panisim olgeta folem ol rong blong olgeta;\n\n16 Mo afta we i bin gat ol giaman profet, mo ol giaman man blong prij mo ol giaman tija long medel blong ol pipol, mo olgeta evriwan ia oli bin panisim olgeta folem ol fasin from ol rong blong olgeta; mo afta we i bin gat plante strong raorao mo plante grup we oli bin pulaot i go long Ol Man blong Leman, luk, i hapen se king Benjamin, wetem help blong ol tabu profet we oli bin stap wetem ol pipol blong hem—\n\n17 From luk, king Benjamin i bin wan tabu man, mo hem i bin rulum ol pipol blong hem wetem stret mo gud fasin; mo i bin gat plante tabu man long graon, mo oli bin talemaot toktok blong God wetem paoa mo wetem atoriti; mo oli bin yusum plante strong toktok, from ol pipol oli stronghed—\n\n18 Taswe, wetem help blong olgeta ia, king Benjamin, taem we hem i bin wok wetem ful paoa blong bodi blong hem mo paoa blong ful sol blong hem, mo tu, ol profet, i bin stanemap pis long graon wan moa taem bakegen.\n\n", "mosiah 1": "[center][font_size=26]Buk blong Mosaea[/font_size][/center]\n\n[center][font_size=26]Japta 1[/font_size][/center]\n\n[i]King Benjamin i tijim long ol boe blong hem lanwis mo ol profesi blong ol papa blong olgeta blong bifo—Bilif long God blong olgeta mo fasin blong stap laef, i bin stap gud i stap from ol histri we oli bin kipim long ol defren buk—Oli jusum Mosaea blong kam king mo oli talem long hem blong lukaotem gud ol histri mo sam narafala samting. Raonabaot 130–124 B.K.B.[/i]\n\n1 Mo nao i nomo bin gat rao long ful graon blong Sarahemla, long medel blong evri pipol we oli blong king Benjamin, mekem se king Benjamin i bin gohed blong gat pis long ol dei blong laef blong hem we i stap.\n\n2 Mo i bin hapen se hem i gat tri boe; mo hem i singaotem ol nem blong olgeta Mosaea, mo Heloram, mo Hileman. Mo hem i mekem se oli mas tijim olgeta long evri lanwis blong ol papa blong hem blong bifo, mekem se, tru long samting ia, bae oli save kam ol man blong haremsave samting; blong mekem se oli save kasem ol samting long saed blong ol profesi we oli bin kamaot long maot blong ol papa blong olgeta blong bifo, we i bin kam long olgeta tru long han blong Lod.\n\n3 Mo tu, hem i bin tijim olgeta long saed blong ol histri we oli bin raetem long ol buk we oli bin mekem wetem bras, mo hem i talem se: “Ol boe blong mi. Mi wantem se bae yufala i mas tingbaot se, sapos yumi no gat ol buk ia we oli holem ol histri mo ol komanmen ia, bae yumi safa from bae yumi no save wan samting, go kasem naoia, from bae yumi no save ol sikret blong God.\n\n4 From i no save hapen se papa blong yumi, Lihae, i save tingbaot evri samting ia, blong hem i save tijim olgeta long ol pikinini blong hem, sapos i no bin gat help blong ol buk ia; from oli tijim hem long lanwis blong Ol Man Ijip, from hemia, hem i save ridim ol raeting ia, mo hem i save tijim olgeta long ol pikinini blong hem, mekem se tru long wei ia, oli save tijim olgeta raeting ia long ol pikinini blong olgeta. Mo taem oli mekem olsem, oli mekem ol komanmen blong God oli hapen, i kam kasem taem naoia.\n\n5 Mi talem long yufala, ol boe blong mi. Sapos yumi no bin gat ol raeting ia, we han blong God i bin holemtaet mo sevem gud blong yumi save ridim mo save long ol sikret blong hem, mo gat ol komanmen blong hem oltaem long fored blong ae blong yumi, iven bae ol papa blong yumi bae oli kam slak from oli lusum bilif. Mo bae yumi kam olsem ol brata blong yumi, Ol Man blong Leman, we oli no save wan samting long saed blong ol samting ia, o iven, oli no bilivim olgeta taem oli tijim olgeta long ol samting ia, from ol kastom blong ol papa blong olgeta blong bifo, we oli no stret.\n\n6 O, ol boe blong mi. Mi wantem se bae yufala i mas tingbaot se ol toktok ia oli tru, mo tu, ol histri ia oli tru. Mo luk, ol buk blong Nifae tu, we oli holem ol histri mo ol toktok blong ol papa blong yumi blong bifo stat long taem we oli bin lego Jerusalem kasem naoia, mo oli tru; mo yumi save kasem stret se oli tru from yumi gat olgeta long fored blong ae blong yumi.\n\n7 Mo nao, ol boe blong mi. Mi wantem se yufala i mas tingbaot blong luklukgud long olgeta raeting ia wetem strong tingting, blong mekem se yufala i save kasem gud save long wei ia. Mo mi wantem se bae yufala i obei long ol komanmen blong God, blong yufala i save kam antap gud long graon folem ol promes we Lod i bin mekem long ol papa blong yumi blong bifo.”\n\n8 Mo king Benjamin i tijim olgeta boe blong hem long plante moa samting we oli no raetem long buk ia.\n\n9 Mo i bin hapen se afta we king Benjamin i bin stop blong tijim ol boe blong hem, nao hem i kam olfala mo hem i bin luk se kolosap bae hem i mas go long rod ia blong ded blong wol; from hemia, hem i ting se i gat nid blong hem i givim kingdom long wan long ol boe blong hem.\n\n10 From hemia, hem i bin mekem Mosaea i kam long fored blong hem; mo hemia ol toktok we hem i bin talem long hem, i talem se: “Boe blong mi, mi wantem se bae yu mekem wan ofisol toktok truaot long ful graon ia long medel blong evri pipol ia, o ol pipol blong Sarahemla mo ol pipol blong Mosaea we oli stap long graon, se tru long toktok ia bae oli save kam tugeta; from long tumoro bae mi talemaot long olgeta ia, ol pipol blong mi, tru long maot blong mi, se yu yu wan king mo wan man blong rul ova long pipol ia, we Lod, God blong yumi i bin givim long yumi.\n\n11 Mo antap long hemia, bae mi givim long pipol ia, wan nem, blong mekem se tru long nem ia, bae oli luksave gud olgeta aot long evri pipol ia we Lod God i bin tekem olgeta oli kamaot long graon blong Jerusalem; mo samting ia mi mekem from oli bin wan pipol we oli wok strong wetem strong tingting blong obei ol komanmen blong Lod.\n\n12 Mo mi givim long olgeta, wan nem, we bae i neva lus, hemia nomo, sapos nomo oli brekem loa.\n\n13 Yes, mo antap long hemia mi talem long yu se, sapos ol pipol ia we Lod i laekem olgeta tumas, oli foldaon long fasin blong brekem loa, mo kam wan nogud pipol mo wan pipol we i mekem adaltri, bae Lod i lego olgeta, mekem se long wei ia, oli kam slak olsem ol brata blong olgeta; mo bae hem i nomo sevem olgeta tru long paoa blong hem we i gudfala mo i bitim evri narafala paoa, olsem we hem i bin sevem ol papa blong yumi bifo.\n\n14 From mi talem long yu, se sapos hem i no bin yusum paoa blong hem blong sevem ol papa blong yumi blong bifo, bae oli mas foldaon long han blong Ol Man blong Leman, mo bae oli harem nogud from bae oli fesem nogud filing blong Ol Man blong Leman.”\n\n15 Mo i bin hapen se afta we king Benjamin i bin stop blong talem ol toktok ia long boe blong hem, hem i bin givim long boe blong hem wok blong lukaotem evri wok blong kingdom.\n\n16 Mo antap long hemia, hem i givim wok tu long hem long saed blong ol histri we oli bin raetem long ol buk we oli bin mekem wetem bras; mo tu, ol buk blong Nifae; mo tu, naef blong faet blong Leban, mo bol o samting ia we i poenem rod, we i bin lidim ol papa blong yumi bifo tru long waelples, we han blong Lod i bin mekem rere mekem se tru long samting ia, i save lidim wanwan long olgeta folem fasin blong folem gud mo fasin blong wokhad oltaem, we oli bin givim long hem.\n\n17 From hemia, taem we oli no bin fetful, oli no bin kam antap gud, o go fored long rod blong olgeta, be God i bin pusumbak olgeta, mo God i no bin glad nating long olgeta; mo from hemia, God i kilim olgeta wetem hadtaem blong kasem kaekae, mo ol hadtaem we i mekem olgeta oli harem nogud, blong mekem olgeta oli tingbaot wok blong olgeta.\n\n18 Mo nao, i bin hapen se Mosaea i go mo i mekem olsem we papa blong hem i bin givim oda long hem, mo i talemaot long evri pipol we oli bin stap long graon blong Sarahemla, blong mekem se oli save kam tugeta blong go antap long tempol blong harem ol toktok we papa blong hem bae i talemaot long olgeta.\n\n", "mosiah 2": "[center][font_size=26]Japta 2[/font_size][/center]\n\n[i]King Benjamin i toktok long ol pipol blong hem—Hem i mekem olgeta oli tingbaot fasin blong mekem stret, mo blong jajem long stret fasin, mo fasin blong gat spirit long taem blong rul blong hem—Hem i givim advaes long olgeta blong wok blong King blong Heven, we i king blong olgeta—Olgeta we oli go agensem God bae oli safa long harem nogud we i olsem wan faea we i no save ded. Raonabaot 124 B.K.B.[/i]\n\n1 Mo i bin hapen se afta we Mosaea i mekem olsem we papa blong hem i bin givim oda long hem mo i mekem wan ofisol toktok i go long pablik truaot long evri graon, nao ol pipol oli kam tugeta long wan ples truaot evri ples long graon, blong oli save go antap long tempol blong harem ol toktok we bae king Benjamin i talemaot long olgeta.\n\n2 Mo i gat wan bigfala namba, oli plante tumas mekem se tufala i no kaontem olgeta tu; from oli kam plante plante tumas mo oli kam plante bigwan long graon.\n\n3 Mo tu, oli tekem sam long ol fasbon blong ol grup blong ol animol blong olgeta, blong oli save givim sakrifaes mo bonem ol ofring folem loa blong Moses;\n\n4 Mo tu, blong oli save talem tangkyu long Lod, God blong olgeta, we i bin lidim olgeta oli aot long graon blong Jerusalem, mo we i bin sevem olgeta aot long ol han blong ol enemi blong olgeta, mo i bin jusum ol man we oli stret blong kam olsem ol tija blong olgeta, mo tu, wan stret man blong kam king blong olgeta we i bin stanemap pis long graon blong Sarahemla, mo we i bin tijim olgeta blong obei long ol komanmen blong God, blong mekem se oli save hapi mo kam fulap long lav long God mo long evri man.\n\n5 Mo i bin hapen se taem we oli kam long tempol, oli stanemap ol tenet blong olgeta raonabaot, evri man folem famli blong hem, we i gat waef blong hem, mo ol boe blong hem, mo ol gel blong hem, mo ol boe blong olgeta, mo ol gel blong olgeta, stat long fasbon i go daon kasem lasbon, evri famli oli seperet long nara famli.\n\n6 Mo oli stanemap ol tenet blong olgeta raonabaot long tempol, evri man i stanemap tenet blong hem wetem doa blong tenet i fesem tempol, blong mekem se oli save stap insaed long ol tenet blong olgeta mo harem ol toktok we king Benjamin bae i talemaot long olgeta;\n\n7 From ol grup blong pipol oli plante tumas mekem se king Benjamin i no bin save tijim olgeta evriwan insaed long ol wol blong tempol. From hemia, hem i bin mekem se oli stanemap wan taoa, blong mekem se ol pipol blong hem oli save harem ol toktok we bae hem i talemaot long olgeta.\n\n8 Mo i bin hapen se hem i stap long taoa mo stat blong toktok long ol pipol blong hem; mo olgeta evriwan i no bin save harem ol toktok blong hem from ol grup blong pipol oli plante tumas; from hemia, hem i mekem se oli raetem ol toktok we hem i bin talemaot mo oli sendem i go long olgeta we oli no save harem voes blong hem, blong mekem se, olgeta tu, oli save kasem ol toktok blong hem.\n\n9 Mo hemia ol toktok we hem i bin talemaot, mo i bin mekem se oli raetemdaon olgeta mo hem i talem se: “Ol brata blong mi. Yufala evriwan we i kam tugeta, yufala we i save harem ol toktok blong mi we bae mi talemaot long yufala tedei; from mi no givim oda long yufala blong kam ia blong pleiplei wetem ol toktok we bae mi talemaot, be blong yufala i lisin gud long mi mo openem ol sora blong yufala blong mekem se yufala i save harem, mo openem hat blong yufala blong mekem se yufala i save andastanem, mo openem ol tingting blong yufala blong mekem se mi save eksplenem ol sikret blong God blong mekem se yufala i save luksave olgeta.\n\n10 Mi no bin givim oda long yufala blong kam ia blong bae yufala i fraet long mi, o blong bae yufala i ting se mi mi moa hae long wan man blong wol.\n\n11 Be mi mi olsem yufala nomo, mi mi save kasem evri kaen fasin blong no strong long bodi mo tingting; be stil ol pipol ia oli bin jusum mi, mo papa blong mi i bin konsekretem mi, mo han blong Lod i bin letem mi blong bae mi kam wan man blong rul mo kam wan king long ol pipol ia; mo Lod i bin lukaotgud mo holemtaet gud mi i stap wetem paoa blong hem we i bitim eni narafala paoa, blong wok blong helpem yufala wetem ful paoa blong tingting, ful maen, mo ful paoa we Lod i bin givim long mi.\n\n12 Mi talem long yufala se, semmak olsem we mi bin letem mi blong spenem ol dei blong mi blong wok blong yufala, go kasem taem naoia, mo mi no bin lukaotem gol o silva o eni kaen blong ol rij samting long yufala;\n\n13 mo tu, mi no letem se yufala i stap long ol andanit graon kalabus, o blong letem yufala i kam slef long yufala bakegen, o blong letem yufala i kilim man i ded, o stil, o stil long taem blong faet, o mekem adaltri; o tu, mi no letem yufala i mekem eni kaen fasin nogud, mo mi tijim yufala se yufala i mas obei ol komanmen blong Lod, long evri samting we hem i bin givim oda long yufala—\n\n14 Mo tu, mi, miwan, mi bin wok wetem ol han blong mi nomo blong mi save wok blong yufala, blong yufala i no hevi wetem ol takis, mo we bae i no gat wan samting i kam long yufala we i hevi blong karem—mo long evri samting ia we mi bin tokbaot, yufala nomo i witnesem long dei ia.\n\n15 Be stil, ol brata blong mi, mi no bin mekem ol samting ia blong mi save tokflas, mo mi no talem ol samting ia blong mekem se mi save talem se yufala i brekem loa; be mi talem ol samting ia long yufala, blong mekem se yufala i save se mi save mekem wan ripot wetem wan klia tingting long fored blong God long dei ia.\n\n16 Luk, mi talem long yufala se from mi bin talem long yufala se mi bin spenem ol dei blong mi long wok blong yufala, mi no gat tingting blong tokflas, from mi bin mekem wok blong God nomo.\n\n17 Mo luk, mi talem ol samting ia long yufala blong yufala i save lanem waes tingting, blong yufala i save lanem se taem we yufala i stap wok blong ol narafala man, yufala i stap mekem wok blong God blong yufala nomo.\n\n18 Luk, yufala i bin singaotem mi king blong yufala; mo sapos mi, we yufala i singaotem king blong yufala, mi stap wok blong helpem yufala, ale, ?bae yufala i no wok blong helpem wanwan long yufala?\n\n19 Mo luk tu, sapos mi, we yufala i singaotem king blong yufala, we i bin spenem ol dei blong hem blong wok blong yufala, be yet i stap tu blong wok blong God, mo i stret blong i kasem tangkyu long yufala, !O hamas moa nao yufala i nidim blong talem tangkyu long King blong yufala long Heven!\n\n20 Mi talem long yufala, ol brata blong mi, sapos yufala i givim evri tangkyu mo pres we ful sol blong yufala i gat paoa blong holem, long God ia we i bin mekem yufala, mo i bin lukaotgud mo holemtaet gud yufala, mo i bin mekem se bae yufala i hapi, mo i bin mekem se bae yufala i save stap long pis wan wetem narawan—\n\n21 Mi talem long yufala se sapos yufala i wok blong hem we i bin mekem yufala stat long stat, mo hem i stap holemtaet gud yufala evri dei, tru long fasin blong givim win long yufala, blong mekem se yufala i save stap laef mo muv mo mekem wanem we yufala i wantem, mo tu, i stap sapotem yufala long wan taem i go long narafala taem—mi talem se, sapos bae yufala i wok blong hem wetem ol ful sol blong yufala, stil bae yufala i stap olsem ol wokman we i no save winim wan samting.\n\n22 Mo luk, samting ia nomo we hem i askem long yufala, hem i blong yufala i obei ol komanmen blong hem mo hem i bin promes long yufala se sapos yufala i obei ol komanmen blong hem, bae yufala i kam antap gud long graon; mo hem i neva jenisim smol wanem we hem i bin talem; from hemia, sapos yufala i obei ol komanmen blong hem, hem i stap blesem yufala mo mekem yufala i kam antap gud.\n\n23 Mo nao, long fas ples, hem i bin mekem yufala, mo i bin givim long yufala laef blong yufala, from samting ia yufala i gat kaon long hem.\n\n24 Mo long nambatu, hem i stap askem se yufala i mas mekem wanem we hem i bin askem yufala blong mekem; from samting ia sapos yufala i mekem, hem i stap blesem yufala semtaem; mo from hemia, hem i bin pem yufala. Mo yufala i stil gat kaon long hem, mo yufala i gat kaon, mo bambae yufala i gat kaon yet, blong oltaem mo long oltaem; from hemia, ?yufala i gat wanem blong flas from?\n\n25 Mo nao mi askem, ?yufala i save talem wan samting long saed blong yufalawan? Mi ansa long yufala, No. Yufala i no save talem tu se yufala i impoten olsem we das blong graon blong wol i impoten; be stil, oli bin mekem yufala long das blong wol; be luk, hemia i blong man we i bin mekem yufala.\n\n26 Mo mi, mi tu, we yufala i singaotem king blong yufala, mi no gud moa bitim olsem we yufala i stap; from mi tu, mi blong das. Mo yufala i luk se mi mi olfala, mo kolosap bae mi givimbak bodi blong wol ia i gobak long mama blong hem we i graon.\n\n27 From hemia, olsem we mi bin talem long yufala se mi bin wok blong yufala, mi stap wokbaot wetem wan tingting we i klia long fes blong God, mi tu, long taem ia mi bin mekem se yufala i save kam tugeta long wan ples, blong mekem se God i no save faenem wan samting i rong long mi, mo blong mekem se blad blong yufala i no kam long mi long taem we bae mi stanap blong God i jajem mi from evri samting we hem i givim oda long mi long saed blong yufala.\n\n28 Mi talem long yufala se mi bin mekem se yufala i kam tugeta long wan ples, blong mekem se mi save karemaot ol blad blong yufala aot long ol klos blong mi, long taem ia we mi stap rere blong go daon long gref blong mi, blong mi save go daon long pis, mo spirit blong mi we i no save ded i save joenem ol kwaea antap mo singsing long ol pres blong wan God we i stret.\n\n29 Mo antap long samting ia, mi talem long yufala se mi bin mekem se yufala i kam tugeta long wan ples, blong mekem se mi save talemaot long yufala se mi nomo save stap olsem tija blong yufala, o king blong yufala;\n\n30 From long taem ia tu, evri bodi blong mi i stap seksek plante, taem we mi stap traem blong toktok long yufala; be Lod God i stap sapotem mi, mo i bin letem mi blong bae mi toktok long yufala mo hem i bin givim oda long mi se mi nidim blong talem long yufala long dei ia, se boe blong mi Mosaea hem i wan king mo wan man blong rul ova long yufala.\n\n31 Mo nao, ol brata blong mi, mi wantem se bae yufala i mekem olsem we yufala i bin mekem bifo. Olsem we yufala i bin obei ol komanmen blong mi, mo tu, ol komanmen blong papa blong mi, mo yufala i bin kam antap gud, mo Lod i bin mekem se yufala i no foldaon long ol han blong ol enemi blong yufala, mo tu, sapos yufala i obei ol komanmen blong boe blong mi, o ol komanmen blong God we hem bae i givim long yufala, bae yufala i kam antap gud long graon mo ol enemi blong yufala bae oli no gat eni paoa ova long yufala.\n\n32 Be, O ol pipol blong mi, yufala i lukaot gud blong mekem se i no gat rao bitwin yufala, mo yufala i lukaot blong jusum blong obei long ivel spirit, we papa blong mi Mosaea i bin tokbaot.\n\n33 From luk, oli sakem wan toktok blong nogud samting we bae i hapen long olgeta we oli jusum blong obei long spirit ia; from sapos hem i jusum blong obei long hem, mo i stap mo i ded wetem ol sin blong hem, semfala man ia i dring fasin blong no save kam antap samtaem i kam long sol blong hem; from hem i kasem olsem ol pei blong hem, wan panis we i no gat en, from hem i bin brekem loa blong God we i go agensem save we hem i gat.\n\n34 Mi talem long yufala se i no gat eniwan long medel blong yufala, be ol smol pikinini blong yufala nomo, we oli no bin tijim ol samting ia long saed blong ol samting ia, be huia i no save we yufala i gat wan kaon we i no save finis long Papa long heven blong yufala, blong givim long hem evri samting we yufala i gat mo yufala i stap; mo tu, oli bin tijim yufala long saed blong ol histri we oli holem ol profesi we ol tabu profet oli bin talemaot, i go kasem taem ia we papa blong yumi, Lihae, i bin lego Jerusalem;\n\n35 Mo tu, evri samting we ol papa blong yumi bifo oli bin talemaot kasem naoia. Mo luk, tu, oli bin talem ol samting we Lod i bin givim oda long olgeta; from hemia, oli stret mo tru.\n\n36 Mo nao, mi talem long yufala, ol brata blong mi, se afta yufala i bin save mo oli bin tijim yufala ol samting ia, sapos yufala i brekem loa mo go agensem samting ia we oli bin talem, mekem se yufala i pulumaot yufala bakegen aot long Spirit blong Lod, mekem se i no save gat ples insaed long yufala blong lidim yufala long ol rod blong waes tingting, blong mekem se Lod i save blesem yufala, mekem se yufala i kam antap gud, mo i lukaotgud long yufala—\n\n37 Mi talem long yufala, se man we i mekem samting ia, semfala man ia i kamaot long wan open faet agensem God; from hemia, hem i jusum blong obei long ivel spirit, mo hem i kam wan enemi blong evri stret mo gud fasin; from hemia, Lod i no gat ples blong man ia, from hem, Lod i no stap long ol tempol we oli no tabu.\n\n38 From hemia, sapos man ia i no sakem sin, mo i stap mo i ded olsem wan enemi blong God, ol samting we jastis i askem i wekemap sol blong hem we i no save ded, blong mekem se hem i save tingbaot ol rong blong hem, we i stap mekem hem i kamaot long fes blong Lod, mo i stap fulumap jes blong hem wetem rong, mo soa, mo harem nogud, we i olsem wan faea we i no save ded, we flem blong hem i go antap blong oltaem mo oltaem.\n\n39 Mo nao mi talem long yufala, se sore i no gat raet blong holemtaet man ia; from hemia, las rod blong hem i blong gotru long wan trabol we i neva gat en.\n\n40 O, yufala evriwan ol olfala man, mo tu, yufala ol yangfala man, mo yufala ol smol pikinini we yufala i save andastanem ol toktok blong mi, from mi bin toktok long wan fasin we i klia long yufala, blong yufala i save andastanem, mi prea se bae yufala i wekap blong tingbaot ol rabis taem blong olgeta we oli bin foldaon long fasin blong brekem loa.\n\n41 Mo antap long samting ia, mi wantem se yufala i tingbaot gudfala mo hapi ples blong olgeta we oli obei ol komanmen blong God. From luk, Lod i blesem olgeta long evri samting, ol samting blong laef ia tugeta wetem blong spirit; mo sapos oli fetful kasem en, bae oli go insaed long heven, blong mekem se oli save stap wetem God long wan ples blong hapi we i neva gat en. O tingbaot, tingbaot se ol samting ia oli tru; from Lod God i bin talemaot ol samting ia.”\n\n", "mosiah 3": "[center][font_size=26]Japta 3[/font_size][/center]\n\n[i]King Benjamin i gohed long toktok blong hem—Lod we I Gat Ol Paoa bae i givhan long ol man long wan bodi blong mit mo bun—Blad bae i kamaot tru long evri smol hol blong skin blong Hem taem we Hem i stap pem praes from ol sin blong wol—Fasin blong sevem man i kam tru long nem blong Hem nomo—Evri man i save lego fasin blong wol mo kam ol Sent tru long Atonmen—Panis blong ol nogud man bae i olsem wan lek blong faea mo salfa. Raonabaot 124 B.K.B.[/i]\n\n1 Mo bakegen ol brata blong mi, mi wantem blong yufala i lisin, from mi gat samting moa blong talem long yufala. From luk, mi gat ol samting blong talem long yufala long saed blong ol samting we bae oli kam.\n\n2 Mo ol samting we bae mi talem long yufala, wan enjel blong God i bin talem ol samting ia long mi. Mo hem i bin talem long mi: “Wekap;” mo mi bin wekap, mo luk hem i bin stanap long fored blong mi.\n\n3 Mo hem i bin talem long mi: “Wekap, mo harem ol toktok we bae mi talem long yu; from luk, mi mi bin kam blong talemaot long yu gudfala nius ia blong wan bigfala glad.\n\n4 From we Lod i bin harem ol prea blong yu, mo i bin jajem stret mo gud fasin blong yu, mo i bin sendem mi blong talemaot long yu se yu yu save glad; mo blong yu yu save talem long ol pipol blong yu se olgeta tu oli save fulap long glad.\n\n5 From luk, taem i stap kam, mo i no longwe tumas, we wetem paoa, Lod we i gat Ol Paoa we i stap rul, we i bin stap, mo i stap long ful taem we i no save finis kasem ful taem we i no save finis, bae i aot long heven i kam daon long medel blong ol pikinini blong ol man, mo bae hem i stap long wan bodi blong mit mo bun, mo bae hem i go long medel blong ol man, i mekem ol bigfala merikel, olsem blong mekem ol pipol we oli sik oli kam oraet bakegen, i mekem ol dedman oli girap bakegen, i mekem olgeta we oli no save wokbaot oli wokbaot bakegen, i mekem ol man we oli no save luk oli save lukluk bakegen, mo olgeta we sora i fas blong oli save harem samting bakegen, mo mekem i kam oraet bakegen evri kaen rabis sik.\n\n6 Mo bae hem i sakemaot ol devel, o ol ivel spirit we oli stap long hat blong ol pikinini blong ol man.\n\n7 Mo luk, bae hem i fesem ol temtesen, mo harem nogud long bodi, hanggri, tosta, mo filim taed, hem i harem nogud bitim we man i save fesem, hemia nomo sapos i no ded from; from luk, blad bae i kamaot long evri hol blong skin blong hem, bae hem i harem i soa bigwan from ol fasin nogud mo ol rabis sin blong ol pipol blong hem.\n\n8 Mo bae oli singaotem hem Jisas Kraes, Pikinini blong God, Papa blong heven mo wol, Krieta blong evri samting stat long stat; mo mama blong hem bae oli singaotem hem, Meri.\n\n9 Mo luk, hem i kam long ol man blong hem blong mekem se fasin blong sevem man i save kam long ol pikinini blong ol man, tru long fet long nem blong hem tu; mo tu, afta evri samting ia, bae oli tekem hem olsem wan man, mo talem se hem i gat wan devel, mo bae oli wipim hem, mo bae oli krusifaem hem.\n\n10 Mo bae hem i girap long nambatri dei long ded; mo luk, bae hem i stanap blong jajem wol, mo luk, ol samting ia oli mekem se wan jajmen we i stret mo gud i save kam long ol pikinini blong ol man.\n\n11 From luk, mo tu, blad blong hem bae i pem praes from ol sin blong olgeta we oli bin foldaon tru long loa we Adam i bin brekem, we oli bin ded be oli no bin save wanem nao God i wantem olgeta blong mekem, o olgeta we oli bin mekem sin be oli no bin save se samting we oli stap mekem i rong.\n\n12 !Be sore tumas, sore tumas long hem we i save se hem i go agensem God! From fasin blong sevem man i no kam long eniwan olsem, be tru long fasin blong sakem sin mo tru long fet long Lod Jisas Kraes.\n\n13 Mo Lod God i bin sendem ol tabu profet blong hem long medel blong ol pikinini blong ol man, blong talemaot ol samting ia i go long evri famli, evri kantri, mo lanwis, blong mekem se eni man we bae i bilivim se Kraes bae i kam, olgeta ia bae oli save kam klin aot long ol sin blong olgeta mo stap glad wetem wan glad we i bigwan tumas, i olsem se hem i bin kam finis long medel blong olgeta.\n\n14 Stil Lod God i bin luk se ol pipol blong hem oli wan pipol we oli stronghed mo hem i bin givim long olgeta wan loa, we i loa blong Moses.\n\n15 Mo plante saen, mo plante samting blong sapraes, mo plante saen, mo plante sado, we hem i bin soem long olgeta, long saed blong taem we bae hem i kam; mo tu, ol tabu profet oli bin tokbaot long olgeta long saed blong taem ia we bae hem i kam; mo stil, oli bin mekem hat blong olgeta i kam strong, mo oli no bin andastanem se loa blong Moses i no gat yus, be tru long atonmen blong blad blong hem nomo.\n\n16 Mo tu, sapos hem i save hapen se ol smol pikinini oli save mekem sin, bae Lod i no save sevem olgeta; be mi talem long yufala se Lod i blesem olgeta; from luk, long saed blong Adam, o tru long fasin blong wol, oli foldaon, nao long semmak fasin tu, blad blong Kraes i pemaot ol sin blong olgeta.\n\n17 Mo antap long samting ia, mi talem long yufala se bae i no gat wan narafala nem we bae oli givim, o wan narafala wei, o rod we fasin blong sevem man i save kam long ol pikinini blong ol man, be tru mo long nem blong Kraes nomo, Lod ia we I Gat Ol Paoa.\n\n18 From luk, hem i jajem, mo jajmen blong hem i stret; mo bebi we i ded taem we hem i bebi yet, bae hem i no save lus; be ol man oli dring fasin ia blong no save kam antap samtaem long sol blong olgeta bakegen, be sapos nomo oli putum tingting blong olgeta i stap daon mo oli kam olsem ol smol pikinini, mo oli bilivim se fasin blong sevem man i bin stap, mo i stap, mo bambae i kam, tru mo long blad ia we i pem praes, we i blong Kraes, Lod ia we I Gat Ol Paoa.\n\n19 From man we i folem fasin blong wol i wan enemi blong God, mo i bin olsem stat long taem we Adam i bin foldaon mo bae i stap olsem, blong oltaem mo oltaem, be sapos nomo hem i mekem folem ol gudfala toktok blong Tabu Spirit, mo i tekemaot man we i folem fasin blong wol, mo kam wan sent tru long atonmen blong Kraes we i Lod, mo i kam olsem wan pikinini, we i stap lisin, i no stap flas, i putum tingting blong hem i stap daon, i save wet longtaem, i gat plante lav, i glad blong stap biaen long evri samting we Lod i tingting blong putum long hem, semmak olsem wan pikinini i stap biaen long papa blong hem.\n\n20 Mo antap long samting ia, mi mi talem long yufala, se taem bae i kam we save abaot wan Sevya bae i go aot olbaot long evri kantri, famli, lanwis, mo pipol.\n\n21 Mo luk, taem we taem ia i kam, bae i no gat wan man we i no gat wan rong samting long fes blong God, be ol smol pikinini nomo, tru long fasin blong sakem sin nomo mo fet long nem blong Lod God we I Gat Ol Paoa.\n\n22 Mo tu, long taem ia, taem we bae yu yu tijim ol pipol blong yu abaot ol samting we Lod, God blong yu i bin komandem yu, ale, bae oli nomo save gat wan rong samting long fes blong God, hemia folem nomo ol toktok we mi bin talemaot long yu.\n\n23 Mo nao mi mi bin talemaot ol toktok we Lod God i bin askem mi.\n\n24 Mo olsem ia nao Lod i talem se: ‘Bae oli stap olsem wan klia testemoni agensem pipol ia, long dei blong jajmen; we olgeta bae oli kasem jajmen long ol toktok ia, evri man folem ol wok blong hem, sapos oli gud, o sapos oli nogud.\n\n25 Mo sapos oli nogud, oli mekem olgeta i kasem wan rabis lukluk long ol rong mo ol rabis sin blong olgeta, we i stap mekem olgeta i go longwe long fes blong Lod long wan ples blong harem nogud tumas mo panis we i no gat en; taem oli stap long ples ia oli nomo save kambak; from hemia, olgetawan nomo oli mekem sol blong olgeta bakegen i no save kam antap samtaem.\n\n26 From hemia, oli bin dring long kap blong bigfala nogud kros blong God we jastis i no save tanem baksaed long olgeta, olsem we i no bin save tanem baksaed se Adam bae i foldaon from hem i kakae frut ia we i no blong kakae; from hemia, sore i nomo save holemtaet olgeta blong oltaem.\n\n27 Mo panismen blong olgeta i olsem wan lek blong faea mo salfa we ol flem blong hem i no save ded, mo we ol smok blong hem i go antap blong oltaem mo oltaem.’” Olsem ia nao Lod i bin givim oda long mi. Amen.\n\n", "mosiah 4": "[center][font_size=26]Japta 4[/font_size][/center]\n\n[i]King Benjamin i gohed wetem toktok blong hem—Fasin blong sevem man i kam from Atonmen—Biliv long God blong Lod i sevem yu—Holemtaet wan fasin blong kam klin aot long ol sin blong yufala tru long fasin ia blong stap fetful—Serem wanem yufala i gat wetem ol puaman—Mekem evri samting wetem waes tingting mo oda. Raonabaot 124 B.K.B.[/i]\n\n1 Mo nao, i bin hapen se taem we king Benjamin i bin stop blong talemaot ol toktok we enjel ia blong Lod i bin givim long hem, hem i bin lukluk olbaot long grup blong pipol ia, mo luk oli bin foldaon long graon from bigfala respek long Lod i bin kam long olgeta.\n\n2 Mo oli bin luk olgeta bakegen long fasin nogud we oli bin stap long hem, mo oli luk we das blong graon i moa gud bitim olgeta. Mo olgeta evriwan i bin singaot laod tugeta, mo talem se: “O gat sore, mo yusum blad we i pem praes, we i blong Kraes blong mifala i save kasem fogivnes from sin blong mifala, mo blong mekem se hat blong mifala i save kam klin. From we mifala i biliv long Jisas Kraes, Pikinini blong God we i bin mekem heven mo wol mo evri samting; we bae i kamdaon long medel blong ol pikinini blong ol man.”\n\n3 Mo i bin hapen se afta we oli bin talemaot ol toktok ia, Spirit blong Lod i bin kam long olgeta, mo oli bin fulap long glad, from oli bin kam klin aot long ol sin blong olgeta, mo oli bin kasem pis long tingting, from bigfala fet we oli bin gat long Jisas Kraes ia we bae i kam, folem ol toktok we king Benjamin i bin talemaot long olgeta.\n\n4 Mo king Benjamin i bin openem maot blong hem bakegen, mo i bin stat blong toktok long olgeta, hem i talem se: “Ol fren blong mi mo ol brata blong mi, ol famli blong mi mo ol pipol blong mi, bae mi singaotem yufala bakegen blong yufala i save harem mo andastanem ol toktok blong mi we oli stap yet we bae mi talemaot long yufala.\n\n5 From luk, sapos save ia abaot gudfala fasin blong God, long tetaem ia i bin wekemap yufala blong mekem se yufala i luksave se yufala i nating nomo, mo se yufala i no stret mo i stap long ples blong foldaon—\n\n6 Mi talem long yufala se, sapos yufala i bin kam blong save gudfala fasin blong God, mo paoa blong hem ia we i bitim eni narafala paoa, mo waes tingting blong hem, mo fasin blong hem blong save wet longtaem, mo fasin blong hem blong gat longfala tingting tru long hadtaem, i go long ol pikinini blong ol man; mo tu, atonmen we i bin rere stat long taem we wol i stat, se tru long hemia, fasin blong sevem man i save kam long hem we bae i putum tras blong hem long Lod, mo bae i wok strong wetem strong tingting blong obei ol komanmen blong Lod, mo i gohed long fet i go kasem en blong laef blong hem. Mi minim laef blong bodi blong wol—\n\n7 Mi talem se, hemia man we i kasem fasin blong sevem man, tru long atonmen we God i bin mekem i rere stat long taem we wol i bin stat blong evri pipol, we oli bin stap long taem we Adam i bin foldaon, o oli stap, o bae oli stap, go kasem en blong wol.\n\n8 Mo hemia i wei, we tru long hem fasin blong sevem man i kam. Mo i nomo gat wan narafala fasin blong sevem man be hemia nomo we oli bin tokbaot; mo tu, i no gat eni narafala fasin we Lod i save sevem man long hem, be tru long ol fasin nomo we mi bin talemaot long yufala.\n\n9 Biliv long God, biliv se hem i stap, mo we hem i bin mekem evri samting, tugeta long heven mo long wol. Biliv se hem i gat evri waes tingting, mo evri paoa, tugeta long heven mo long wol; biliv se man i no save andastanem evri samting we Lod i save.\n\n10 Mo bakegen, biliv se yufala i mas sakem sin blong yufala mo no mekem ol sin ia bakegen, mo putum tingting blong yufala i stap daon long fes blong God; mo askem hem wetem wan tru hat, se bae hem i fogivim yufala, mo nao, sapos yufala i bilivim evri samting ia, meksua se yufala i mekem olgeta.\n\n11 Mo bakegen, mi talem long yufala olsem we mi bin talem bifo, se from we yufala i bin kam blong save glori blong God, o sapos yufala i bin save gudfala fasin blong hem, mo yufala i bin testem lav blong hem, mo bin kam klin aot long ol sin blong yufala we i mekem se yufala i harem i gud plante long sol blong yufala, mo tu, mi wantem se yufala i tingbaot, mo holemtaet long tingting oltaem, se God i gat bigfala paoa, mo se yufala i nating nomo, mo se God i gudwan tumas, mo se hem i gat longfala tingting long yufala, ol wael man we oli nogud olgeta, mo putum tingting blong yufala i stap daon evriwan go kasem daon olgeta, prea long nem blong Lod evri dei, mo stanap strong long fet from ol samting we bae oli kam, we maot blong enjel i bin talemaot.\n\n12 Mo luk, mi talem long yufala se sapos yufala i mekem samting ia, bae yufala i glad oltaem, mo lav blong God bae i fulumap yufala, mo bae yufala i holemtaet fasin blong kam klin aot long ol sin blong yufala; mo bae yufala i gro long saed blong save blong hem we i bin mekem yufala, o long saed blong save long ol samting we oli stret mo tru.\n\n13 Mo bae yufala i no gat wan tingting blong givim kil long wanwan long yufala, be blong stap long pis, mo givim long evri man folem wanem we i nid blong givim.\n\n14 Mo bae yufala i no letem ol pikinini blong yufala blong oli go hanggri, o neked; mo tu, bae yufala i no letem se oli brekem ol loa blong God mo faet mo rao wan wetem narawan, mo wok blong devel, we i masta blong sin, o we i ivel spirit we ol papa blong yumi oli bin tokbaot, hem i wan enemi blong evri stret mo gud fasin.\n\n15 Be bae yufala i tijim olgeta blong wokbaot long ol wei blong trutok mo blong stap tru; bae yufala i tijim olgeta blong lavem wanwan long olgeta, mo blong wok blong wanwan long olgeta.\n\n16 Mo tu, yufala bakegen bae yufala i helpem olgeta we oli nidim help blong yufala; bae yufala i serem sam long ol samting blong yufala long eni man we i gat nid; mo bae yufala i no letem se wan we i blong askem samting, i askem samting blong nating, mo sendem aot hem i go ded.\n\n17 Maet bae yufala i talem se: ‘Man ia i putum rabis samting ia long hemwan bakegen; from hemia, bae mi no help, mo bae mi no givim hem eni kaekae blong mi, o bae mi no serem wetem hem wanem we mi gat, blong mekem se bae hem i no safa, from ol panis blong hem oli stret’—\n\n18 Be mi talem long yufala, O man, eni man we i mekem samting ia, semfala man ia i gat bigfala stamba tingting blong sakem sin; mo sapos hem i no sakem sin from ol samting we hem i bin mekem, hem i ded blong oltaem, mo hem i no gat ples insaed long kingdom blong God.\n\n19 From luk, ?yumi evriwan, yumi no man blong askem samting? ?Yumi evriwan, yumi no dipen long sem Man, we i God, from evri samting we yumi gat, from tugeta ia, kaekae mo klos, mo from gol, mo from silva, mo from evri rij samting we yumi gat we i blong evri kaen?\n\n20 Mo luk, long taem ia tu, yufala i bin prea long nem blong hem, mo askem hem blong mekem yufala i kam klin aot long ol sin blong yufala. ?Mo hem i bin letem se yufala i bin askem samting blong nating? No; hem i bin kapsaetem Spirit blong hem long yufala, mo i bin mekem se hat blong yufala bae i fulap wetem glad, mo i bin mekem se maot blong yufala i sat blong mekem se yufala i no faenem ol toktok blong talemaot, glad blong yufala i bin bigwan tumas.\n\n21 Mo nao, sapos God, we i bin mekem yufala, long hem we yufala i dipen long hem from ol laef blong yufala mo from evri samting we yufala i gat mo from huia yufala, sapos man ia i givim long yufala eni samting we yufala i askem we i stret, wetem fet, mo bilivim se bae yufala i kasem, O afta, hamas moa yufala i mas serem wanem we yufala i gat long wanwan long yufala.\n\n22 Mo sapos yufala i jajem man ia we i askem ol samting blong yufala long yufala, blong mekem se hem i no save ded, mo talemaot strong se hem i mekem wan rong samting, hamas moa bae yu kasem wan panis we i stret from we yufala i no bin serem ol samting blong yufala, we i no blong yufala be i blong God, we laef blong yufala tu i blong hem; mo stil yufala i no askem, o sakem sin long samting ia we yufala i bin mekem.\n\n23 Mi talem long yufala, sore tumas long man ia, from ol samting blong hem bae oli lus wetem hem; mo nao, mi talem ol samting ia long olgeta we oli rij long saed blong ol samting blong wol ia.\n\n24 Mo bakegen, mi talem long ol puaman, yufala we i no gat be stil yufala i gat inaf blong yufala i stap laef long wan dei i go long narafala dei; mi minim yufala evriwan we i tanem baksaed long olgeta we oli stap askem samting, from se yufala i no gat; mi wantem se yufala i talem long hat blong yufala se: ‘mi no givim from mi mi no gat, be sapos mi mi gat bae mi givim.’\n\n25 Mo nao, sapos yufala i talem samting ia long hat blong yufala, yufala i stap olsem se yufala i no gat rong, sapos no bae mi talem strong se yufala i rong; mo panis blong yufala i stret from yufala i wantem samting blong narafala man we yufala i no bin kasem.\n\n26 Mo nao, from ol samting ia we mi bin talemaot long yufala—hem i, from long saed blong holemtaet fasin blong kam klin aot long ol sin blong yufala long wan dei i go long narafala dei, blong mekem se yufala i wokbaot we yufala i no gat rong long fes blong God—mi wantem se bae yufala i serem ol samting blong yufala long olgeta puaman, evri man folem samting we hem i gat, olsem givim kaekae long olgeta we oli hanggri, putum klos long olgeta we oli neked, go luk ol sikman mo givhan long olgeta blong mekem se oli harem gud, tugeta, long saed blong spirit, mo long saed blong laef ia, folem ol samting we oli wantem.\n\n27 Mo yufala i luk se oli mekem ol samting ia long waes tingting mo long oda; from i no gat nid blong wan man i ron moa kwik bitim paoa we hem i gat. Mo bakegen, i nid blong hem i wok strong wetem strong tingting oltaem, blong mekem se hem i save winim praes; from hemia, evri samting i mas hapen long oda.\n\n28 Mo mi wantem se yufala i tingbaot, se eniwan long yufala we i tekem mo yusum wan samting blong neba blong yufala, i mas tekem samting ia i gobak folem wanem we yufala i bin agri blong mekem, sapos no, bae yufala i mekem sin; mo maet bae yufala i mekem neba blong yufala tu i mekem sin.\n\n29 Mo blong endem, mi no save talem long yufala evri samting we yufala i save mekem sin long hem; from i gat plante defren wei mo plante fasin, hem i plante tumas mekem se mi no save kaontem olgeta.\n\n30 Be hemia nomo mi save talem long yufala, se sapos yufala i no lukaot gud long yufalawan, mo long ol tingting blong yufala, mo long ol toktok blong yufala, mo long ol wok blong yufala, mo yufala i no obei ol komanmen blong God, mo no gohed long fet blong wanem we yufala i bin harem long saed blong taem we Lod bae i kam, go kasem en blong laef blong yufala, yufala i mas ded. Mo nao, O man, tingbaot, mo no ded.”\n\n", "mosiah 5": "[center][font_size=26]Japta 5[/font_size][/center]\n\n[i]Ol Sent oli kam ol boe mo ol gel blong Kraes tru long fet—Afta oli singaotem olgeta long nem blong Kraes—King Benjamin i talem strong long olgeta blong stap strong mo no muvmuv, mo gohed long ol gudfala wok. Raonabaot 124 B.K.B.[/i]\n\n1 Mo nao, i bin hapen se, taem we king Benjamin i bin toktok olsem ia nao long ol pipol blong hem, hem i bin sendem ol man oli go long medel blong olgeta, hem i wantem faenemaot long ol pipol blong hem sapos oli bin bilivim ol toktok we hem i bin talemaot long olgeta.\n\n2 Mo olgeta evriwan oli bin singaot wetem wan voes, oli talem se: “Yes, mifala i bin bilivim evri toktok we yu bin talemaot long mifala; mo tu, mifala i save se ol toktok ia oli stret gud mo oli tru, from Spirit blong Lod we I Gat Ol Paoa, i bin mekem wan bigfala jenis long mifala, o insaed long hat blong mifala, mekem se mifala i nomo wantem blong mekem nogud fasin, be blong gohed blong mekem gudfala fasin oltaem.\n\n3 Mo tru long gudfala fasin we i no gat en blong God, mo ol samting we Spirit blong hem i bin soemaot, mifalawan tu, i gat ol bigfala lukluk long ol samting we bae oli kam; mo sapos i gat nid, mifala i save talemaot profesi long saed blong evri samting.\n\n4 Mo hem i fet we mifala i bin gat long ol samting we king blong mifala i bin talemaot long mifala we i bin tekem mifala i kam blong gat bigfala save ia, hemia nao i mekem se mifala i glad wetem wan bigfala glad.\n\n5 Mo mifala i glad blong mekem wan kavenan wetem God blong mifala blong mekem wok we hem i wantem, mo blong obei ol komanmen blong hem, long evri samting we bae hem i askem mifala, long evri dei blong mifala we i stap, blong mifala i no putum long mifala bakegen wan harem nogud we i neva gat en, olsem we enjel i bin talemaot, we bae mifala i no dring long kap blong bigfala nogud kros blong God.”\n\n6 Mo nao, hemia oli ol toktok we king Benjamin i bin wantem blong harem long olgeta; mo from hemia, hem i bin talem long olgeta se: “Yufala i bin talemaot ol toktok we mi bin wantem; mo kavenan we yufala i bin mekem, i wan stret kavenan.\n\n7 Mo nao, from kavenan ia we yufala i bin mekem, bae oli singaotem yufala ol pikinini blong Kraes, ol boe blong hem, mo ol gel blong hem; from luk, long dei ia, hem i bin bonem yufala i kam long saed blong spirit; from yufala i talem se hat blong yufala i bin jenis tru long fet we yufala i gat long nem blong hem; from hemia, yufala i bon long hem mo bin kam ol boe blong hem mo ol gel blong hem.\n\n8 Mo long nem ia yufala i kam fri, mo i no gat wan narafala nem we i save mekem yufala i fri tru long hem. Fasin blong sevem man i no save kam tru long wan narafala nem; from hemia, mi wantem se yufala i tekem long yufala nem blong Kraes, yufala evriwan we i bin mekem kavenan ia wetem God se bae yufala i obei kasem en blong ol laef blong yufala.\n\n9 Mo bae i kam blong hapen se eni man we i mekem samting ia, bae i gat wan ples blong hem long raet han blong God, from bae hem i save nem ia we bae oli yusum blong singaotem hem; from bae oli singaotem hem long nem blong Kraes.\n\n10 Mo nao bae i hapen se, eni man we bae i no tekem long hem nem blong Kraes, oli mas singaotem hem long sam narafala nem; from hemia, hem i faenem hem i stap long lef han blong God.\n\n11 Mo mi wantem se yufala i tingbaot tu, se hemia nem we mi bin talem se bae mi givim long yufala we bae oli no save tekemaot, be tru long fasin blong brekem loa nomo; taswe, lukaot se yufala i no brekem loa, blong mekem se nem ia i no lus long hat blong yufala.\n\n12 Mi talem long yufala se mi wantem se yufala i tingbaot blong holem nem ia mo raetem oltaem long hat blong yufala, blong mekem se oli no faenem yufala long lef han blong God, be blong yufala i harem mo save voes we bae i singaotem yufala, mo tu, nem we bae hem i singaotem yufala long hem.\n\n13 ?From olsem wanem nao wan man i save wan masta we hem i no bin wok blong hem, mo we i wan man we hem i no save mo i longwe long ol tingting mo ol plan blong hat blong hem?\n\n14 Mo bakegen, ?bae wan man i tekem wan dongki blong wan neba blong hem, mo kipim dongki ia? Mi talem long yufala, No; bae hem i no save letem se dongki ia i kakae wetem ol grup blong ol animol blong hem, be bae i ronemaot hem, mo sakemaot hem. Mi talem long yufala, se hemia i samting we bae i hapen long yufala sapos yufala i no save nem we bae oli singaotem yufala long hem.\n\n15 From hemia, mi wantem se yufala i stanap strong mo no muvmuv, mekem plante gudfala wok oltaem, blong mekem se Kraes, Lod God we I Gat Ol Paoa, i save holemtaet yufala blong hem, blong hem i save karem yufala i go long heven, blong yufala i save kasem fasin blong sevem man we i no gat en mo laef we i no save finis, tru long waes tingting, mo paoa, mo jastis, mo sore blong hem we i bin mekem evri samting, long heven mo long wol, we i God we i stap antap long evri samting.” Amen.\n\n", "mosiah 6": "[center][font_size=26]Japta 6[/font_size][/center]\n\n[i]King Benjamin i raetemdaon ol nem blong ol pipol mo i jusum ol pris blong tijim olgeta—Mosaea i rul olsem wan stret mo gud king. Raonabaot 124–121 B.K.B.[/i]\n\n1 Mo nao, king Benjamin i bin ting se i bin gat nid, afta we hem i stop blong toktok long ol pipol, se bae hem i tekem ol nem blong olgeta we oli bin mekem wan kavenan wetem God blong oli obei ol komanmen blong hem.\n\n2 Mo i bin hapen se i no bin gat wan sol, be ol smol pikinini nomo, we i no bin mekem kavenan mo i no bin tekem long olgeta nem blong Kraes.\n\n3 Mo bakegen, i bin hapen se taem we king Benjamin i bin endem evri samting ia, mo i bin konsekretem boe blong hem, Mosaea, blong kam wan man blong rul mo wan king ova long ol pipol blong hem, mo i bin givim long hem evri wok long saed blong kingdom, mo tu, i bin jusum ol pris blong tijim ol pipol, we tru long samting ia oli save harem mo save ol komanmen blong God, mo blong mekem olgeta blong tingbaot strong promes we oli bin mekem, hem i bin sendembak grup blong pipol ia mo oli bin gobak, evriwan folem famli blong olgeta, long haos blong olgeta bakegen.\n\n4 Mo Mosaea i bin stat blong rul long ples blong papa blong hem. Mo hem i bin stat blong rul long taem we hem i gat teti yia, mekem wan totol, raonabaot fo handred mo seventi sikis yia stat long taem we Lihae i bin lego Jerusalem.\n\n5 Mo king Benjamin i bin laef tri yia, afta hem i ded.\n\n6 Mo i bin hapen se king Mosaea i bin wokbaot folem ol wei blong Lod, mo i bin folem ol jajmen mo ol loa blong Lod, mo i bin obei ol komanmen blong hem long evri samting we hem i bin talem long hem.\n\n7 Mo king Mosaea i bin mekem se ol pipol blong hem oli wok long graon. Mo tu, hemwan, i bin wok long graon, blong mekem se tru long wei ia, hem i no save kam wan hevi samting long ol pipol blong hem, blong mekem se hem i save mekem folem olsem we papa blong hem i bin mekem long saed blong evri samting. Mo i no bin gat rao long medel blong ol pipol blong hem blong wan taem blong tri ia.\n\n", "mosiah 7": "[center][font_size=26]Japta 7[/font_size][/center]\n\n[i]Amon i faenem graon blong Lihae-Nifae, we Limhae i king long hem—Ol pipol blong Limhae oli stap olsem ol slef blong Ol Man blong Leman—Limhae i talemaot histri blong laef blong olgeta—Wan profet (Abinadae) i bin talemaot se Kraes i God mo Papa blong evri samting—Olgeta we oli planem doti samting bae oli pikimap waelwin, mo olgeta we oli putum tras blong olgeta long Lod bae oli kam fri. Raonabaot 121 B.K.B.[/i]\n\n1 Mo nao, i bin hapen se afta we king Mosaea i bin gat pis blong wan taem blong tri yia, hem i bin wantem blong save long saed blong ol pipol we oli bin go antap blong stap long graon blong Lihae-Nifae, o long bigtaon blong Lihae-Nifae; from ol pipol blong hem oli no bin harem wan samting long saed blong olgeta stat long taem we oli bin lego graon blong Sarahemla; from hemia, hem i bin taed long ol man blong hem we oli bin askem hem evri taem long saed blong ol pipol ia.\n\n2 Mo i bin hapen se king Mosaea i bin letem se sikstin long ol strong man blong olgeta bae oli save go antap long graon blong Lihae-Nifae, blong askem long saed blong ol brata blong olgeta.\n\n3 Mo i bin hapen se long nekis dei oli bin stat blong go antap, mo oli bin gat wetem olgeta wan Amon, we i wan strong man mo i gat paoa, we hem i kamaot long laen blong Sarahemla; mo tu, hem i lida blong olgeta.\n\n4 Mo nao, oli no bin save rod we bae oli tekem long waelples, blong go antap long graon blong Lihae-Nifae; from hemia, oli bin goraon long waelples blong plante dei, go kasem foti dei oli bin goraon long waelples.\n\n5 Mo taem we oli bin goraon blong foti dei, oli bin kam long wan hil we i stap long Not long graon blong Saelom, mo long ples ia oli bin stanemap ol tenet blong olgeta.\n\n6 Mo Amon i bin tekem tri long ol brata blong hem, mo ol nem blong olgeta oli Amalekae, Hilem, mo Hem, mo oli bin go daon long graon blong Nifae.\n\n7 Mo luk, oli bin mitim king blong ol pipol we oli bin stap long graon blong Nifae, mo long graon blong Saelom; mo ol gad blong king oli bin raonem olgeta, mo oli bin tekem olgeta, mo oli bin fasem olgeta, mo oli bin putum olgeta long kalabus.\n\n8 Mo i bin hapen se afta we oli spenem tu dei long kalabus, oli tekem olgeta i go long fored blong king bakegen, mo oli tekemaot ol rop long olgeta; mo oli stanap long fored blong king, mo oli bin letem olgeta, o long ol narafala toktok oli bin givim oda long olgeta, se oli mas ansa ol kwestin we bae hem i askem long olgeta.\n\n9 Mo hem i bin talem long olgeta se: “Luk, mi mi Limhae, boe blong Noa, we i boe blong Senif, we i bin kamaot long graon blong Sarahemla blong tekem graon ia, we hem i graon blong ol papa blong olgeta, we voes blong ol pipol i bin mekem hem i kam king.\n\n10 Mo nao, ?mi wantem blong save stamba tingting we i bin mekem yufala i no fraet blong kam kolosap long ol wol blong bigtaon ia, taem we mi, miwan, mi bin stap wetem ol gad blong mi aotsaed long get?\n\n11 Mo nao, from stamba tingting ia mi bin letem se oli no kilimded yufala, blong mi save askem long yufala sam kwestin, sapos no, bae mi talem finis long ol gad blong mi blong kilim yufala i ded. Mi letem yufala i toktok.”\n\n12 Mo nao, taem we Amon i bin luk se oli bin letem hem blong toktok, hem i bin go fored long king mo i bin bodaon long hem, mo hem i bin stanap bakegen, hem i talem se: “O king, mi mi stap talem tangkyu tumas long fored blong God long dei ia, we mi mi stap laef yet, mo we oli letem mi blong toktok; mo bae mi no fraet taem we mi toktok.\n\n13 From mi sua se sapos yu bin save mi bae yu no letem blong mi werem ol rop ia. From mi mi Amon, mo mi mi bin kamaot long laen blong Sarahemla, mo mi bin kam, mi aot long graon blong Sarahemla blong askem long saed blong ol brata blong mifala, we Senif i bin karem olgeta aot long graon ia oli kam.”\n\n14 Mo nao, i bin hapen se afta we Limhae i bin harem ol toktok blong Amon, hem i bin glad tumas, mo i bin talem se: “Nao, mi save gud se ol brata blong mi we oli bin stap long graon blong Sarahemla oli stap laef yet. Mo nao, bae mi glad; mo long tumoro, bae mi mekem se ol pipol blong mi tu oli glad.\n\n15 From luk, mifala i stap slef long Ol Man blong Leman, mo oli mekem mifala i pem takis we i had tumas blong pem. Mo nao, luk, ol brata blong yumi bae oli mekem yumi kamaot long slef o kamaot long ol han blong Ol Man blong Leman, mo bae yumi kam ol slef blong olgeta; from i moa gud se yumi kam slef blong Ol Man blong Nifae, bitim blong pem takis i go long king blong Ol Man blong Leman.”\n\n16 Mo nao, king Limhae i bin givim oda long ol gad blong hem se bae oli nomo fasem Amon o ol brata blong hem, hem i bin mekem se bae oli go long hil ia we i bin stap long Not blong Saelom, mo tekem ol brata blong olgeta oli kam long bigtaon, blong mekem se oli save kakae, mo dring, mo spel long ol wok blong longfala wokbaot blong olgeta; from oli bin harem nogud long plante samting; oli bin harem nogud long hanggri, tosta, mo taed.\n\n17 Mo nao, i bin hapen long nekis dei, king Limhae i sendem wan toktok i go long evri pipol blong hem, blong mekem se oli save kam tugeta long tempol, blong harem ol toktok we bae hem i talemaot long olgeta.\n\n18 Mo i bin hapen se taem we oli kam tugeta, hem i bin talem long olgeta long fasin ia, se: “O yufala, ol pipol blong mi, leftemap hed blong yufala mo harem gud; from luk, taem i kolosap mo i no longwe, taem ia we bae yumi nomo stap long oda blong ol enemi blong yumi, i nomata long plante taem we yumi bin hadwok blong nating; be stil, mi trastem se i gat wan hadwok i stap, we bae i wok gud.”\n\n19 From hemia, leftemap hed blong yufala, mo stap glad, mo putum tras blong yufala long God, long God we hem i bin God blong Ebraham, mo Aesak, mo Jekob; mo tu, God ia we i bin karem ol pikinini blong Isrel oli go aot long graon blong Ijip, mo i bin mekem se oli wokabaot tru long Red Si long drae graon, mo i bin fidim olgeta wetem mana blong mekem se oli no save ded long waelples; mo hem i bin mekem plante moa samting blong olgeta.\n\n20 Mo bakegen, semfala God ia i bin karemaot ol papa blong yumi aot long graon blong Jerusalem, mo i bin lukaotgud mo holemtaet ol pipol blong hem go kasem naoia; mo luk, hem i from ol rabis fasin blong yumi mo ol rabis sin blong yumi we i mekem se hem i bin putum yumi long fasin blong stap slef.\n\n21 Mo yufala evriwan i ol witnes long dei ia, se Senif, we i bin kam king ova long pipol ia, from hem i bin hanggri tumas blong kasem graon blong ol papa blong hem, from hemia, oli bin giaman long Senif tru long ol trik mo waes plan blong king Leman, we i bin mekem wan promes wetem king Senif, mo hem i bin givim long ol han blong hem wan pat blong graon, we i bigtaon blong Lihae-Nifae, mo bigtaon blong Saelom; mo graon raonabaot—\n\n22 Mo evri samting ia hem i bin mekem, from stamba tingting blong karem ol pipol oli kam blong folem rul blong hem o kam slef blong hem. Mo luk, mifala long dei ia i stap pem takis i go long king blong Ol Man blong Leman, mifala i pem wan haf blong kon blong mifala, mo ol bali blong mifala, mo tu, long evri kaen sid blong mifala, mo wan haf blong ol niu animol we i bon long ol grup blong animol blong mifala mo ol buluk blong mifala; mo tu, king blong Ol Man blong Leman i stap askem long mifala wan haf blong evri samting we mifala i gat, o laef blong mifala.\n\n23 Mo nao, ?yufala i ting se hadtaem ia i no bigwan blong tekem? ?Mo samting ia, hadtaem blong yumi, i no bigfala? Nao luk, hamas bigfala stamba tingting yumi gat blong krae sore from.\n\n24 Yes, mi talem long yufala, ol stamba tingting we yumi gat blong krae sore from oli bigwan tumas; from luk hamas long ol brata blong yumi oli bin kilim olgeta oli ded, mo blad blong olgeta i bin ron blong nating, mo evri samting ia from ol fasin nogud.\n\n25 From sapos ol pipol ia oli no bin foldaon long fasin blong brekem loa, Lod bae i no bin save letem bigfala rabis samting i kam long olgeta. Be luk, oli no bin wantem blong mekem folem ol toktok blong hem; be ol rao oli bin kamaot long medel blong olgeta, plante tumas, i mekem se oli bin mekem blad i ron long medel blong olgeta bakegen.\n\n26 Mo oli bin kilimded wan profet blong Lod; yes, wan man we God i bin jusum hem, we i bin talem long olgeta ol samting long saed blong ol fasin nogud mo ol rabis sin blong olgeta, mo i bin profesae long plante samting we bae oli kam, yes, taem we Kraes bae i kam tu.\n\n27 Mo from hem i bin talem long olgeta se Kraes hem i God, Papa blong evri samting, mo hem i bin talem se bae hem i tekem long hem pikja blong man, mo bae hem i pikja we God i bin mekem man aot long hem long stat; o long ol narafala toktok, hem i bin talem se God i bin mekem man folem pikja blong hem, mo se God bae i kamdaon long medel blong ol pikinini blong ol man, mo tekem long hem bodi blong mit mo bun mo blad, mo go evri ples long fes blong wol—\n\n28 Mo nao, from hem i bin talem samting ia, oli bin kilim hem i ded; mo oli bin mekem plante moa samting we i bin mekem bigfala nogud kros blong God i kamdaon long olgeta. From hemia, ?huia i sapraes se oli slef, mo se God i panisim olgeta wetem ol nogud hadtaem?\n\n29 From luk, Lod i bin talem se: “‘Bae mi no helpem ol pipol blong mi long dei blong olgeta we oli stap brekem loa; be bae mi blokem ol wei blong olgeta blong mekem se oli no kam antap gud; mo ol wok blong olgeta bae oli olsem wan ston we i blokem rod blong olgeta.’\n\n30 Mo bakegen, hem i bin talem se: ‘Sapos ol pipol blong mi i planem ol doti samting bae oli pikimap doti blong skin blong hem long waelwin; mo frut blong hem i posen.’\n\n31 Mo bakegen hem i bin talem se: ‘Sapos ol pipol blong mi oli planem ol doti samting, bae oli pikimap win blong Is, we i karem fasin blong prapa spolem gud man kwiktaem nomo.’\n\n32 Mo nao, luk, promes blong Lod i bin hapen mo hem i panisim yufala mo hem i givim hadtaem long yufala.\n\n33 Be sapos yufala i tanem yufala i go long Lod wetem evri tingting blong hat blong yufala, mo putum tras blong yufala long hem, mo wok blong hem wetem fasin we evri tingting i wok strong, sapos yufala i mekem samting ia, bambae, folem ol samting we hem i wantem mo glad blong hem, hem i tekem yufala i go fri, yufala i aot long fasin blong stap slef.”\n\n", "mosiah 8": "[center][font_size=26]Japta 8[/font_size][/center]\n\n[i]Amon i tijim ol pipol blong Limhae—Hem i lanem long saed blong ol twantefo buk blong ol laen blong Jared—Ol sia oli save tanem lanwis blong ol histri blong ol man blong bifo—Fasin ia blong kam olsem wan sia i moa big bitim eni narafala presen. Raonabaot 121 B.K.B.[/i]\n\n1 Mo i bin hapen se afta we king Limhae i bin endem toktok long ol pipol blong hem, from hem i bin talemaot plante samting long olgeta mo mi bin raetem wan smol pat nomo blong ol toktok ia long buk ia, hem i bin talem long ol pipol blong hem evri samting long saed blong ol brata blong olgeta we oli stap long graon blong Sarahemla.\n\n2 Mo hem i bin mekem se Amon bae i stanap long fes blong grup blong pipol ia mo talem long olgeta evri samting we i bin hapen long ol brata blong olgeta long stat long taem we Senif i bin kamaot long graon i go kasem taem we hemwan i bin kam aot long graon.\n\n3 Mo tu, hem i bin talemaot long olgeta, ol las toktok we king Benjamin i bin tijim olgeta, mo i bin eksplenem olgeta long ol pipol blong king Limhae, blong mekem se oli save andastanem evri toktok we hem i bin talemaot.\n\n4 Mo i bin hapen se afta we hem i bin mekem evri samting ia, we king Limhae i talem long grup blong pipol ia blong go wanwan, mo i bin mekem se oli gobak, evriwan long wanwan haos blong hem.\n\n5 Mo i bin hapen se hem i bin mekem se oli karem ol buk we oli holem ol histri blong ol pipol blong hem stat long taem we oli bin lego graon blong Sarahemla, oli kam long fored blong Amon, blong hem i save ridim olgeta.\n\n6 Nao, stret long taem we Amon i bin ridim histri ia, king i bin askem long hem blong save sapos hem i save talem mining blong ol lanwis, mo Amon i bin talem long hem se hem i no save.\n\n7 Mo king i bin talem long hem se: “From mi stap sore tumas from ol hadtaem blong ol pipol blong mi, mi bin mekem se foti mo tri pipol blong mi oli mas go long waelples, we tru long wei ia oli save faenem graon blong Sarahemla, blong mekem se mifala i save askem long ol brata blong mifala blong mekem mifala i kamaot long fasin blong stap slef.\n\n8 Mo oli bin lus long waelples blong spes blong plante dei, be stil oli bin stap wok strong wetem strong tingting oltaem, mo oli no bin faenem graon blong Sarahemla be oli bin kambak long graon ia, afta we oli bin wokbaot long wan graon we i gat plante wota, oli bin faenem wan graon we ol bun blong ol man, mo ol animol i kavremap, mo tu, plante haos blong plante kaen we oli brokdaon oli stap, oli kavremap graon ia, oli bin faenem wan graon we i bin gat ol pipol long hem, wan pipol we oli bin plante olsem ol grup blong Isrel.\n\n9 Mo olsem wan testemoni se ol samting we oli bin talem i tru, oli bin karem i kam wetem olgeta twantefo buk we oli fulap wetem ol raeting long hem, mo oli bin mekem olgeta wetem stret gol.\n\n10 Mo luk, oli bin karem i kam tu, wetem olgeta, ol jesplet we oli bigwan, mo oli bin mekem olgeta wetem bras mo kopa, mo oli stap stret gud.\n\n11 Mo bakegen, oli bin karem i kam ol naef blong faet we ol handel blong olgeta i nomo gat, mo ol sap ples blong ol naef ia i bin gat fulap rosta; mo i no gat wan man long graon we i save talem mining blong lanwis o ol raeting we oli stap long ol buk ia. From hemia, mi bin talem long yu se: ‘?Yu save tanem ol lanwis?’\n\n12 Mo mi talem long yu bakegen se: ‘?Yu save eni man we i save tanem ol lanwis? From mi wantem tumas blong oli save transletem ol histri ia i kam long lanwis blong mifala; blong, maet, oli save givim long mifala wan save long saed blong smol haf blong pipol we oli bin ded, we ol histri ia oli bin kam long hem, o, maet, bae oli givim long mifala wan save long saed blong stret pipol ia we oli bin ded; mo mi wantem tumas blong save from wanem oli bin ded.’”\n\n13 Nao Amon i bin talem long hem se: “Mi save talem stret long yu, O king, long saed blong wan man we i save transletem ol histri ia, from hem i gat wan samting we hem i save yusum blong luk, mo transletem evri histri we oli blong olfala taem; mo hemia i wan presen we i kam long God. Mo oli singaotem ol samting ia ol samting blong talem mining blong lanwis, mo i no gat wan man we i save luk long ol samting ia, be sapos nomo oli givim oda long hem, nogud bae hem i lukaotem ol samting we hem i no sapos blong lukaotem mo bae hem i ded. Mo eni man we oli givim oda long hem blong luk long ol samting ia, semfala man ia oli singaotem hem, sia.\n\n14 Mo luk, king blong ol pipol we oli stap long graon blong Sarahemla, hem i man we oli givim oda long hem blong mekem ol samting ia, mo we i gat bigfala presen ia we i kam long God.”\n\n15 Mo king i bin talem se wan sia i moa hae bitim wan profet.\n\n16 Mo Amon i bin talem se wan sia i wan man blong revelesen mo wan profet tu; mo wan presen we i moa bigfala we i no gat wan man i save gat, be nomo sapos hem i save gat paoa blong God, we i no gat man we i save mekem olsem; be stil, wan man i save gat bigfala paoa we God i givim long hem.\n\n17 Be wan sia i save kasem ol samting we oli pas finis, mo tu, ol samting we bambae oli kam, mo tru long ol sia ia evri samting bae oli soemaot, o, long ol narafala toktok, ol sikret samting bae oli kamkamaot, mo ol samting we oli stap haed bae oli kamkamaot long laet, mo ol samting we man i no save bae ol sia oli talemaot, mo tu, i gat ol samting we olgeta nomo bae oli talemaot we bae man i no save faenemaot tru long wan narafala wei.\n\n18 Olsem ia nao God i bin mekem wan wei we man, tru long fet, i save mekem ol bigfala merikel; from hemia, hem i kam wan bigfala help long ol pipol we oli stap wetem hem.\n\n19 Mo nao, taem we Amon i bin stop blong talem ol toktok ia, king i bin glad tumas, mo i bin talem tangkyu long God, i talem se: “Mi biliv strong se i gat wan bigfala sikret we i stap long ol buk ia mo mi biliv strong se, ol samting blong talem mining blong ol lanwis, oli bin mekem rere ol samting ia blong mekem ol sikret olsem oli kam klia long ol pikinini blong ol man.\n\n20 O, ol wok blong Lod oli nambawan tumas, mo hem i save gat longfala tingting from ol fasin blong ol pipol blong hem; yes, mo hamas nao ol haremsave blong ol pikinini blong ol man oli blaen mo oli no open; from se !bae oli no lukaotem waes tingting, mo oli no wantem se bae waes tingting ia i rulum olgeta!\n\n21 Yes, oli stap olsem wan wael grup blong animol we oli ronwe long man blong lukaot long sipsip, mo oli go olbaot, mo ol animol blong bus oli ronem olgeta mo kakae olgeta.”\n\n", "mosiah 9": "Histri blong Senif—Histri blong ol pipol blong hem, stat long taem we oli bin aot long graon blong Sarahemla, kasem taem we oli bin kam fri, oli aot long ol han blong Ol Man blong Leman.\n\nI stat long japta 9 i go kasem en blong japta 22.\n\n[center][font_size=26]Japta 9[/font_size][/center]\n\n[i]Senif i lidim wan grup long Sarahemla blong tekem graon blong Lihae-Nifae—King blong Ol Man blong Leman i letem olgeta blong tekem graon—I gat faet bitwin Ol Man blong Leman mo ol pipol blong Senif. Raonabaot 200–187 B.K.B.[/i]\n\n1 Mi, Senif, oli bin tijim mi long evri lanwis blong Ol Man blong Nifae, mo mi bin gat wan save long saed blong graon blong Nifae, o fasfala graon blong ol papa blong mifala we oli bin karem long ol papa blong olgeta, mo oli bin sendem mi olsem wan spae long medel blong Ol Man blong Leman blong mi save spae long ol ami blong olgeta, blong mekem se ami blong mifala i save kam mo prapa spolem gud olgeta—be taem we mi bin luk ol samting we oli gud long medel blong olgeta, mi no bin wantem se oli prapa spolem gud olgeta.\n\n2 From hemia, mi bin rao wetem ol brata blong mi long waelples, from mi bin wantem se man we i rulum mifala bae i mekem wan promes wetem olgeta; be from hem i wan man we i stronghed mo i tosta from blad, hem i bin givim wan oda se bae oli mas kilimded mi; be oli bin sevem mi tru long plante blad we i bin ron; from papa i bin faet agensem papa, mo brata agensem brata, kasem taem we bigfala namba blong ami blong mifala i nomo gat long waelples; mo mifala i bin gobak, olgeta long mifala we i no ded, long graon blong Sarahemla, blong talemaot stori ia long ol waef mo ol pikinini blong olgeta.\n\n3 Mo yet, from mi bin wantem tumas blong tekem graon blong ol papa blong mifala, mi bin karem i kam tugeta olgeta we oli bin wantem blong go antap blong tekem graon ia, mo mifala i bin statem bakegen wokbaot blong mifala i go long waelples, blong go antap long graon ia; be mifala i bin kasem hadtaem blong kasem kaekae mo hadtaem we i strong tumas; from mifala i bin slo blong tingbaot Lod, God blong mifala.\n\n4 Be, afta plante dei we mifala i stap goraon long waelples, mifala i bin stanemap ol tenet blong mifala long ples ia we ol brata blong mifala oli bin kilim olgeta i ded long hem, we i bin stap kolosap long graon blong ol papa blong mifala.\n\n5 Mo i bin hapen se mi bin go bakegen wetem fo man blong mi insaed long bigtaon, long king, blong mi save kasem tingting blong king, mo blong mi save sapos mi save go insaed wetem ol pipol blong mi mo tekem graon long wan fasin blong pis.\n\n6 Mo mi bin go long king mo hem i bin mekem wan kavenan wetem mi se bae mi save stap long graon blong Lihae-Nifae, mo graon blong Saelom.\n\n7 Mo tu, hem i bin givim oda long ol pipol blong hem se oli mas aot long graon, mo mi mo ol pipol blong mi i bin go long graon we mifala i save stap long hem.\n\n8 Mo mifala i stat blong bildim ol haos, mo blong fiksim ol wol blong bigtaon ia, yes, ol wol blong bigtaon blong Lihae-Nifae tu, mo bigtaon blong Saelom.\n\n9 Mo mifala i stat blong planem kaekae long graon, yes, wetem evri kaen sid tu, wetem ol sid blong kon, mo blong wit, mo blong bali, mo wetem nas, mo wetem sam, mo wetem ol sid blong evri kaen frut; mo mifala i bin stat blong kam plante mo kam antap gud long graon.\n\n10 Nao hemia ol trik mo giaman plan blong king Leman, blong mekem ol pipol blong mi oli kam slef, mekem se hem i bin letem graon blong mekem se mifala i save stap long hem.\n\n11 From hemia, i bin hapen se afta we mifala i bin stap long graon blong spes blong twelef yia, nao king Leman i bin stat blong wari, hem i fraet se long eni wei bae ol pipol blong mi oli kam strong long graon, mo oli no save winim olgeta, mo mekem olgeta oli kam slef.\n\n12 Nao oli bin wan pipol we oli les mo oli wosip long ol aedol; from hemia, oli bin wantem blong mekem mifala i kam slef, blong oli save flasem olgeta tru long ol wok blong ol han blong mifala. Yes, blong oli save fidim olgeta bakegen long ol grup blong animol blong ol plantesen blong mifala.\n\n13 From hemia, i bin hapen se king Leman i bin stat blong pusum ol pipol blong hem blong bae oli rao wetem ol pipol blong mi; from hemia, i bin stat blong gat ol faet mo ol rao long graon.\n\n14 Nao, long nambatetin yia we mi stap rul long graon blong Nifae, longwe long Saot blong graon blong Saelom, taem we ol pipol blong mi oli stap givim wota mo fidim ol grup blong animol blong olgeta, mo stap wok long ol graon blong olgeta, wan bigfala ami blong Ol Man blong Leman i bin foldaon long olgeta mo i bin stat blong kilimded olgeta, mo blong tekem ol grup blong animol blong olgeta, mo ol kon long ol garen blong olgeta.\n\n15 Yes, mo i bin hapen se oli bin ronwe, evriwan we oli no bin kasem, oli go insaed long bigtaon blong Nifae, mo oli bin singaotem mi blong lukaot gud long olgeta.\n\n16 Mo i bin hapen se mi bin mekem olgeta oli rere wetem ol bonara, mo wetem ol ara, wetem ol naef blong faet, mo wetem ol huknaef, mo wetem ol nalnal, mo wetem ol sling, mo wetem evri kaen tul blong faet we mifala i save mekem, mo mi mo ol pipol blong mi, mifala i bin go agensem Ol Man blong Leman blong faet.\n\n17 Yes, wetem paoa blong Lod mifala i bin go faet agensem Ol Man blong Leman; from mi mo ol pipol blong mi i bin prea strong long Lod blong hem i sevem mifala aot long ol han blong ol enemi blong mifala, from mifala i bin wekap blong tingbaot we ol papa blong mifala oli bin kam fri.\n\n18 Mo God i bin harem ol krae blong mifala mo i bin ansarem ol prea blong mifala; mifala i gohed long paoa blong hem; yes, mifala i go faet agensem Ol Man blong Leman, mo long wan dei mo wan naet mifala i kilimded tri taosen mo fotitri; mifala i kilim olgeta i ded kasem taem we mifala i ronemaot olgeta long graon blong mifala.\n\n19 Mo mi, miwan, wetem ol han blong mi, mi bin help blong berem ol dedman blong olgeta. Mo luk, long bigbigfala harem nogud mo kraekrae blong mifala, tu handred mo seventinaen brata blong mifala oli bin ded.\n\n", "mosiah 10": "[center][font_size=26]Japta 10[/font_size][/center]\n\n[i]King Leman i ded—Ol pipol blong hem oli wael mo prapa wael mo oli biliv long ol giaman kastom—Senif mo ol pipol blong hem oli win agensem olgeta. Raonabaot 187–160 B.K.B.[/i]\n\n1 Mo i bin hapen se mifala bakegen i stat blong stanemap kingdom mo mifala bakegen i stat blong stap long graon wetem pis. Mo mi mekem se oli mekem ol tul blong faet blong evri kaen, we tru long wei ia mi save gat ol tul blong faet blong ol pipol blong mi oli rere long taem we Ol Man blong Leman bae oli kam bakegen blong faet agensem ol pipol blong mi.\n\n2 Mo mi putum ol gadman raonabaot long graon, blong mekem se Ol Man blong Leman oli no save kam long mifala bakegen wetem sapraes, mo prapa spolem gud mifala; mo olsem ia nao mi bin lukaot long ol pipol blong mi mo ol grup blong animol blong mi, mo mi lukaotem olgeta blong oli no foldaon long han blong enemi blong mifala.\n\n3 Mo i bin hapen se mifala i bin kasem graon blong ol papa blong mifala blong plante yia, yes, blong wan taem blong twante mo tu yia.\n\n4 Mo mi mekem se ol man oli wok long graon, mo planem evri kaen sid mo evri kaen frut blong evri kaen.\n\n5 Mo mi mekem se ol woman oli mekem tred, mo wok strong, mo wok, mo mekem kaliko blong evri kaen, yes, mo klos blong evri kaen, blong mifala i save kavremap bodi blong mifala we i neked; mo olsem ia nao mifala i kam antap gud long graon—olsem ia nao mifala i gohed blong gat pis long graon blong spes blong twante mo tu yia.\n\n6 Mo i bin hapen se king Leman i ded, mo boe blong hem i stat blong rul long ples blong hem. Mo hem i stat blong pusum ol pipol blong hem blong oli go agensem ol pipol blong mi; from hemia, oli stat blong rere blong faet, mo blong kam blong faet agensem ol pipol blong mi.\n\n7 Be mi sendem ol spae blong mi aot raonabaot long graon blong Semlon, blong mi save faenem olsem wanem oli stap rere, blong mekem se mi save difendem mi agensem olgeta, blong oli no save kam long ol pipol blong mi mo prapa spolem gud olgeta.\n\n8 Mo i bin hapen se oli kam antap long Not blong graon blong Saelom, wetem bigfala ami blong olgeta, ol man we oli karem ol bonara, mo wetem ol ara, mo wetem ol naef blong faet, mo wetem ol huknaef, mo wetem ol ston, mo wetem ol sling. Mo oli sevem hed blong olgeta mekem se oli neked; mo oli werem wan strap we oli mekem wetem skin blong buluk long wes blong olgeta.\n\n9 Mo i bin hapen se mi mekem se ol woman mo ol pikinini blong ol pipol blong mi bae oli go haed long waelples; mo tu, mi bin mekem se evri olfala man blong mi we oli save yusum ol tul blong faet, mo tu, ol yangfala man blong mi we oli save yusum ol tul blong faet, oli mas kam tugeta blong go faet agensem Ol Man blong Leman; mo mi putum olgeta long ol laen blong faet blong olgeta, evri man folem yia blong hem.\n\n10 Mo i bin hapen se mifala i go antap blong faet agensem Ol Man blong Leman; mo mi, mi tu, we mi olfala, mi go antap blong faet agensem Ol Man blong Leman. Mo i bin hapen se mifala i go antap wetem paoa blong Lod, blong faet.\n\n11 Nao, Ol Man blong Leman oli no save wan samting long saed blong Lod, o paoa blong Lod, from hemia, oli dipen long paoa blong olgeta nomo. Be oli wan strong pipol, long saed blong paoa blong ol man.\n\n12 Oli wan pipol we i wael, mo prapa wael, mo i tosta from blad, we oli stap biliv long kastom blong ol papa blong olgeta, we i olsem—Oli biliv se oli bin ronemaot olgeta long graon blong Jerusalem from ol fasin nogud blong ol papa blong olgeta, mo se ol brata blong olgeta oli bin mekem i nogud long olgeta long waelples, mo tu, oli bin mekem i nogud long olgeta taem we oli stap krosem solwota;\n\n13 Mo bakegen, se oli bin mekem nogud long olgeta taem we oli stap long fasfala graon we ol papa blong olgeta oli bin kasem, afta we oli bin krosem solwota, mo evri samting ia from we Nifae i bin moa fetful blong stap obei ol komanmen blong Lod—from hemia, Lod i bin laekem hem, from Lod i bin harem ol prea blong hem mo i ansarem olgeta, mo hem i bin lidim olgeta long wokbaot blong olgeta long waelples.\n\n14 Mo ol brata blong hem oli bin kros long hem from oli no bin andastanem ol fasin blong Lod; oli bin kros long hem tu long ol solwota from oli bin mekem hat blong olgeta i kam strong agensem Lod.\n\n15 Mo bakegen, oli bin kros wetem hem taem we oli bin kasem promes graon, from oli bin talem se hem i bin tekemaot long olgeta raet blong rulum ol pipol; mo oli bin traem blong kilim hem i ded.\n\n16 Mo bakegen, oli bin kros long hem from hem i bin aot i go long waelples olsem we Lod i bin talem hem, mo i bin tekem ol histri we oli bin raetem long ol buk we oli bin mekem wetem bras, from oli bin talem se hem i bin stilim olgeta.\n\n17 Mo olsem ia nao oli bin tijim ol pikinini blong olgeta se oli no mas laekem olgeta, mo se oli mas kilim olgeta i ded, mo se oli mas stil mo blong go insaed long haos blong olgeta, mo mekem evri samting we oli save mekem blong prapa spolem gud olgeta; from hemia, oli no laekem ol pikinini blong Nifae mo tingting ia i no save finis.\n\n18 From samting ia, king Leman, tru long ol trik, mo giaman waes, mo ol flas promes blong hem, i bin giaman long mi, mekem se mi bin karem olgeta ia, ol pipol blong mi, oli kam long graon ia, blong oli save prapa spolem gud olgeta; yes, mo mifala i bin safa long ol plante yia ia long graon ia.\n\n19 Mo nao mi, Senif, afta we mi bin talem ol samting ia long ol pipol blong mi long saed blong Ol Man blong Leman, mi bin stikim tingting blong olgeta blong go blong faet wetem paoa blong olgeta, putum tras blong olgeta long Lod; from hemia, mifala i bin faet wetem olgeta, mifala i fesem olgeta stret.\n\n20 Mo i bin hapen se mifala i bin ronemaot olgeta bakegen aot long graon blong mifala; mo mifala i bin kilim olgeta oli ded wetem wan bigfala namba blong ded, oli plante tumas mekem se mifala i no bin kaontem olgeta.\n\n21 Mo i bin hapen se mifala i kambak bakegen long graon blong mifala, mo ol pipol blong mi bakegen oli stat blong fidim ol grup blong animol blong olgeta, mo blong wok long graon blong olgeta.\n\n22 Mo nao mi, we mi mi olfala, mi givim kingdom ia long wan long ol boe blong mi; from hemia, mi no talem moa. Mo bae Lod i blesem ol pipol blong mi. Amen.\n\n", "mosiah 11": "[center][font_size=26]Japta 11[/font_size][/center]\n\n[i]King Noa i rul wetem fasin nogud—Hem i laekem blong stap long wael laef wetem ol waef blong hem mo ol narafala woman blong hem—Abinadae i talemaot profesi se bae ol pipol oli kam slef—King Noa i lukaotem blong tekemaot laef blong Abinadae. Raonabaot 160–150 B.K.B.[/i]\n\n1 Mo nao i bin hapen se Senif i givim kingdom long Noa, wan long ol boe blong hem; from hemia, Noa i stat blong rul long ples blong hem; mo hem i no wokbaot long ol wei blong papa blong hem.\n\n2 From luk, hem i no obei ol komanmen blong God, be hem i wokbaot folem ol tingting blong hat blong hem nomo. Mo hem i gat plante waef mo ol narafala woman. Mo hem i mekem se ol pipol blong hem oli mekem sin, mo oli mekem samting we i rabis sin long ae blong Lod. Yes, mo oli mekem fasin ia blong stap slip olbaot mo evri defren kaen blong fasin nogud.\n\n3 Mo hem i putum wan takis blong wan aot long faef pat long evri samting we oli bin gat, wan aot long faef pat long ol gol blong olgeta mo long ol silva blong olgeta, mo wan aot long faef pat long sif blong olgeta, mo long kopa blong olgeta, mo long bras blong olgeta, mo long aean blong olgeta; mo wan aot long faef pat long ol animol blong olgeta; mo tu, wan aot long faef pat long ol sid blong olgeta.\n\n4 Mo evri samting ia hem i tekem blong sapotem hemwan, mo ol waef blong hem mo ol narafala woman blong hem; mo tu, ol pris blong hem, mo ol waef blong olgeta mo ol narafala woman blong olgeta; olsem ia nao hem i jenisim ol samting blong kingdom.\n\n5 From hem i livim evri pris we papa blong hem i bin konsekretem olgeta, mo i konsekretem ol niuwan long ples blong olgeta, ol niuwan ia we oli gat hae tingting long hat blong olgeta.\n\n6 Yes, mo olsem ia nao oli sapotem olgeta long les blong olgeta, mo long fasin blong wosipim ol aedol blong olgeta, mo long fasin ia blong olgeta blong slip olbaot, tru long ol takis we king Noa i putum long ol pipol blong hem; olsem ia nao ol pipol oli wok plante blong sapotem rabis fasin.\n\n7 Yes, mo oli kam blong wosipim ol aedol, from we ol swit tok nating blong king mo ol pris i trikim olgeta, from oli talem ol swit toktok long olgeta.\n\n8 Mo i bin hapen se king Noa i bildim plante flas haos we oli gat plante spes; mo hem i flasem olgeta wetem naes samting we oli wokem long wud, mo long evri defren kaen gudgudfala samting, long gol, mo long silva, mo long aean, mo long bras, mo long sif, mo long kopa;\n\n9 Mo king i mekem tu wan haos blong hem we i gat plante spes, mo wan jea blong king long medel blong hem; evri samting ia oli bin mekem wetem naes wud, mo oli bin flasem wetem gol mo silva mo wetem ol gudgudfala samting.\n\n10 Mo hem i mekem tu se ol wokman blong hem oli mas mekem evri defren kaen blong gudfala wok insaed long ol wol blong tempol, wetem naes wud, mo wetem kopa, mo wetem bras.\n\n11 Mo ol jea we oli putum i stap blong ol hae pris, we oli stap moa hae long olgeta narafala jea, hem i flasem wetem stret gol; mo hem i mekem se oli bildim wan ples long fored blong olgeta, blong oli save mekem bodi mo ol han blong olgeta i lelei long hem long taem we bae oli stap talem ol giaman mo ol toktok nating long ol pipol blong hem.\n\n12 Mo i bin hapen se hem i bildim wan taoa kolosap long tempol; yes, wan taoa we i hae tumas, we i hae tumas, mekem se hem i save stanap antap long hem mo lukluk i go long ful graon blong Saelom, mo tu, long graon blong Semlon, we Ol Man blong Leman oli stap long hem; mo hem i save lukluk tu i go long evri graon raonabaot.\n\n13 Mo i bin hapen se hem i mekem se oli bildim plante haos long graon blong Saelom; mo hem i mekem se oli bildim wan bigfala taoa long hil we i stap long Not blong graon blong Saelom, we i olsem wan sefples blong ol pikinini blong Nifae long tetaem ia we oli bin ronwe long graon; mo olsem ia nao hem i mekem wetem ol rij samting we hem i kasem tru long takis blong ol pipol blong hem.\n\n14 Mo i bin hapen se hem i putum hat blong hem long ol rij samting blong hem, mo hem i spenem taem blong hem long wael laef wetem ol waef blong hem mo ol narafala woman blong hem, mo ol pris blong hem tu, oli spenem taem blong olgeta wetem ol woman blong rod.\n\n15 Mo i bin hapen se hem i planem ol plantesen blong rop blong grep raonabaot long graon; mo hem i bildim masin blong mekem waen, mo oli mekem plante waen; mo from hemia, hem i kam wan man blong dring plante waen, mo ol pipol blong hem tu.\n\n16 Mo i bin hapen se Ol Man blong Leman oli stat blong kam long ol pipol blong hem, long ol smol namba mo kilim olgeta oli ded long garen blong olgeta, mo long taem we oli stap lukaot long ol grup blong animol blong olgeta.\n\n17 Mo king Noa i sendem ol gadman raonabaot long graon blong mekem se oli stap longwe, be hem i no sendem wan namba we hem i inaf, mo Ol Man blong Leman oli foldaon long olgeta mo oli kilim olgeta oli ded, mo oli ronem plante long ol grup blong animol blong olgeta aot long graon; olsem ia nao Ol Man blong Leman oli stat blong prapa spolem gud olgeta, mo blong tekem aksen folem nogud filing blong olgeta agensem ol pipol blong king Noa.\n\n18 Mo i bin hapen se king Noa i sendem ol ami blong hem agensem olgeta, mo oli pusumbak olgeta, o oli pusumbak olgeta blong wan smol taem; from hemia, oli kambak wetem glad from ol samting we oli stap karembak.\n\n19 Mo nao, from bigfala win ia, oli kam antap long hae tingting blong hat blong olgeta; oli tokflas long paoa blong olgeta, oli talem se fifti long olgeta i save stanap agensem ol taosen blong Ol Man blong Leman; mo olsem ia nao oli bin tokflas, mo oli bin glad long blad we i bin ron, mo blong mekem blad blong ol brata blong olgeta i ron, mo samting ia, from fasin nogud blong king mo ol pris blong olgeta.\n\n20 Mo i bin hapen se i gat wan man long medel blong olgeta we nem blong hem i Abinadae; mo hem i go long medel blong olgeta mo i stat blong talemaot profesi, i talem se: “Luk, olsem ia nao Lod i talem, mo olsem ia nao hem i bin givim oda long mi, se: ‘Go, go mo talem long pipol ia, olsem ia nao Lod i talem—Sore tumas long pipol ia, from mi mi bin luk ol rabis sin blong olgeta, mo ol fasin nogud blong olgeta, mo ol fasin blong slip olbaot blong olgeta; mo hemia nomo, sapos oli no sakem sin, bae mi visitim olgeta long kros blong mi.\n\n21 Mo sapos oli no sakem sin mo tanem olgeta i go long Lod, God blong olgeta, luk, bae mi mekem olgeta i go long ol han blong ol enemi blong olgeta; yes, mo bae oli kam slef; mo bae oli gat hadtaem long han blong ol enemi blong olgeta.\n\n22 Mo bae i kam blong hapen se bambae oli save se mi mi Lod, God blong olgeta, mo mi mi wan God we i jalus, we mi stap panisim ol rabis fasin blong ol pipol blong mi.\n\n23 Mo bae i kam blong hapen se sapos ol pipol ia oli no sakem sin mo tanem olgeta i go long Lod, God blong olgeta, bae oli kam slef; mo i no gat wan man we i save mekem olgeta oli go fri, be Lod nomo, God we I Gat Olgeta Paoa.\n\n24 Yes, mo bae i kam blong hapen se taem we oli krae long mi, bae mi tekem taem blong harem krae blong olgeta; yes, mo bae mi livim olgeta blong mekem se ol enemi blong olgeta oli prapa spolem nogud olgeta.\n\n25 Mo sapos oli no sakem sin we oli werem ol rafraf klos mo yusum asis, mo prea strong long Lod, God blong olgeta, bae mi no harem ol prea blong olgeta, mo bae mi no mekem olgeta oli go fri long ol hadtaem blong olgeta; mo olsem ia nao Lod i talem, mo olsem ia nao hem i bin givim oda long mi.’”\n\n26 Nao i bin hapen se taem we Abinadae i talemaot ol toktok ia long olgeta, oli kros long hem, mo oli traem blong kilim hem i ded, be Lod i tekemaot hem long han blong olgeta.\n\n27 Nao taem we king Noa i harem long saed blong ol toktok we Abinadae i bin talemaot long ol pipol, hem tu, i kros; mo hem i talem se: “?Huia hem i Abinadae, we mi mo ol pipol blong mi i kasem jajmen long hem? O ?huia i Lod, we bae i putum ol pipol blong mi long ol bigfala hadtaem olsem?\n\n28 Mi givim oda long yufala blong tekem Abinadae i kam ia, blong mi save kilim hem i ded, from hem i talemaot ol samting ia blong hem i save mekem ol pipol blong mi oli kros long wanwan long olgeta, mo blong statem ol rao long medel blong ol pipol blong mi; from hemia, bae mi kilim hem i ded.”\n\n29 Nao ol ae blong ol pipol oli blaen; from hemia, oli mekem hat blong olgeta i kam strong agensem ol toktok blong Abinadae, mo oli wantem, stat long tetaem ia i go, blong tekem hem. Mo king Noa i mekem hat blong hem i kam strong agensem ol toktok blong Lod, mo hem i no sakem sin from ol rabis wok blong hem.\n\n", "mosiah 12": "[center][font_size=26]Japta 12[/font_size][/center]\n\n[i]Abinadae i go long kalabus from hem i profesae se bae oli prapa spolem gud ol pipol, mo i profesae long ded blong King Noa—Ol giaman pris oli talemaot ol skripja mo oli giaman blong obei long loa blong Moses—Abinadae i stat blong tijim Ol Ten Komanmen long olgeta. Raonabaot 148 B.K.B.[/i]\n\n1 Mo i bin hapen se, afta we spes blong tu yia i pas, Abinadae i kam long medel blong olgeta long ol defren kaen klos, blong mekem se oli no luksave hem, mo hem i stat blong profesae long medel blong olgeta, i talem se: “Olsem ia nao Lod i bin givim oda long mi, se—‘Abinadae, go mo talemaot profesi long olgeta ia, ol pipol blong mi, from oli bin mekem hat blong olgeta i kam strong agensem ol toktok blong mi; oli no bin sakem sin from ol rabis fasin we oli stap mekem; from hemia, bae mi panisim olgeta long bigfala kros blong mi, yes, long strongfala kros blong mi bae mi panisim olgeta from ol rabis fasin mo ol rabis sin blong olgeta.\n\n2 Yes, !sore tumas long jeneresen ia!’ Mo Lod i talem long mi se: ‘Stretem han blong yu mo profesae, mo talem se: Olsem ia nao Lod i talem se, bae i hapen se jeneresen ia, from ol rabis fasin blong olgeta, bae oli kam slef, mo bae ol man oli slapem olgeta long saed blong fes; yes, mo bae ol man oli ronemaot olgeta, mo bae oli kilim olgeta i ded, mo ol pijin blong ea, mo ol dog, yes, mo ol wael animol, bae oli kakae ol mit blong bodi blong olgeta.\n\n3 Mo bae i kam blong hapen se praes blong laef blong king Noa bae i olsem wan klos insaed long wan hot oven; from bae hem i save se mi mi Lod.\n\n4 Mo bae i kam blong hapen se bae mi mi nokem olgeta ia, ol pipol blong mi, wetem ol strong hadtaem, yes, wetem hadtaem blong kasem kaekae, mo wetem rabis sik; mo bae mi mekem se bae oli krae bigwan from harem nogud blong olgeta blong fuldei.\n\n5 Yes, mo bae mi mekem se oli holem ol hevi samting long ol bak blong olgeta; mo bae oli pulum olgeta olsem wan dongki we i no save toktok.\n\n6 Mo bae i kam blong hapen se bae mi sendem ol smol aes ston i kam long olgeta, mo bae i nokem olgeta; mo bae mi panisim olgeta tu wetem win blong Is; mo tu, ol bebet bae oli mekem trabol long graon blong olgeta, mo kakae ol sid blong olgeta.\n\n7 Mo bae mi panisim olgeta wetem wan rabis sik—mo evri samting ia, bae mi mekem from ol rabis fasin mo ol sin blong olgeta.\n\n8 Mo bae i kam blong hapen se, sapos nomo oli no sakem sin, bae mi prapa spolem gud olgeta evriwan we oli lus evriwan long fes blong wol; be stil, bae oli livim wan histri i stap biaen long olgeta, mo bae mi lukaotgud olgeta histri ia blong ol narafala pipol we bae oli stap long graon ia; yes, bae mi mekem samting ia tu blong mekem se mi save soem ol rabis sin blong ol pipol ia long ol narafala pipol.’” Mo plante samting Abinadae i bin talemaot profesi agensem ol pipol ia.\n\n9 Mo i bin hapen se oli kros long hem; mo oli tekem hem mo oli karem hem i go long fored blong king afta we oli fasem hem, mo oli talem long king se: “Luk, mifala i bin karem wan man i kam long fored blong yu we i bin profesae long saed blong nogud samting we bae i hapen long ol pipol blong yu, mo i talem se bae God i prapa spolem gud olgeta.\n\n10 Mo tu, hem i profesae se samting nogud bae i hapen long saed blong laef blong yu, mo i talem se laef blong yu bae i olsem wan klos we i stap insaed long wan oven blong faea.\n\n11 Mo bakegen, hem i talem se bae yu olsem wan rop, olsem wan rop blong garen we i drae, we ol wael animol oli ron antap long hem mo oli purumbut andanit long leg blong olgeta.\n\n12 Mo bakegen, hem i talem se bae yu olsem ol flaoa blong nilgras, we taem we oli raep fulwan, sapos win i blo, i ronemaot olgeta i go olbaot long fes blong graon. Mo hem i stap mekem olsem se Lod nao i bin talemaot samting ia. Mo hem i talem se evri samting ia bae i kam long yu, be nomo sapos yu sakem sin, mo hemia from ol rabis fasin blong yu.\n\n13 Mo nao, O king, ?wanem nao bigfala nogud samting we yu bin mekem, o wanem ol bigfala sin we ol pipol blong yu oli bin mekem, blong mekem se God bae i panisim yumi, o blong man ia i jajem mifala?\n\n14 Mo nao, O king, luk, mifala i no gat rong, mo yu, O king, i no bin sin; from hemia, man ia i giaman long saed blong yu, mo hem i profesae blong nating.\n\n15 Mo luk, yumi strong, bae yumi no kam slef, o ol enemi blong yumi bae oli no save tekem yumi olsem prisena; yes, mo yu bin kam antap gud long graon, mo tu, bae yu gohed blong kam antap gud.\n\n16 Luk, hemia man ia; mifala i putum hem long han blong yu; yu save mekem wetem hem olsem we yu ting se i gud blong mekem.”\n\n17 Mo i bin hapen se king Noa i mekem se bae oli sakem Abinadae i go long kalabus; mo hem i givim oda long ol pris blong oli kam tugeta long wan ples, blong hem i save holem wan kaonsel miting wetem olgeta blong askem wanem blong mekem wetem Abinadae.\n\n18 Mo i bin hapen se oli bin talem long king se: “Karem hem i kam long ples ia blong mifala i save askem sam kwestin long hem;” mo king i givim oda se bae oli karem hem i kam long fored blong olgeta.\n\n19 Mo oli stat blong kwestinim hem, blong mekem se oli save trikim hem, we tru long wei ia, oli save gat wan samting we oli save yusum agensem hem; be hem i ansa long olgeta long fasin we i no fraet, mo hem i stanap strong agensem olgeta long evri kwestin blong olgeta, mo i blokem olgeta long evri toktok blong olgeta.\n\n20 Mo i bin hapen se wan long olgeta i talem long hem se: “?Wanem nao mining blong ol toktok we oli bin raetem, mo we ol papa blong yumi oli bin tijim, we oli talem se:\n\n21 ‘Antap long ol bigfala hil, ol leg oli naes tumas, ol leg ia blong hem we i stap karem ol gud nius oli kam; we i talemaot pis; we i karem ol gud nius blong ol gud samting i kam; we i talemaot fasin blong sevem man; we i talem long Saeon: “God blong yu i rul;”\n\n22 Ol gadman blong yu bae oli singaot strong i go antap, tugeta wetem wan voes bae oli singsing; from bae oli luk wetem ae blong olgeta taem ia we Lod bae i karembak Saeon.\n\n23 Singaot wetem glad; singsing tugeta, yufala ol emti ples blong Jerusalem; from Lod i bin leftemap tingting blong ol pipol blong hem, hem we i bin pemaot Jerusalem;\n\n24 Lod i bin soemaot tabu han blong hem long ol ae blong evri kantri, mo evri en blong wol bae oli luk fasin blong God blong yumi blong sevem man?’”\n\n25 Mo nao Abinadae i talem long olgeta se: “?Yufala i ol pris, mo yufala i traem blong talem se yufala i stap tijim ol pipol ia, mo se yufala i andastanem spirit blong profesi, be yet, yufala i wantem blong save long mi, se wanem nao mining blong ol samting ia?\n\n26 Mi talem long yufala, !sore tumas long yufala from yufala i stap jenisim ol gudfala fasin blong Lod! From sapos yufala i andastanem ol samting ia, yet yufala i no bin tijim olgeta; from hemia, yufala i bin spolem gud ol gudfala fasin blong Lod.\n\n27 Yufala i no putum fulwan hat blong yufala blong andastanem samting; from hemia, yufala i no bin waes. From hemia, ?yufala i stap tijim wanem long ol pipol ia?”\n\n28 Mo oli talem: “Mifala i tijim loa blong Moses.”\n\n29 Mo bakegen hem i talem long olgeta: “Sapos yufala i tijim loa blong Moses, ?from wanem yufala i no obei loa ia? ?From wanem yufala i putum hat blong yufala long ol rij samting? ?From wanem yufala i stap mekem fasin ia blong slip olbaot mo westem paoa blong yufala wetem ol woman blong rod, yes, mo mekem pipol ia oli mekem sin, mekem se Lod i gat stamba tingting blong sendem mi blong talemaot profesi agensem ol pipol ia, yes, wan bigfala nogud samting agensem pipol ia tu?\n\n30 ?Yufala i no save se mi stap talem trutok? Yes, yufala i save se mi stap talem trutok; mo yufala i sapos blong seksek wetem fraet long fored blong God.\n\n31 Mo bae i kam blong hapen se bae Lod i panisim yufala from ol rabis fasin blong yufala, from yufala i bin talem se yufala i tijim loa blong Moses. Mo ?wanem nao yufala i save long saed blong loa blong Moses? ?Weswe? ?Fasin blong sevem man i kam tru long loa blong Moses? ?Yufala i talem wanem?”\n\n32 Mo oli ansa mo talem se fasin blong sevem man i bin kam finis tru long loa blong Moses.\n\n33 Be nao, Abinadae i talem long olgeta: “Mi save se sapos yufala i obei ol komanmen blong God, bae Lod i sevem yufala; yes, sapos yufala i obei ol komanmen we Lod i bin givim long Moses long hil blong Sinae, we i talem se:\n\n34 ‘Mi mi Lod, God blong yu, we i bin karemaot yu long graon blong Ijip, aot long haos blong slef.\n\n35 Yu yu no mas gat wan narafala God be mi nomo.\n\n36 Yu yu no mas mekem, blong yu bakegen, eni kaen pikja, o eni samting we i olsem eni samting antap long heven, o ol samting we oli stap daon long wol ia.’”\n\n37 Nao Abinadae i bin talem long olgeta: “?Yufala i bin mekem evri samting ia? Mi talem long yufala se, No, yufala i no bin mekem. Mo ?yufala i bin tijim ol pipol ia se oli mas mekem evri samting ia? Mi talem long yufala se, No, yufala i no bin mekem.”\n\n", "mosiah 13": "[center][font_size=26]Japta 13[/font_size][/center]\n\n[i]Paoa blong God i lukaotgud long Abinadae—Hem i tijim Ol Ten Komanmen—Fasin blong sevem man i no kam tru long loa blong Moses nomo—God Hemwan bae i mekem wan atonmen mo i pemaot ol pipol blong Hem. Raonabaot 148 B.K.B.[/i]\n\n1 Mo nao taem we king i bin harem ol toktok ia, hem i talem long ol pris blong hem: “Tekem man ia i go longwe, mo kilim hem i ded; from bae yumi mekem wanem wetem hem, from hem i krangke.”\n\n2 Mo oli stanap mo oli traem blong putum han blong olgeta long hem, be hem i stanap strong agensem olgeta, mo i talem long olgeta:\n\n3 “Yufala i no tajem mi, from bae God i panisim yufala sapos yufala i putum han blong yufala long mi, from mi no talemaot yet mesej ia we Lod i sendem mi blong talemaot; mo mi no talemaot long yufala yet, ol samting we yufala i bin askem mi blong talem; from hemia, God bae i no letem se yufala i prapa spolem gud mi long taem ia naoia.\n\n4 Be mi mas mekem ol komanmen oli hapen, we God i bin givim long mi; mo from mi talem trutok ia long yufala, nao yufala i kros long mi. Mo bakegen, from mi talemaot toktok blong God yufala i jajem mi se mi mi krangke.”\n\n5 Nao i bin hapen se afta we Abinadae i talemaot ol toktok ia, ol pipol blong king Noa oli fraet blong putum han blong olgeta long hem, from Spirit blong Lod i stap wetem hem; mo fes blong hem i saen we i saen bigwan, olsem we fes blong Moses i saen taem we hem i bin stap long hil blong Sinae taem we hem i stap toktok wetem Lod.\n\n6 Mo hem i toktok wetem paoa mo atoriti we i kam long God; mo hem i bin gohed wetem ol toktok blong hem, se:\n\n7 “Yufala i luk se yufala i no gat paoa blong kilimded mi, from hemia mi endem mesej blong mi. Yes, mo mi luk se i katem hat blong yufala from mi talem trutok long yufala long saed blong ol rabis fasin blong yufala.\n\n8 Yes, mo ol toktok blong mi oli fulumap yufala, i mekem yufala i sek mo sapraes bigwan, mo yufala i kros.\n\n9 Be mi endem mesej blong mi, mo afta, i nomata se mi go long wanem ples, sapos i hapen se Lod i sevem mi.\n\n10 Be mi save talem hemia long yufala, wanem we yufala i mekem long mi, afta long samting ia, bae hem i wan eksampol mo wan sado blong ol samting we bae oli kam.\n\n11 Mo nao mi ridim long yufala smol haf blong ol komanmen blong God, from mi luk se yufala i no raetemdaon olgeta long hat blong yufala; mi luk se yufala i bin lanem mo yufala i bin tijim rabis fasin long bigfala pat blong laef blong yufala.\n\n12 Mo nao, yufala i tingbaot we mi bin talem long yufala: ‘Yu yu no mas mekem, blong yu bakegen, eni kaen pikja, o eni narafala samting we i olsem ol samting antap long heven, o we i stap daon long wol ia, o we i stap long solwota andanit long graon.’\n\n13 Mo bakegen: ‘Yu yu no mas bodaon long olgeta, mo wok blong olgeta; from mi Lod, God blong yu, mi mi wan jalus God, mi stap panisim ol rabis fasin blong ol papa long ol pikinini, i go kasem long nambatri mo nambafo jeneresen blong olgeta we oli no laekem mi nating;\n\n14 Mo mi stap soem sore long ol taosen blong olgeta we oli lavem mi mo obei ol komanmen blong mi.\n\n15 Yu yu no mas tekem nem blong Lod, God blong yu blong nating; from bae Lod i no luk se man ia i no gat rong, we i stap tekem nem blong hem blong nating.\n\n16 Tingbaot sabat dei, blong holem i tabu.\n\n17 Sikis dei bae yu wok, mo mekem evri wok blong yu;\n\n18 Be long nambaseven dei, sabat blong Lod, God blong yu, yu yu no mas mekem eni wok, yu, o boe blong yu, o gel blong yu, man blong wok blong yu, o woman blong wok blong yu, o ol buluk blong yu, o ol strenja we oli stap long ples blong yu;\n\n19 From long sikis dei Lod i bin mekem heven mo wol, mo solwota, mo evri samting we i stap long hem; taswe Lod i blesem sabat dei, mo i mekem i tabu.\n\n20 Ona long papa mo mama blong yu, blong mekem se ol dei blong yu oli save longfala long graon we Lod, God blong yu i givim long yu.\n\n21 Yu yu no mas kilim man i ded.\n\n22 Yu yu no mas mekem adaltri. Yu yu no mas stil.\n\n23 Yu yu no mas mekem giaman toktok agensem neba blong yu.\n\n24 Yu yu no mas gat tingting blong wantem haos blong neba blong yu, yu no mas gat tingting blong wantem waef blong neba blong yu, o man blong wok blong hem, o woman blong wok blong hem, o buluk blong hem, o dongki blong hem, o eni samting we i blong neba blong yu.’”\n\n25 Mo i bin hapen se afta we Abinadae i bin stop long ol toktok blong hem, nao hem i talem long olgeta: ‘?Yufala i bin tijim ol pipol ia se oli mas mekem evri samting ia blong holem ol komanmen ia?’\n\n26 Mi talem long yufala, No; from sapos yufala i bin mekem, bae Lod i no mekem mi blong kam fored mo blong talemaot profesi we i nogud long saed blong ol pipol ia.\n\n27 Mo nao yufala i bin talem se “fasin blong sevem man i kam tru long loa blong Moses.” Mi talem long yufala se i gat nid blong yufala i gohed blong holemtaet loa blong Moses yet, be mi talem long yufala, se taem ia bae i kam we bae i nomo gat nid blong holem loa blong Moses.\n\n28 Mo antap long samting ia, mi talem long yufala, se fasin blong sevem man i no kam tru long loa ia nomo; mo sapos i no from atonmen, we God hemwan bae i mekem from ol sin mo ol rabis fasin blong ol pipol blong hem, bae oli mas ded nomo, i nomata long loa blong Moses.\n\n29 Mo nao mi talem long yufala se i bin gat nid blong oli givim wan loa long ol pikinini blong Isrel, yes, wan strongfala loa tu; from oli bin wan stronghed pipol, oli kwik blong mekem rabis fasin, mo oli slo blong tingbaot Lod God blong olgeta.\n\n30 From hemia, God i bin givim wan loa long olgeta, yes, wan loa blong mekem ol wok mo ol odinens, wan loa we oli nid blong folem gud long wan dei i go long narafala dei, blong oli kipim olgeta blong tingbaot God mo ol wok blong olgeta i go long hem.\n\n31 Be luk, mi talem long yufala, se evri samting ia oli ol eksampol blong ol samting we bae oli kam.\n\n32 Mo nao, ?oli bin andastanem loa? Mi talem long yufala, No, evriwan i no bin andastanem loa ia; mo hemia, from hat blong olgeta i strong tumas; from oli no andastanem se i no save gat wan man we Lod i save sevem hem, be nomo sapos i tru long fasin we God i pemaot man.\n\n33 From luk, ?i no tru se Moses i bin talemaot profesi long olgeta long saed blong taem we Mesaea bae i kam, mo we God bae i pemaot ol pipol blong hem? Yes, mo tu, evri profet we oli bin talemaot ol profesi stat long taem we wol i bin stat—?i no tru se oli bin toktok kolosap lelebet o moa long saed blong ol samting ia?\n\n34 ?Oli no bin talemaot se God hemwan bae i kamdaon long medel blong ol pikinini blong ol man, mo tekem long hem pikja blong man mo wokbaot i go wetem bigfala paoa long fes blong wol?\n\n35 Yes, mo ?oli no bin talemaot tu se bae hem i mekem laef bakegen long ded blong ol dedman i hapen, mo we hem, hemwan, bae oli mekem nogud fasin mo givim hadtaem long hem?\n\n", "mosiah 14": "[center][font_size=26]Japta 14[/font_size][/center]\n\n[i]Aesea i tokbaot Mesaea—Hem i talemaot ol fasin blong mekem man i sem mo ol safa blong Mesaea—Hem i givim sol blong Hemwan olsem wan presen blong pemaot sin, mo Hem i givhan long olgeta we oli mekem sin—Komperem long Aesea 53. Raonabaot 148 B.K.B.[/i]\n\n1 Yes, mo tu, Aesea i no talem se: ?Huia i bin bilivim ripot blong mifala, mo long huia, Lod i bin soem han blong hem?\n\n2 From bae hem i gro i kam antap long fored blong hem olsem wan plant we i sofsof, mo olsem wan rus we i kamaot long graon we i drae; hem i no gat sep mo i no luk naes tumas; mo taem we bae yumi luk hem, i no gat wan samting blong pulum ae blong yumi blong mekem se yumi wantem hem.\n\n3 Oli lukluk daon long hem mo ol man oli tanem baksaed long hem; wan man blong ol harem nogud, mo hem i savegud ol samting we oli mekem man i harem nogud; mo i olsem se yumi bin tanem ol fes blong yumi longwe long hem; yumi bin lukluk daon long hem mo yumi no bin tingting hevi long hem.\n\n4 I tru se hem i bin tekem ol soa long hat blong yumi mo hem i bin tekem ol harem nogud blong yumi; be stil, yumi ting se hem i bin kasem panis, panis ia we i kam long God, mo hem i bin gat hadtaem.\n\n5 Be hem i bin kasem kil from ol fasin blong yumi blong brekem loa, skin blong bodi blong hem i bin kasem ol mak blong kil from ol rabis fasin blong yumi; mo fasin blong stretem yumi we i givim pis, i bin stap long hem; mo tru long ol mak blong kil blong hem, yumi kam oraet.\n\n6 Yumi evriwan, olsem ol sipsip, i bin go olbaot; yumi bin tanem, evriwan i bin go long wanwan rod blong hem; mo Lod i bin putum long hem ol rabis fasin blong yumi evriwan.\n\n7 Oli bin mekem nogud fasin long hem, mo oli bin givim hadtaem long hem, be stil hem i no bin openem maot blong hem; oli karem hem i go olsem wan smol sipsip we i go blong kasem ded, mo olsem wan sipsip long fored blong ol man blong katemaot hea blong sipsip, hem i no save toktok, olsem ia hem i no bin openem maot blong hem.\n\n8 Oli bin tekemaot hem long kalabus mo aot long jajmen; mo ?huia bae i talemaot huia jeneresen blong hem? From oli bin katemaot hem long graon blong olgeta we oli stap laef; from ol fasin blong brekem ol loa blong ol pipol blong mi, hem i bin gat hadtaem.\n\n9 Mo hem i bin mekem gref blong hem wetem ol nogud man, mo wetem ol rijman long ded blong hem; from hem i no bin mekem wan nogud samting, mo tu, i no bin gat eni rabis toktok long maot blong hem.\n\n10 Be stil Lod i bin glad blong hem i kasem mak blong kil; hem i bin putum hem blong i harem nogud; taem we bae yu mekem sol blong hem i wan ofring blong sin, bae hem i luk ol pikinini blong hem, bae hem i mekem ol dei blong hem i go longwan, mo glad blong Lod bae i kam antap gud long han blong hem.\n\n11 Bae hem i luk ol safa blong sol blong hem, mo bae hem i harem gud; tru long save blong hem bae stret mo gud wokman blong mi i talem se plante i no gat rong; from bae hem i karem ol rabis fasin blong olgeta.\n\n12 From hemia, bae mi givim pat blong hem wetem olgeta we oli bigfala, mo bae hem i seraotem ol samting we hem i bin tekem taem we hem i bin go stil long haos, wetem olgeta we oli strong; from hem i kapsaetem sol blong hem i go long ded; mo oli bin kaontem hem wetem olgeta we oli brekem loa; mo hem i bin karem ol sin blong plante man, mo i bin toktok long bihaf blong olgeta we oli brekem loa.\n\n", "mosiah 15": "[center][font_size=26]Japta 15[/font_size][/center]\n\n[i]Olsem wanem Kraes i Papa mo Pikinini—Bae Hem i tekem ol samting long bihaf blong man mo karem ol fasin blong brekem loa blong ol pipol blong Hem—Olgeta, mo evri tabu profet oli ol pikinini blong Hem—Hem i mekem Laef Bakegen long Ded i hapen—Ol smol pikinini oli kasem laef we i no save finis. Raonabaot 148 B.K.B.[/i]\n\n1 Mo nao Abinadae i bin talem long olgeta se: “Mi wantem blong yufala i andastanem se God hemwan bae i kamdaon long medel blong ol pikinini blong ol man, mo bae hem i pemaot ol pipol blong hem.\n\n2 Mo from hem i stap laef long bodi blong mit mo bun, bae oli singaotem hem Pikinini blong God, mo from hem i bin putum bodi blong mit mo bun long wanem Papa i wantem, hem i Papa mo Pikinini—\n\n3 Hem i Papa, from oli bin mekem hem wetem paoa blong God; mo hem i Pikinini from bodi blong mit mo bun; olsem ia nao hem i kam Papa mo Pikinini—\n\n4 Mo tufala i wan God, yes, Papa ia we I No Save Finis blong heven mo blong wol.\n\n5 Mo olsem ia nao bodi blong mit mo bun i stap anda long Spirit, o Pikinini anda long Papa, we oli wan God, i fesem ol temtesen, mo i no foldaon long ol temtesen, be i letem hem blong oli jikim hem, mo wipim hem, mo sakemaot hem, mo ol pipol blong hem oli no wantem hem.\n\n6 Mo afta evri samting ia, afta we hem i bin mekem plante bigfala merikel long medel blong ol pikinini blong ol man, bae oli lidim hem, yes, olsem we Aesea i bin talem, olsem wan sipsip long fored blong man blong katemaot hea blong sipsip, hem i no toktok, semmak olsem, hem i no openem maot blong hem.\n\n7 Yes, long sem fasin bae oli lidim hem, krusifaem hem, mo kilim hem i ded, bodi blong mit mo bun bae i stap anda long ded tu, wanem we Pikinini i wantem bae i draon insaed long wanem we Papa i wantem.\n\n8 Mo olsem ia nao God i brekem ol rop blong ded, from hem i win ova long ded; hem i givim paoa long Pikinini blong stanap long bihaf blong ol pikinini blong ol man—\n\n9 Hem i bin go antap long heven, hem i gat filing blong sore; hem i fulap wetem lav mo sore long ol pikinini blong ol man; hem i stanap bitwin olgeta mo jastis; hem i brekem ol rop blong ded, hem i tekem long hemwan ol rabis fasin mo ol fasin blong brekem loa blong olgeta, hem i pemaot olgeta, mo i stretem wanem we jastis i askem.\n\n10 Mo nao mi talem long yufala, ?huia bae i talemaot huia ol jeneresen blong hem? Luk, mi talem long yufala, se taem we bae oli mekem sol blong hem i wan ofring blong sin, bae hem i luk ol pikinini blong hem. ?Mo nao wanem yufala i talem? ?Mo huia bae i pikinini blong hem?\n\n11 Luk mi talem long yufala, se eni man we i bin harem ol toktok blong ol profet, yes, evri tabu profet we i bin talemaot profesi long saed blong taem we Lod bae i kam—mi talem long yufala, se evriwan we i bin lisin gud long ol toktok blong olgeta, mo i bin biliv se Lod bae i pemaot ol pipol blong hem, mo oli bin lukluk i go fored from dei ia we bae oli kam klin aot long ol sin blong olgeta—mi talem long yufala, se olgeta ia oli ol pikinini blong hem, o oli olgeta we bae oli kasem kingdom blong God.\n\n12 From olgeta ia, oli olgeta we hem i bin karem ol sin blong olgeta; olgeta ia oli olgeta we hem i bin ded from, blong pemaot olgeta long ol loa we oli bin brekem. Mo nao, ?olgeta ia oli no ol pikinini blong hem?\n\n13 Yes, ?mo ol profet oli no ol pikinini blong hem, evriwan we i bin openem maot blong hem blong talemaot profesi, we i no bin foldaon long fasin blong brekem loa, mi minim se evri tabu profet stat long taem we wol i bin stat? Mi talem long yufala se oli ol pikinini blong hem.\n\n14 Mo olgeta ia, oli olgeta we oli talemaot pis, we oli karem gudfala nius blong gud, we i talemaot fasin blong sevem man, mo talem long Saeon: !God blong yu i rul!\n\n15 Mo !O hamas nao, leg blong olgeta i naes antap long ol bigfala hil!\n\n16 Mo bakegen, !hamas nao, leg blong olgeta we oli stil stap talemaot pis, oli naes antap long ol bigfala hil!\n\n17 Mo bakegen, !hamas nao, long ol bigfala hil, ol leg blong olgeta oli naes, olgeta ia we bae oli talemaot pis long fiuja, yes, stat long taem ia i go kasem blong oltaem!\n\n18 Mo luk, mi talem long yufala se, i no hemia nomo. From hamas nao, long ol bigfala hil, ol leg oli naes, ol leg blong hem we i karem ol gudfala nius i kam, we i stamba man blong pis, yes, we hem i Lod, we i bin pemaot ol pipol blong hem; yes, hem we i bin givim fasin blong sevem man long ol pipol blong hem;\n\n19 From sapos i no bin gat fasin blong pemaot man we hem i bin mekem blong ol pipol blong hem, we oli bin mekem rere long stat blong wol, mi talem long yufala, sapos i no bin gat samting ia, evri man bae oli mas ded.\n\n20 Be luk, ol rop blong ded, bae oli brekem olgeta, mo Pikinini i stap rul, mo i gat paoa ova long ded; from hemia, hem i mekem i hapen laef bakegen long ded blong olgeta we oli ded.\n\n21 Mo i gat wan laef bakegen long ded we i stap kam, yes, we i wan fasfala laef bakegen long ded; yes, we i wan laef bakegen long ded, blong olgeta we oli bin stap, mo we oli stap, mo we bambae oli stap, i go kasem laef bakegen long ded blong Kraes—from olsem ia nao bae oli singaotem hem.\n\n22 Mo nao, laef bakegen long ded blong evri profet, mo evriwan we oli bin biliv long ol toktok blong olgeta, o evriwan we oli bin obei ol komanmen blong God, bae oli kamkamaot long fasfala laef bakegen long ded; from hemia, oli fasfala laef bakegen long ded.\n\n23 God i leftemap olgeta blong stastap wetem hem, we i bin pemaot olgeta; olsem ia nao oli kasem laef we i no save finis tru long Kraes, we i bin brekem ol rop blong ded.\n\n24 Mo hemia olgeta we oli gat pat long fasfala laef bakegen long ded; mo hemia olgeta we oli bin ded bifo Kraes i bin kam, we oli no bin save wan samting, we oli no bin talemaot fasin blong sevem man long olgeta. Mo olsem ia nao Lod i putumbak olgeta ia; mo oli gat wan pat long fasfala laef bakegen long ded, o kasem laef we i no save finis, from Lod i bin pemaot olgeta.\n\n25 Mo ol smol pikinini tu oli kasem laef we i no save finis.\n\n26 Be luk, mo fraet, mo seksek long fes blong God, from yufala i nid blong seksek; from Lod i no pemaot eni man we i tanem baksaed i go agensem hem, mo oli ded wetem ol sin blong olgeta; yes, evriwan tu we i bin ded wetem ol sin blong olgeta, stat long taem we wol i bin stat, we oli minim blong go agensem God, we oli bin save ol komanmen blong God, mo oli no obei olgeta; hemia olgeta ia we oli no gat pat long fasfala laef bakegen long ded.\n\n27 From hemia, ?yufala i no ting se yufala i nid blong seksek from fraet? From fasin blong sevem man i no kam long eni man olsem; from Lod i no bin pemaot eni man olsem; yes, mo tu, Lod i no save pemaot eni man olsem ia; from hem i no save tanem baksaed long hemwan; from hem i no save tanem baksaed long jastis taem we hem i gat raet blong hem.\n\n28 Mo nao mi talem long yufala se taem bae i kam we bae oli talemaot fasin blong sevem man blong Lod i go long evri kantri, famli, lanwis, mo pipol.\n\n29 Yes, Lod, ol gadman blong yu bae oli singaot laod; wetem ol voes tugeta bae oli singsing; from bae oli luk wetem ae blong olgeta, taem we Lod bae i karembak Saeon.\n\n30 Singaot wetem glad, singsing tugeta, yufala ol emti ples blong Jerusalem; from Lod i bin leftemap tingting blong ol pipol blong hem; hem i bin pemaot Jerusalem.\n\n31 Lod i bin soemaot tabu han blong hem long ol ae blong evri kantri; mo evri en blong wol bae i luk fasin blong sevem man blong God blong yumi.”\n\n", "mosiah 16": "[center][font_size=26]Japta 16[/font_size][/center]\n\n[i]God i pemaot man long fasin blong lus mo foldaon blong olgeta—Olgeta we oli laekem ol fasin blong wol, oli stap olsem se i no gat wan fasin blong pemaot man—Kraes i mekem i hapen se man i laef bakegen long ded blong kasem laef we i no gat en blong hem, o blong kasem fasin blong no save kam antap samtaem we i no gat en blong hem. Raonabaot 148 B.K.B.[/i]\n\n1 Mo nao, i bin hapen se afta we Abinadae i bin talemaot ol toktok ia hem i bin stretem han blong hem mo bin talem se: “Taem bae i kam we evriwan bae i luk fasin blong sevem man blong Lod; taem we evri kantri, famli, lanwis, mo pipol bae oli luk wetem ae blong olgeta, mo bae oli konfes long fes blong God se ol jajmen blong hem oli stret.\n\n2 Mo afta, bae oli sakemaot ol nogud man, mo bae oli gat stamba tingting blong singaot strong, mo krae, mo krae laod, mo kakae tut blong olgeta; mo samting ia i from we oli no bin wantem mekem folem voes blong Lod; from hemia, Lod i no pemaot olgeta.\n\n3 From olgeta oli gat fasin blong wol mo blong devel, mo devel i gat paoa ova long olgeta; yes, hem i olfala snek ia we i bin trikim fas mama mo papa blong yumi, we i bin mekem olgeta oli foldaon; we i bin mekem evri man i kasem fasin blong wol, oli lukaotem ol wei blong harem gud, mo oli mekem olsem devel, oli save nogud samting aot long gudfala samting, oli letem devel i kontrolem olgeta.\n\n4 Olsem ia nao evri man i bin lus; mo luk, bae oli save lus blong oltaem, sapos God i no bin pemaot ol pipol blong hem from ples blong lus mo foldaon blong olgeta.\n\n5 Be tingbaot se man we i gohed long fasin blong wol blong hem, mo i gohed long ol rod blong sin, mo i tanem baksaed blong hem agensem God, hem i stap long ples blong foldaon blong hem mo devel i gat evri paoa ova long hem. From hemia, hem i olsem se i no bin gat wan fasin blong pemaot man we i bin hapen, hem i wan enemi blong God; mo tu, devel i wan enemi blong God.\n\n6 Mo nao sapos Kraes i no bin kam long wol, blong talemaot ol samting we bae oli kam olsem se oli bin kam finis, bae i no save gat wan fasin blong pemaot man.\n\n7 Mo sapos Kraes i no bin girap long ded, o i no bin brekem ol rop blong ded, blong mekem se gref i no save win, mo blong mekem se harem nogud blong ded bae i no gat, bae i no save gat wan laef bakegen long ded.\n\n8 Be i gat wan laef bakegen long ded, from hemia nao gref i no win, mo harem nogud blong ded i lus long Kraes.\n\n9 Hem i laet mo laef blong wol; yes, wan laet we i no gat en, we i no save kam tudak; yes, mo tu, wan laef we i no gat en, mekem se i nomo save gat ded.\n\n10 Mo tu, ded bodi blong wol ia bae i kam wan bodi we i nomo save ded, mo roten bodi ia bae i nomo save roten, mo bae oli karem olgeta blong stanap long kot blong God, blong kasem jajmen folem ol wok blong olgeta, sapos oli gud, o sapos oli nogud—\n\n11 Sapos oli gud, oli laef bakegen long ded, mo kasem laef mo glad we i no gat en; mo sapos oli nogud, oli laef bakegen long ded mo oli no save kam antap we i no gat en, from Lod i givim olgeta long devel we i kontrolem olgeta, we hemia nao, i fasin blong no save kam antap samtaem—\n\n12 Oli bin go folem ol fasin blong wol blong olgeta nomo, mo ol tingting blong olgeta; oli neva bin singaotem Lod taem we hem i stap stretem ol han blong sore i go long olgeta; from Lod i bin stretem ol han blong sore i go long olgeta mo oli no bin wantem; Lod i bin wonem olgeta long saed blong ol rabis fasin blong olgeta, mo stil, oli no bin aot long olgeta fasin ia; mo Lod i bin givim oda long olgeta blong sakem sin, mo oli no bin wantem sakem sin.\n\n13 Mo nao, ?yufala i no ting se yufala i nid blong seksek mo sakem sin blong yufala, mo tingbaot se tru long Kraes mo long Kraes nomo, bae hem i sevem yufala?\n\n14 From hemia, sapos yufala i tijim loa blong Moses, tijim tu se, i wan pikja blong ol samting ia we bambae oli kam—\n\n15 Tijim olgeta se fasin blong pemaot man i kam tru long Kraes, Lod, we i stret Papa ia we I No Save Finis. Amen.”\n\n", "mosiah 17": "[center][font_size=26]Japta 17[/font_size][/center]\n\n[i]Alma i bilivim mo i raetem ol toktok blong Abinadae—Abinadae i kasem ded tru long faea—Hem i profesae se ol sik mo ded long faea bae i kam long olgeta we oli kilim hem i ded. Raonabaot 148 B.K.B.[/i]\n\n1 Mo nao i bin hapen se taem we Abinadae i finisim ol toktok ia, king i givim oda blong ol pris oli tekem hem mo kilim hem i ded.\n\n2 Be i bin gat wan long olgeta we nem blong hem i Alma, hem tu i kamaot long laen blong Nifae. Mo hem i wan yangfala man, mo hem i bilivim ol toktok we Abinadae i bin talemaot, from hem i save long saed blong rabis fasin we Abinadae i testifae agensem olgeta long hem; from hemia, hem i stat blong askem strong long king blong hem i no kros long Abinadae, be blong hem i letem se hem i save aot long pis.\n\n3 Be king i kros moa, mo i mekem se oli sakemaot Alma long medel blong olgeta, mo hem i sendem ol wokman blong hem blong folem Alma blong mekem se oli save kilim hem i ded.\n\n4 Be hem i ronwe long olgeta, mo i haed blong mekem se oli no faenem hem. Mo from hem i haed blong plante dei, hem i raetem evri toktok we Abinadae i bin talemaot.\n\n5 Mo i bin hapen se king i mekem se ol gad blong hem oli raonem Abinadae mo tekem hem; mo oli fasem hem mo sakem hem i go long kalabus.\n\n6 Mo afta tri dei, afta we hem i toktok finis wetem ol pris blong hem, hem i mekem se oli tekem Abinadae i kam bakegen long fored blong hem.\n\n7 Mo hem i talem long hem: “Abinadae, mifala i bin faenem wan rong agensem yu, mo i stret blong yu ded.\n\n8 From yu bin talem se God hemwan bae i kam daon long medel blong ol pikinini blong ol man; mo nao, taswe, bae oli kilim yu i ded, be nomo sapos yu karembak evri toktok we yu bin talemaot we i nogud long saed blong mi mo ol pipol blong mi.”\n\n9 Nao Abinadae i talem long hem: “Mi talem long yufala, bae mi no karembak ol toktok we mi bin talemaot long yufala long saed blong ol pipol ia, from oli tru; mo blong mekem se yufala i save se oli tru, mi letem mi blong foldaon long han blong yufala.\n\n10 Yes, mo bae mi safa i go kasem ded, mo bae mi no karembak ol toktok blong mi, mo bae oli stap olsem wan testemoni agensem yufala. Mo sapos yufala i kilimded mi bae yufala i mekem blad blong wan man we i no gat rong i ron, mo tu, samting ia bae i stap olsem wan testemoni agensem yufala long las dei.”\n\n11 Mo nao king Noa i rere blong letem hem i go, from hem i fraet long toktok blong hem, from hem i fraet se ol jajmen blong God bae oli kam long hem.\n\n12 Be ol pris oli singaot strong agensem hem, mo oli stat blong toktok agensem hem, oli talem: “Hem i bin toktok agensem king.” From hemia, king i kam kros agensem hem, mo hem i givim hem long olgeta blong mekem se oli save kilim hem i ded.\n\n13 Mo i bin hapen se oli tekem hem mo fasem hem, mo wipim skin blong hem wetem bandel stik faeawud we i laet, yes, go kasem taem we hem i ded.\n\n14 Mo nao taem we ol flem oli stat blong bonem hem, hem i singaot i go long olgeta se:\n\n15 “Luk, olsem we yufala i mekem long mi, olsem ia nao bae i kam blong hapen se ol pikinini blong yufala bae oli mekem se plante bae oli safa long ol soa blong bodi we mi stap safa long olgeta, we oli ol soa blong ded tru long faea; mo hemia, from oli bin biliv long fasin blong sevem man blong Lod, God blong olgeta.\n\n16 Mo bae i kam blong hapen se bae yufala i kasem hadtaem wetem ol defren kaen sik from ol rabis fasin blong yufala.\n\n17 Yes, mo bae oli faetem yufala long evri saed, mo bae oli ronem yufala, mo mekem se yufala i seraot i go olbaot, i go ia mo i kam ia, olsem wan wael grup blong animol, we ol wael mo rabis animol oli stap ronem olgeta.\n\n18 Mo long dei ia, bae oli lukaotem yufala blong kasem yufala, mo han blong ol enemi blong yufala bae i holem yufala, mo afta, bae yufala i safa, olsem we mi mi safa, long ol soa blong ded tru long faea.\n\n19 Olsem ia nao God i givimbak long olgeta we oli kilimded ol pipol blong hem. O God, tekem sol blong mi.”\n\n20 Mo nao, taem we Abinadae i talem ol toktok ia, hem i foldaon, from hem i safa long ded tru long faea; yes, oli kilim hem i ded from hem i no save tanem baksaed blong hem long ol komanmen blong God, hem i soem se ol toktok blong hem oli tru, tru long ded blong hem.\n\n", "mosiah 18": "[center][font_size=26]Japta 18[/font_size][/center]\n\n[i]Alma i prij long sikret—Hem i eksplenem kavenan blong baptaes, mo i mekem baptaes long ol wota blong Momon—Hem i statem Jos Ia blong Kraes mo odenem ol pris—Oli lukaotem olgeta bakegen mo tijim ol pipol—Alma mo ol pipol blong hem oli ronwe long King Noa i go long waelples. Raonabaot 147–145 B.K.B.[/i]\n\n1 Mo nao, i bin hapen se Alma, we i ronwe long ol wokman blong king Noa, i sakem ol sin blong hem mo ol rabis fasin blong hem, mo i go long sikret nomo long medel blong ol pipol, mo i stat blong tijim ol toktok blong Abinadae—\n\n2 Yes, long saed blong samting we bae oli kam, mo tu, long saed blong laef bakegen long ded blong ol dedman, mo fasin blong pemaot ol pipol, we bae i kam blong hapen tru long paoa, mo ol safaring, mo ded blong Kraes, mo laef bakegen long ded blong hem, mo taem hem i gobak antap long heven.\n\n3 Mo evri man we i wantem blong harem toktok blong hem, hem i tijim olgeta. Mo hem i tijim olgeta long sikret nomo, blong mekem se king i no save long saed blong ol samting ia. Mo i gat plante man we oli bilivim ol toktok blong hem.\n\n4 Mo i bin hapen se evriwan we i bilivim hem, i go aot long wan ples we oli singaotem Momon, we king nao i givim nem ia, from i stap long ol boda blong graon we, samtaem o long ol defren taem, i fulap long ol wael animol.\n\n5 Nao, long Momon i gat wan springwota, blong wota we i klin gud, mo Alma i go long ples ia, from we i gat, kolosap long wota, wan smol bus blong ol smol tri, we hem i haedem hem long deitaem from king i stap lukaotem hem.\n\n6 Mo i bin hapen se olgeta evriwan we i bilivim hem, i go long ples ia blong harem ol toktok blong hem.\n\n7 Mo i bin hapen se afta plante dei i gat wan bigfala namba we oli kam tugeta long ples blong Momon, blong harem ol toktok blong Alma. Yes, evriwan i kam tugeta, olgeta we oli biliv long ol toktok blong hem, blong harem hem. Mo hem i tijim olgeta, mo hem i prijim long olgeta fasin blong sakem sin, mo fasin blong pemaot man, mo fet long Lod.\n\n8 Mo i bin hapen se hem i talem long olgeta: “Luk, hemia ol wota blong Momon (from olsem ia nao oli bin singaotem ples ia), mo nao, from yufala i wantem blong kam long yad blong God, mo blong oli singaotem yufala ol pipol blong hem, mo yufala i glad blong karem ol hevi samting blong wanwan long yufala, blong mekem se oli nomo hevi;\n\n9 Yes, mo yufala i glad blong krae sore wetem olgeta we oli krae sore, yes, mo leftemap tingting blong olgeta we oli nidim fasin blong leftemap tingting, mo blong stanap olsem ol witnes blong God long evri taem mo long evri samting, mo long evri ples we yufala i save stap long hem, go kasem ded, mekem se God i save pemaot yufala, mo bae oli kaontem yufala wetem olgeta ia blong fasfala laef bakegen long ded, blong yufala i save kasem laef we i no save finis—\n\n10 Nao mi talem long yufala, sapos hemia i tingting we hat blong yufala i wantem, ?wanem nao yufala i gat agensem baptaes blong yufala long nem blong Lod, olsem wan witnes long fored blong hem se yufala i bin mekem wan kavenan wetem hem, se bae yufala i wok blong hem mo obei ol komanmen blong hem, blong hem i save kapsaetem Spirit blong hem fulap moa long yufala?”\n\n11 Mo nao taem we ol pipol oli harem ol toktok ia, oli klapem han blong olgeta from glad, mo oli singaot: “Hemia nao wanem hat blong mifala i wantem.”\n\n12 Mo nao i bin hapen se Alma i tekem Helam, we i wan long ol faswan, mo i go mo i stanap insaed long wota, mo i singaot laod, i talem se: “O Lod, kapsaetem Spirit blong yu long wokman blong yu, blong mekem se hem i save mekem wok ia wetem wan hat we i tabu.”\n\n13 Mo taem we hem i talem ol toktok ia, Spirit blong Lod i kamdaon long hem, mo hem i talem: “Helam, mi baptaesem yu, wetem atoriti we i kam long God we I Gat Olgeta Paoa, olsem wan testemoni we yu bin mekem wan kavenan blong wok blong hem kasem taem we yu ded long bodi blong mit mo bun; mo bae Spirit blong Lod i kapsaet long yu; mo bae hem i givim long yu laef we i no save finis, tru long fasin blong pemaot man we i kam long Kraes, we God i bin mekem hem i rere from stat long stat blong wol.”\n\n14 Mo afta we Alma i talemaot ol toktok ia, Alma tugeta wetem Helam, tufala i berem tufala tugeta andanit long wota; mo tufala i bin girap mo kamaot long wota wetem glad, from tufala i fulap wetem Spirit.\n\n15 Mo bakegen, Alma i tekem wan narafalawan mo i go blong nambatu taem insaed long wota, mo i baptaesem hem olsem fasfalawan, be hemia nomo, hem i no berem hemwan bakegen long wota.\n\n16 Mo folem fasin ia hem i baptaesem evriwan we i go long ples blong Momon; mo namba blong olgeta i kolosap tu handred mo fo sol; yes, mo oli kasem baptaes long ol wota blong Momon, mo oli fulap wetem gladhat blong God.\n\n17 Mo oli singaotem olgeta jos ia blong God, o jos ia blong Kraes, stat long tetaem ia i go. Mo i bin hapen se eni man we i kasem baptaes tru long paoa mo atoriti blong God, i joenem jos blong hem.\n\n18 Mo i bin hapen se Alma, from we hem i bin gat atoriti we i kam long God, hem i odenem ol pris; wan pris blong evri fifti long namba blong olgeta, hem i odenem, blong prij long olgeta, mo blong tijim olgeta long saed blong ol samting we oli blong kingdom blong God.\n\n19 Mo hem i givim oda long olgeta se oli no mas tijim eni samting be ol samting nomo we hem i bin tijim, mo we oli bin kamaot long maot blong ol tabu profet.\n\n20 Yes, hem i givim oda long olgeta tu se oli no mas prijim eni samting be nomo fasin blong sakem sin mo fet long Lod ia we i bin pemaot ol pipol blong hem.\n\n21 Mo hem i givim oda long olgeta se oli no mas gat rao wan wetem narawan, be oli mas lukluk i go long fored wetem wan ae, mo gat wan fet, mo wan baptaes, mo hat blong olgeta oli joen tugeta blong kam wan long lav, lav we wan i gat long narawan.\n\n22 Mo olsem ia nao hem i givim oda long olgeta blong prij. Mo olsem ia nao oli kam ol pikinini blong God.\n\n23 Mo hem i givim oda long olgeta se oli mas folem sabat dei, mo holem i tabu, mo tu, long evri dei oli mas talem tangkyu long Lod, God blong olgeta.\n\n24 Mo tu, hem i givim oda long olgeta se, ol pris we hem i bin odenem olgeta, oli mas wok wetem ol han blong olgeta blong sapotem olgeta.\n\n25 Mo i gat wan dei long evri wik we oli putum blong oli mas kam tugeta blong tijim ol pipol, mo blong wosipim Lod, God blong olgeta, mo tu, long evri taem olsem we i save hapen long paoa blong olgeta, blong olgeta oli kam tugeta.\n\n26 Mo ol pris oli no mas dipen long ol pipol blong sapotem olgeta; be from ol wok blong olgeta bae oli kasem gladhat blong God, blong oli save kam strong long Spirit, from oli gat save blong God, mekem se oli save tij wetem paoa mo atoriti we i kam long God.\n\n27 Mo bakegen, Alma i givim oda se ol pipol blong jos oli mas serem wanem oli gat, evriwan folem wanem we hem i gat; sapos hem i gat plante moa, hem i mas serem plante moa; mo long hem we i gat, be smol nomo, bae oli askem smol nomo; mo long hem we i no gat, oli mas givim long hem.\n\n28 Mo olsem ia nao oli mas serem wanem we oli gat, tru long gladhat blong olgeta mo gudfala tingting blong olgeta nomo long God, long ol pris we oli stap long nid, yes, mo long evri sol we oli nidim help mo oli neked.\n\n29 Mo hemia hem i talem long olgeta, from God i bin givim oda long hem; mo oli wokbaot long stret laef long fored blong God, oli serem samting long wanwan long olgeta, samting blong laef ia mo blong spirit folem wanem we oli nidim mo wanem we oli wantem.\n\n30 Mo nao i bin hapen se evri samting ia i tekem ples long Momon, yes, kolosap long ol wota blong Momon, long bus we i stap kolosap long ol wota blong Momon; yes, ples blong Momon, ol wota blong Momon, bus blong Momon, oli luk naes tumas long ae blong olgeta we oli bin kam long ples ia blong save Ridima blong olgeta; yes, oli gat blesing tumas, from bae oli singsing blong presem hem blong oltaem.\n\n31 Mo ol samting ia oli bin hapen long ol boda blong graon, blong mekem se king i no save long saed blong olgeta.\n\n32 Be luk, i bin hapen se taem king i faenemaot wan muv we i stap tekem ples long medel blong ol pipol, hem i sendem ol wokman blong hem blong luklukgud olgeta. From hemia, long dei ia we oli stap kam tugeta blong harem ol toktok blong Lod, king i faenemaot olgeta.\n\n33 Mo nao king i talem se Alma i stap lidim ol pipol blong tanem olgeta blong go agensem hem; from hemia, hem i sendem ami blong hem blong kilim olgeta oli ded.\n\n34 Mo i bin hapen se Alma mo ol pipol blong Lod oli save se ami blong king i stap kam; from hemia, oli tekem ol tenet blong olgeta mo ol famli blong olgeta mo oli aot i go long waelples.\n\n35 Mo namba blong olgeta i kasem raonabaot fo handred mo fifti sol.\n\n", "mosiah 19": "[center][font_size=26]Japta 19[/font_size][/center]\n\n[i]Gidion i traem blong kilimded King Noa—Ol Man blong Leman oli tekova long graon—King Noa i ded tru long faea—Limhae i rul andanit long wan narafala king. Raonabaot 145–121 B.K.B.[/i]\n\n1 Mo i bin hapen se ami blong king i gobak, from oli lukaotem ol pipol blong Lod mo no faenem olgeta nating.\n\n2 Mo nao luk, ol ami blong king i bin smol, from oli katemdaon namba blong olgeta, mo oli stat blong gat wan seraot long medel blong smol haf blong ol pipol we i stap.\n\n3 Mo smol pat ia i bin stat blong talemaot sam toktok agensem king mo i stat blong gat wan bigfala rao long medel blong olgeta.\n\n4 Mo nao i gat wan man long medel blong olgeta we nem blong hem i Gidion, mo hem i wan strong man mo wan enemi blong king; from hemia, hem i tekem naef blong faet blong hem, mo long kros blong hem, hem i mekem wan promes se bae hem i kilim king i ded.\n\n5 Mo i bin hapen se hem i faet wetem king; mo taem we king i luk se kolosap bae hem i winim hem, hem i ronwe mo ron i go antap long taoa we i stap kolosap long tempol.\n\n6 Mo Gidion i folem hem mo i rere blong go antap long taoa blong kilim king i ded, mo king i sakem ae blong hem i go raonabaot long graon blong Semlon, mo luk, ami blong Ol Man blong Leman i stap insaed long ol boda blong graon.\n\n7 Mo nao king i singaot wetem bigfala harem nogud long sol blong hem, i talem se: “Gidion, yu no kilim mi, from Ol Man blong Leman oli stap kam kolosap long yumi, mo bae oli prapa spolem gud yumi; yes, bae oli prapa spolem gud ol pipol blong mi”.\n\n8 Mo nao king i no wari long ol pipol blong hem olsem we hem i wari from laef blong hemwan; be, Gidion i no kilim hem i ded.\n\n9 Mo king i givim oda long ol pipol se oli mas ronwe long Ol Man blong Leman, mo hemwan i bin go long fored blong olgeta, mo oli ronwe i go long waelples, wetem ol woman mo ol pikinini blong olgeta.\n\n10 Mo i bin hapen se Ol Man blong Leman oli folem olgeta, mo oli kasem olgeta, mo oli stat blong kilim olgeta i ded.\n\n11 Nao i bin hapen se king i givim oda long olgeta se evriwan long ol man oli mas livim waef blong hem, mo ol pikinini blong olgeta, mo ronwe long Ol Man blong Leman.\n\n12 Nao i bin gat plante we oli no wantem blong livim olgeta, be oli wantem moa blong stap mo ded wetem olgeta. Mo ol narafalawan oli livim waef blong olgeta mo ol pikinini blong olgeta mo oli ronwe.\n\n13 Mo i bin hapen se olgeta we oli stap wetem waef blong olgeta mo ol pikinini blong olgeta oli mekem se ol naes gel blong olgeta oli mas stanap long fored blong olgeta mo plis long Ol Man blong Leman blong oli no kilim olgeta i ded.\n\n14 Mo i bin hapen se Ol Man blong Leman oli bin gat sore long olgeta, from oli laekem tumas blong luk ol naes woman ia.\n\n15 From hemia, Ol Man blong Leman oli bin sevem laef blong olgeta, mo oli tekem olgeta oli kam prisena mo oli tekem olgeta oli gobak long graon blong Nifae, mo oli letem olgeta blong save stap long graon, be wetem promes ia se bae oli givim king Noa i go long ol han blong Ol Man blong Leman, mo givim ol samting blong olgeta long olgeta, go kasem wan haf long evri samting we oli gat, wan haf long gol blong olgeta, mo silva blong olgeta, mo evri gudgudfala samting blong olgeta, mo olsem ia nao bae oli pem takis i go long king blong Ol Man blong Leman stat long wan yia i go long narafala yia.\n\n16 Mo nao i bin gat wan long ol boe blong king long medel blong olgeta we oli tekem olsem prisena we nem blong hem, i Limhae.\n\n17 Mo nao Limhae i bin wantem se oli no mas kilimded papa blong hem; be, Limhae i bin save gud long ol rabis fasin blong papa blong hem, from hemwan i wan gudfala man.\n\n18 Mo i bin hapen se Gidion i sendem sam man i go long waelples long sikret, blong lukaotem king mo olgeta we oli stap wetem hem. Mo i bin hapen se oli mitim ol pipol ia long waelples, evriwan be king mo ol pris blong hem nomo oli no stap.\n\n19 Nao oli bin mekem wan promes long hat blong olgeta se bae oli gobak long graon blong Nifae, mo sapos ol waef mo ol pikinini blong olgeta oli ded, mo tu, olgeta we oli bin stap wetem olgeta, bae oli mas givimbak wanem we i bin hapen long olgeta, mo ded tu wetem olgeta.\n\n20 Mo king i bin givim oda long olgeta se oli no mas gobak; mo oli kros long king, mo mekem se hem i mas safa, we i long ded tru long faea.\n\n21 Mo oli bin rere blong tekem ol pris tu mo kilimded olgeta, mo oli bin ronwe long olgeta.\n\n22 Mo i bin hapen se oli bin rere blong gobak long graon blong Nifae, mo oli mitim ol man blong Gidion. Mo ol man blong Gidion oli talem long olgeta evri samting we i bin hapen long ol waef blong olgeta mo long ol pikinini blong olgeta; mo se Ol Man blong Leman oli letem olgeta blong save stap laef long graon sapos oli pem wan takis i go long Ol Man blong Leman blong wan haf long evri samting we oli bin gat.\n\n23 Mo ol pipol ia oli bin talem long ol man blong Gidion se oli kilim king i ded, mo ol pris blong hem oli ronwe long olgeta i go moa longwe long waelples.\n\n24 Mo i bin hapen se afta we oli endem smol seremoni ia, oli gobak long graon blong Nifae, oli stap glad tumas, from oli no bin kilimded ol waef blong olgeta mo ol pikinini blong olgeta; mo oli talem long Gidion wanem we oli bin mekem long king.\n\n25 Mo i bin hapen se king blong Ol Man blong Leman i bin mekem wan strong promes long olgeta, se ol pipol blong hem bae oli no mas kilimded olgeta.\n\n26 Mo tu, Limhae, from hem i boe blong king, we ol pipol oli bin givim kingdom long hem, i mekem wan strong promes long king blong Ol Man blong Leman se bae ol pipol blong hem bae oli pem takis i go long hem, go kasem wan haf long evri samting we oli gat.\n\n27 Mo i bin hapen se Limhae i stat blong stanemap kingdom mo blong stanemap pis long medel blong ol pipol blong hem.\n\n28 Mo king blong Ol Man blong Leman i bin putum ol gadman raonabaot long graon, blong mekem se hem i save holem ol pipol blong Limhae long graon, blong mekem se oli no aot i go long waelples; mo hem i bin sapotem ol gadman blong hem wetem ol takis we hem i stap kasem long Ol Man blong Nifae.\n\n29 Mo nao king Limhae i bin gat pis oltaem long kingdom blong hem blong wan spes blong tu yia, from Ol Man blong Leman oli no mekem trabol long olgeta o lukaot blong kilim olgeta i ded.\n\n", "mosiah 20": "[center][font_size=26]Japta 20[/font_size][/center]\n\n[i]Ol pris blong Noa oli stilim sam gel blong Ol Man blong Leman—Ol Man blong Leman oli wantem blong faet wetem Limhae mo ol pipol blong hem—Oli pusumbak Ol Man blong Leman mo oli putum daon kros blong olgeta. Raonabaot 145–123 B.K.B.[/i]\n\n1 Nao i bin gat wan ples long Semlon we ol gel blong Ol Man blong Leman oli kam tugeta blong singsing, mo blong danis, mo blong mekem olgeta oli stap hapi.\n\n2 Mo i bin hapen se i gat wan dei, wan smol namba blong olgeta oli kam tugeta blong singsing mo blong danis.\n\n3 Mo nao ol pris blong king Noa, from oli sem blong gobak long bigtaon blong Nifae, yes, mo tu, oli fraet se ol pipol bae oli kilim olgeta i ded, nao, from hemia, oli bin fraet blong gobak long ol waef blong olgeta mo ol pikinini blong olgeta.\n\n4 Mo afta we oli bin stap long waelples, mo afta we oli faenem ol gel blong Ol Man blong Leman, oli bin haed mo wajem olgeta;\n\n5 Mo taem we i gat, be smol nomo long olgeta, we oli kam tugeta blong danis, oli kamkamaot long ol sikret ples blong olgeta, mo tekem olgeta mo karem olgeta i go long waelples; yes, twante mo fo long ol gel blong Ol Man blong Leman oli bin karem olgeta oli go long waelples.\n\n6 Mo i bin hapen se taem we Ol Man blong Leman oli faenem se ol gel blong olgeta oli lus, oli kros long ol pipol blong Limhae, from oli ting se hem i ol pipol blong Limhae.\n\n7 From hemia, oli bin sendem ami blong olgeta i go; yes, king tu, hemwan i go fastaem long ol pipol blong hem; mo oli go antap long graon blong Nifae blong prapa spolem gud ol pipol blong Limhae.\n\n8 Mo nao Limhae i luk olgeta antap long taoa, mo tu, evri samting we oli stap mekem rere blong faet, hem i bin luk; from hemia, hem i tekem ol pipol blong hem oli kam tugeta, mo i wet long olgeta long ol plantesen mo long ol bus.\n\n9 Mo i bin hapen se taem we Ol Man blong Leman oli kam antap, se ol pipol blong Limhae i stat blong foldaon long olgeta long ol ples we oli stap wet long hem, mo oli bin stat blong kilim olgeta i ded.\n\n10 Mo i bin hapen se faet ia i stat blong kam rabis tumas, from oli faet olsem we ol laeon oli faet from kaekae blong olgeta.\n\n11 Mo i bin hapen se ol pipol blong Limhae oli stat blong pusumbak bakegen Ol Man blong Leman long fored blong olgeta; be namba blong olgeta i no kasem haf blong ol namba blong Ol Man blong Leman. Be oli bin faet from laef blong olgeta, mo from ol waef blong olgeta, mo from ol pikinini blong olgeta; from hemia, oli yusum evri paoa blong olgeta mo oli faet olsem ol dragon.\n\n12 Mo i bin hapen se oli faenem king blong Ol Man blong Leman long medel blong olgeta we oli ded; be hem i no ded, from hem i kasem kil mo oli livim hem i stap long graon, from ol pipol blong hem oli ronwe kwiktaem nomo.\n\n13 Mo oli tekem hem mo putum bandej long ol kil blong hem, mo tekem hem i kam long fored blong Limhae, mo oli talem: “Luk, hemia king blong Ol Man blong Leman; from hem i bin kasem wan kil mo foldaon long medel blong ol dedman blong olgeta, mo oli livim hem; mo luk, mifala i tekem hem i kam long fored blong yu; mo nao, bae yumi kilim hem i ded”.\n\n14 Be Limhae i bin talem long olgeta: “Bae yufala i no kilim hem i ded, be tekem hem i kam ia blong mi save luk hem”. Mo oli tekem hem i kam. Mo Limhae i talem long hem: “?From wanem nao yu bin kam antap blong faet agensem ol pipol blong mi? Luk, ol pipol blong mi oli no bin brekem strong promes ia we mi bin mekem long yu; nao, ?from wanem yu bin brekem strong promes we yu bin mekem long ol pipol blong mi?”\n\n15 Mo nao king i bin talem se: “Mi brekem strong promes ia from ol pipol blong yu oli bin karem ol gel blong ol pipol blong mi oli go; from hemia, long kros blong mi, mi mekem se ol pipol blong mi oli kam antap blong mekem wo agensem ol pipol blong yu”.\n\n16 Mo nao Limhae i no bin harem wan samting long saed blong samting ia; from hemia, hem i talem: “Bae mi lukaotem long medel blong ol pipol blong mi, mo huia man we i bin mekem samting ia, bae i ded”. From hemia, hem i mekem se oli lukaotem olgeta long medel blong ol pipol blong hem.\n\n17 Nao taem we Gidion i bin harem ol samting ia, from we hem i kapten blong king, hem i go mo i talem long king: “Mi askem yu blong wet, mo no lukaotem long ol pipol ia, mo no blemem olgeta long samting ia.\n\n18 From ?yu no tingbaot ol pris blong papa blong yu, we olgeta pipol ia oli lukaotem blong kilim olgeta oli ded? ?Mo i no olgeta ia we oli stap long waelples? ?Mo i no olgeta ia nao we oli bin stilim ol gel blong Ol Man blong Leman?\n\n19 Mo nao, luk, mo talem long king abaot ol samting ia, blong mekem se hem i save talem long ol pipol blong hem blong oli save putumdaon kros blong olgeta long yumi; from luk, oli stat blong rere finis blong kam bakegen agensem yumi; mo luk tu, i gat smol nomo blong yumi.\n\n20 Mo luk, oli kam wetem bigfala ami blong olgeta; mo hemia nomo, sapos king i no putum kros blong olgeta i kamdaon, yumi, yumi mas ded.\n\n21 ?From nao, ol toktok blong Abinadae oli no bin hapen, we hem i profesae agensem yumi—mo evri samting ia, from yumi no bin wantem lisin long ol toktok blong Lod, mo tanem yumi long ol rabis fasin?\n\n22 Mo naoia bae yumi mekem kros blong king i kamdaon, mo bae yumi mekem i hapen, strong promes ia, we yumi bin mekem wetem hem; from i moa gud se yumi stap olsem slef bitim we yumi lusum ol laef blong yumi; from hemia, bae yumi stopem fasin blong plante blad i ron”.\n\n23 Mo nao Limhae i bin talem long king evri samting long saed blong papa blong hem, mo ol pris we oli ronwe i go long waelples, mo blemem olgeta blong stilim ol gel blong olgeta.\n\n24 Mo i bin hapen se king i putumdaon kros blong hem long ol pipol blong hem; mo hem i bin talem long olgeta: “Bae yumi go blong mitim ol pipol blong mi, mo no holem ol tul blong faet; mo mi mekem promes long yufala wetem wan strongfala promes se bae ol pipol blong mi bae oli no kilimded ol pipol blong yu”.\n\n25 Mo i bin hapen se oli folem king, mo oli go mo no holem ol tul blong faet blong mitim Ol Man blong Leman. Mo i bin hapen se oli mitim Ol Man blong Leman; mo king blong Ol Man blong Leman, hemwan bakegen i bodaon long fored blong olgeta, mo i askem strong long olgeta blong helpem ol pipol blong Limhae.\n\n26 Mo taem we Ol Man blong Leman oli bin luk ol pipol blong Limhae, se oli no gat ol tul blong faet wetem olgeta, oli gat lav mo sore long olgeta mo oli putumdaon kros blong olgeta long olgeta, mo oli gobak wetem king blong olgeta wetem pis long graon blong olgeta bakegen.\n\n", "mosiah 21": "[center][font_size=26]Japta 21[/font_size][/center]\n\n[i]Oli kilim ol pipol blong Limhae mo Ol Man blong Leman oli winim olgeta—Ol pipol blong Limhae oli mitim Amon mo oli jenisim laef blong olgeta—Oli talem long Amon long saed blong ol twantefo buk blong Ol Man blong Jared. Raonabaot 122–121 B.K.B.[/i]\n\n1 Mo i bin hapen se Limhae mo ol pipol blong hem oli gobak long bigtaon blong Nifae, mo oli stat blong stap bakegen long graon long pis.\n\n2 Mo i bin hapen se afta plante dei oli bin stat bakegen blong tanem tingting blong Ol Man blong Leman blong oli kam kros agensem Ol Man blong Nifae, mo oli bin stat blong kam long ol boda blong graon raonabaot.\n\n3 Nao oli bin fraet blong kilimded olgeta, from strong promes we king blong olgeta i mekem long Limhae; be oli bin slapem olgeta long ol jik blong olgeta, mo yusum atoriti blong olgeta long olgeta; mo oli stat blong putum ol hevi samting long ol bak blong olgeta, mo fosem olgeta olsem we oli pulum wan dongki we i no toktok—\n\n4 Yes, oli bin mekem evri samting ia blong mekem se toktok blong Lod i save hapen.\n\n5 Mo nao ol hadtaem blong Ol Man blong Nifae i bin bigwan, mo i no bin gat wan wei, we oli save mekem olgeta oli go fri aot long ol han blong olgeta, from Ol Man blong Leman oli raonem olgeta long evri saed.\n\n6 Mo i bin hapen se ol pipol oli stat blong komplen long king from ol hadtaem blong olgeta; mo oli stat blong gat tingting blong go agensem olgeta long faet. Mo oli givim tumas hadtaem long king wetem ol komplen blong olgeta; from hemia, hem i letem olgeta blong oli mekem folem wanem oli wantem.\n\n7 Mo oli bin kam tugeta wan ples bakegen, mo oli werem ol klos blong faet, mo oli go agensem Ol Man blong Leman blong pusum olgeta aot long graon blong olgeta.\n\n8 Mo i bin hapen se Ol Man blong Leman oli winim olgeta, mo oli pusum olgeta oli gobak, mo oli kilimded plante long olgeta.\n\n9 Mo nao i bin gat wan bigfala harem sore from ded mo kraekrae long medel blong ol pipol blong Limhae, wido we i stap harem sore from ded blong hasban blong hem, boe mo gel i stap harem sore from ded blong papa blong tufala, mo ol brata from ded blong ol brata blong olgeta.\n\n10 Nao i bin gat plante wido tumas long graon, mo oli krae strong long wan dei i go long narafala dei, from wan bigfala fraet long Ol Man blong Leman i bin kam long olgeta.\n\n11 Mo i bin hapen se ol krae blong olgeta we i gohed oltaem i mekem tingting blong smol haf blong ol pipol blong Limhae blong kam kros agensem Ol Man blong Leman; mo oli go bakegen long faet, be oli pusumbak olgeta bakegen, mo oli bin lusum plante man.\n\n12 Yes, oli bin go bakegen blong nambatri taem, mo safa long sem fasin; mo olgeta we oli no ded oli bin gobak long bigtaon blong Nifae.\n\n13 Mo oli bin putum tingting blong olgeta i stap daon go kasem das, oli bin letem olgeta long yok blong slef, oli letem olgeta blong oli kilim olgeta, mo blong ronem olgeta i go ia mo i kam ia, mo ol enemi blong olgeta oli putum ol hevi samting long olgeta folem wanem we oli bin wantem.\n\n14 Mo oli bin putum tingting blong olgeta i stap daon go kasem daon olgeta; mo oli bin prea strong long God; yes, go kasem fuldei oli prea long God blong hem i mekem olgeta i go fri aot long ol hadtaem blong olgeta.\n\n15 Mo nao Lod i bin tekem taem blong harem prea blong olgeta from ol rabis fasin blong olgeta; be Lod i harem ol prea blong olgeta, mo i stat blong mekem hat blong Ol Man blong Leman i kam sofsof, mekem se oli stat blong tekemaot ol hevi samting long bak blong olgeta; be stil, Lod i no luk se i stret taem blong tekem olgeta oli kamaot long fasin blong stap slef.\n\n16 Mo i bin hapen se oli stat blong kam antap gud smolsmol long graon, mo oli stat blong resemap plante sid, mo ol grup blong animol, mo ol buluk, blong mekem se oli no harem nogud long hanggri.\n\n17 Nao i bin gat wan bigfala namba blong ol woman, bitim ol man; from hemia, king Limhae i givim oda se evri man i mas serem samting blong sapotem ol wido mo ol pikinini blong olgeta, blong mekem se oli no save ded long hanggri; mo oli mekem samting ia from bigfala namba blong olgeta we oli bin ded.\n\n18 Nao ol pipol blong Limhae oli bin stap tugeta long wan grup olsem long evri taem we i save hapen, mo lukaotem ol sid blong olgeta mo ol grup blong animol blong olgeta;\n\n19 Mo king hemwan i no bin trastem se bae hem i sef aotsaed long ol wol blong bigtaon, be nomo sapos hem i tekem ol gadman blong hem wetem hem, from hem i fraet se long sam wei bae hem i foldaon long ol han blong Ol Man blong Leman.\n\n20 Mo hem i bin mekem se ol pipol blong hem bae oli lukaotem ol graon raonabaot, blong mekem se long sam wei oli save kasem ol pris ia we oli bin ronwe i go long waelples, we oli stilim ol gel blong Ol Man blong Leman, mo we oli mekem se wan bigfala trabol i bin kam long olgeta.\n\n21 From oli bin wantem blong tekem olgeta blong oli save panisim olgeta; from oli kam long graon blong Nifae long naet, mo oli tekem ol sid blong olgeta mo plante long ol gudgudfala samting blong olgeta; from hemia, oli haed blong kasem olgeta.\n\n22 Mo i bin hapen se i nomo gat trabol bitwin Ol Man blong Leman mo ol pipol blong Limhae, go kasem taem we Amon mo ol brata blong hem oli bin kam long graon.\n\n23 Mo from king i bin kam aotsaed long ol get blong bigtaon wetem ol gad blong hem, hem i faenem Amon mo ol brata blong hem; mo from hem i ting se oli ol pris blong Noa, nao, hem i mekem se oli tekem olgeta, mo fasem olgeta, mo sakem olgeta i go long kalabus. Mo sapos oli bin ol pris blong Noa bae hem i mekem se oli kilim olgeta i ded.\n\n24 Be taem we hem i faenemaot se oli no ol pris, be se oli ol brata blong hem, mo oli bin kam long graon blong Sarahemla, hem i fulap wetem glad we i bigwan tumas.\n\n25 Nao king Limhae i bin sendem, bifo Amon i kam, wan smol namba blong ol man blong lukaotem graon blong Sarahemla; be oli no save faenem, mo oli bin lus long waelples.\n\n26 Be, oli faenem wan graon we i bin gat man long hem bifo; yes, wan graon we ol drae bun i kavremap; yes, wan graon we i bin gat man mo we faet i bin prapa spolem gud; mo olgeta, from oli ting se hem i graon blong Sarahemla, oli gobak long graon blong Nifae, mo oli kam insaed ol boda blong graon sam dei nomo bifo Amon i kam.\n\n27 Mo oli bin karem wan histri i kam wetem olgeta, we i wan histri blong ol pipol we ol bun blong olgeta oli bin faenem; mo oli raetem olgeta long buk blong ston blong aean.\n\n28 Mo nao Limhae i bin bakegen fulap wetem glad taem we hem i lanem tru long ol toktok blong maot blong Amon se king Mosaea i gat wan presen long God, we tru long presen ia hem i save talem mining blong ol raeting olsem ia; yes, mo Amon tu i glad.\n\n29 Be stil Amon mo ol brata blong hem oli bin fulap wetem harem nogud from plante long ol brata blong olgeta oli kilim olgeta oli ded;\n\n30 Mo tu, se king Noa mo ol pris blong hem oli mekem ol pipol blong hem oli mekem plante sin mo plante rabis fasin agensem God; mo oli krae sore tu from ded blong Abinadae; mo tu, from Alma i bin aot mo ol pipol we oli go wetem hem we hem i mekem wan jos ia blong God tru long fulpaoa mo paoa blong God, mo fet long ol toktok we Abinadae i bin talemaot.\n\n31 Yes, oli bin krae sore from oli bin aot long olgeta, from oli no save se oli ronwe i go wea. Nao bae oli save hapi blong joen wetem olgeta, from olgeta tu i bin mekem wan kavenan wetem God blong wok blong hem mo holem ol komanmen blong hem.\n\n32 Mo nao stat long taem we Amon i bin kam, king Limhae tu i mekem wan kavenan wetem God, mo tu, plante long ol pipol blong wok blong hem mo holem ol komanmen blong hem.\n\n33 Mo i bin hapen se king Limhae mo plante long ol pipol blong hem i wantem blong kasem baptaes; be i no bin gat wan man long graon we i gat atoriti long God. Mo Amon i no bin wantem blong mekem samting ia, from hem i ting se hem i wan wokman we i no klin inaf.\n\n34 From hemia, oli no bin, long tetaem ia, kam tugeta blong mekem wan jos, be oli wet long Spirit blong Lod. Nao oli wantem blong kam olsem Alma mo ol brata blong hem, we oli bin ronwe i go long waelples.\n\n35 Oli bin wantem blong kasem baptaes olsem wan witnes mo wan testemoni se oli glad blong wok blong God wetem evri hat blong olgeta; be oli bin seftem taem; mo histri blong baptaes blong olgeta bae oli talem afta.\n\n36 Mo nao evri tingting blong Amon mo ol pipol blong hem, mo king Limhae mo ol pipol blong hem, i bin blong mekem olgeta oli go fri, mo kamaot long ol han blong Ol Man blong Leman, mo long fasin blong stap slef.\n\n", "mosiah 22": "[center][font_size=26]Japta 22[/font_size][/center]\n\n[i]Oli mekem ol plan blong ol pipol blong ronwe long fasin blong stap slef blong Ol Man blong Leman—Oli mekem Ol Man blong Leman oli drong—Ol pipol oli ronwe, oli gobak long Sarahemla, mo King Mosaea i rulum olgeta. Raonabaot 121–120 B.K.B.[/i]\n\n1 Mo nao i bin hapen se Amon mo king Limhae i bin stat blong toktok wetem ol pipol long wei we bae oli mekem blong oli kamaot long fasin blong stap slef; mo tu, oli bin mekem se evri pipol oli mas kam tugeta long wan ples; mo oli bin mekem samting ia blong mekem se oli save harem voes blong ol pipol long saed blong samting ia.\n\n2 Mo i bin hapen se oli no bin save faenem wan wei blong mekem olgeta oli kamaot long fasin blong stap slef, be nomo blong tekem ol woman blong olgeta mo ol pikinini blong olgeta, mo ol grup blong animol blong olgeta, mo ol buluk blong olgeta, mo ol tenet blong olgeta, mo aot i go long waelples; from Ol Man blong Leman oli bin plante tumas, hem i had tumas blong ol pipol blong Limhae blong faet wetem olgeta, oli tingting blong mekem olgeta oli go fri aot long fasin blong stap slef tru long naef blong faet.\n\n3 Nao i bin hapen se Gidion i bin go mo i bin stanap long fored blong king, mo i bin talem long hem: “Nao, O king, yu bin lisin long ol toktok blong mi plante taem bifo taem we yumi bin stap faet wetem ol brata blong yumi, Ol Man blong Leman.\n\n4 Mo nao O king, sapos yu no bin faenem mi olsem wan wokman we i blong nating, o sapos yu bin lisin bifo long ol toktok blong mi long eni pat, mo oli bin helpem yu, mi wantem tu se yu lisin long ol toktok blong mi long taem ia, mo bae mi wokman blong yu mo mekem ol pipol ia oli kamaot long fasin blong stap slef.”\n\n5 Mo king i bin letem blong hem i toktok. Mo Gidion i bin talem long hem se:\n\n6 “Luk, get we i stap biaen, we i go tru long wol we i stap biaen, long baksaed blong bigtaon. Ol Man blong Leman, o ol gadman blong Ol Man blong Leman, oli stap drong long naet; from hemia, bae yumi sendemaot wan toktok i go long evri pipol ia se bae oli karem i kam tugeta ol grup blong animol blong olgeta mo ol buluk, blong mekem se oli save tekem olgeta oli go long waelples long naet.\n\n7 Mo bae mi go folem oda blong yu mo pem las takis blong waen long Ol Man blong Leman, mo bae oli drong; mo bae yumi go tru long sikret rod long lef saed blong kamp blong olgeta taem we oli drong mo slip.\n\n8 Olsem ia nao bae yumi aot wetem ol woman blong yumi mo ol pikinini blong yumi, ol grup blong animol blong yumi, mo ol buluk blong yumi i go long waelples; mo bae yumi wokbaot go raonem graon blong Saelom.”\n\n9 Mo i bin hapen se king i bin lisin long ol toktok blong Gidion.\n\n10 Mo king Limhae i bin mekem se ol pipol blong hem i bin karem i kam tugeta ol grup blong animol blong olgeta; mo hem i bin sendem takis blong waen i go long Ol Man blong Leman; mo hem i bin sendem tu moa waen, olsem wan presen long olgeta; mo oli bin dring plante long waen we king Limhae i bin sendem long olgeta.\n\n11 Mo i bin hapen se ol pipol blong king Limhae oli bin aot long naet i go long waelples wetem ol grup blong animol blong olgeta, mo ol buluk blong olgeta, mo oli bin go raonabaot graon blong Saelom long waelples, mo oli bin tanem rod blong olgeta i go long graon blong Sarahemla, from Amon mo ol brata blong hem i bin lidim olgeta.\n\n12 Mo oli bin tekem evri gol blong olgeta, mo silva, mo ol gudgudfala samting blong olgeta, we oli bin save karem, mo tu, ol kaekae blong olgeta wetem olgeta, i go long waelples; mo oli gohed long wokbaot blong olgeta.\n\n13 Mo afta oli bin spenem plante dei long waelples, oli bin kam long graon blong Sarahemla, mo oli bin joenem ol pipol blong Mosaea, mo oli bin kam pat blong ol pipol blong hem.\n\n14 Mo i bin hapen se Mosaea i bin kasem olgeta wetem glad; mo hem i bin kasem ol histri blong olgeta tu, mo tu, ol histri we ol pipol blong Limhae oli bin faenem.\n\n15 Mo nao i bin hapen se taem we Ol Man blong Leman oli bin faenemaot se ol pipol blong Limhae oli bin aot long graon long naet, mekem se oli bin sendem wan ami i go long waelples blong folem olgeta;\n\n16 Mo afta we oli bin folem olgeta blong tu dei, oli nomo bin save folem trak blong olgeta; from hemia, oli lus long waelples.\n\n", "mosiah 23": "Wan histri blong Alma mo ol pipol blong Lod we ol pipol blong King Noa oli bin ronem olgeta i go long waelples.\n\nI stat long japta 23 i go kasem japta 24 nomo.\n\n[center][font_size=26]Japta 23[/font_size][/center]\n\n[i]Alma i no wantem blong kam king—Hem i kam hae pris—Lod i stretem ol pipol blong Hem, Ol Man blong Leman oli tekem graon blong Helam—Amulon, we i lida blong ol rabis pris blong King Noa, i rul andanit long king blong Ol Man blong Leman. Raonabaot 145–121 B.K.B.[/i]\n\n1 Nao Alma, from Lod i bin wonem hem se ol ami blong king Noa bae oli kamkamaot long olgeta, mo from hem i bin talemaot samting ia long ol pipol blong hem, from hemia, oli bin karem i kam tugeta ol grup blong animol blong olgeta, mo oli tekem sam sid blong olgeta, mo oli aot fastaem long ol ami blong king Noa, i go long waelples.\n\n2 Mo Lod i mekem olgeta oli kam strong moa, mekem se ol pipol blong king Noa oli no save kasem olgeta mo prapa spolem gud olgeta.\n\n3 Mo oli ronwe blong eit dei long rod we i go long waelples.\n\n4 Mo oli go kasem wan graon, yes, wan naes mo gudfala graon, wan graon blong klin wota.\n\n5 Mo oli stanemap ol tenet blong olgeta, mo oli stat blong wok long graon, mo oli stat blong mekem ol haos; yes, oli mekem plante samting, mo oli wok had tumas.\n\n6 Mo ol pipol oli bin wantem se Alma i kam king blong olgeta, from ol pipol blong hem oli lavem hem tumas.\n\n7 Be hem i bin talem long olgeta se: “Luk, i no gat nid blong yumi gat wan king; from olsem ia nao Lod i talem: ‘Yufala i no mas tekem wan bodi blong mit mo bun i moa hae long narawan, o wan man i no mas tingting se hem i moa hae long narawan;’ from hemia mi talem long yufala se i no gat nid blong yufala i gat wan king.\n\n8 Be, sapos hem i save hapen se yufala i gat ol man we oli stret blong kam ol king blong yufala, bae hem i gud blong yufala i gat wan king.\n\n9 Be tingbaot rabis fasin blong king Noa mo ol pris blong hem; mo mi tu, mi bin foldaon long wan trap, mo mi mekem plante samting we oli ol rabis sin long ae blong Lod, we i mekem mi, mi harem nogud taem we mi bin sakem sin;\n\n10 Be, afta plante hadtaem, Lod i bin harem ol prea blong mi, mo i bin ansarem ol prea blong mi, mo hem i mekem mi wan tul long han blong hem blong karem plante tumas long yufala i kam blong save trutok blong hem.\n\n11 Be, mi no putum glori long mi taswe, from mi mi no stret blong mi save putum glori long miwan bakegen.\n\n12 Mo nao mi talem long yufala, king Noa i bin mekem nogud fasin long yufala, mo yufala i bin slef blong hem mo ol pris blong hem, mo oli bin lidim yufala long ol rabis fasin; from hemia, oli bin fasem yufala wetem ol rop blong rabis fasin.\n\n13 Mo nao, from paoa blong God i bin mekem yufala i go fri aot long ol rop ia; yes, i mekem yufala i kamaot tu long han blong king Noa mo ol pipol blong hem, mo tu, yufala i kamaot long ol rop blong rabis fasin, semmak, mi wantem tu se yufala i stanap strong long fridom ia we tru long hem, oli bin mekem yufala i fri, mo se yufala i no trastem wan man blong i kam wan king ova long yufala.\n\n14 Mo tu, no trastem wan man blong stap olsem tija blong yufala o pasta blong yufala, be nomo sapos hem i wan man blong God, we i wokbaot folem ol rod blong hem mo i stap obei ol komanmen blong hem.”\n\n15 Olsem ia nao Alma i bin tijim ol pipol blong hem, se evri man i mas lavem neba blong hem olsem i lavem hemwan, blong mekem se i no save gat rao long medel blong olgeta.\n\n16 Mo nao, Alma i hae pris blong olgeta, from hem i statem jos blong olgeta.\n\n17 Mo i bin hapen se i no gat wan we i kasem atoriti blong prij, o blong tij, be tru long Alma nomo we hem i kasem tru long God. From hemia, hem i bin konsekretem evri pris blong olgeta mo evri tija blong olgeta; mo hem i no konsekretem eniwan long olgeta be nomo sapos oli ol stret man.\n\n18 From hemia, oli luklukaotem gud ol pipol, mo oli fidim olgeta wetem ol samting long saed blong stret mo gud fasin.\n\n19 Mo i bin hapen se oli stat blong kam antap gud tumas long graon; mo oli singaotem graon ia, Helam.\n\n20 Mo i bin hapen se oli gat fulap pikinini mo oli kam antap gud tumas long graon blong Helam; mo oli bildim wan bigtaon, we oli singaotem, bigtaon blong Helam.\n\n21 Be Lod i luk se i stret blong stretem ol pipol blong hem; yes, hem i testem fasin blong olgeta blong save wet long taem mo fet blong olgeta.\n\n22 Be—eni man we i putum tras blong hem long Lod, semfala man ia bae Lod i leftemap hem long las dei. Yes, mo i bin olsem ia nao wetem ol pipol ia.\n\n23 From luk, bae mi soem long yufala se oli bin mekem olgeta oli kam slef, mo i no gat wan man we i save mekem olgeta oli go fri, be Lod, God blong olgeta nomo, yes, we i God blong Ebraham mo blong Aesak mo blong Jekob.\n\n24 Mo i bin hapen se hem i mekem olgeta oli go fri, mo hem i soemaot strongfala paoa blong hem long olgeta, mo ol glad blong olgeta oli bigwan.\n\n25 From luk, i bin hapen se taem we oli stap long graon blong Helam, yes, long bigtaon blong Helam, taem we oli stap wok long graon we i raonabaot, luk, wan ami blong Ol Man blong Leman i bin kam long ol boda blong graon.\n\n26 Nao, i bin hapen se ol brata blong Alma oli ronwe long ol garen blong olgeta mo oli kam tugeta long bigtaon blong Helam; mo oli fraet tumas from Ol Man blong Leman oli kamkamaot long olgeta.\n\n27 Be Alma i bin go fored mo i stanap long medel blong olgeta mo i talem strong long olgeta se oli no mas fraet; be, se oli mas tingbaot Lod, God blong olgeta mo bae hem i mekem olgeta oli go fri.\n\n28 From hemia, oli stopem ol fraet blong olgeta, mo stat blong prea long Lod blong bae hem i mekem hat blong Ol Man blong Leman i kam sofsof, blong mekem se bae oli no kilimded olgeta, wetem ol waef blong olgeta, mo ol pikinini blong olgeta.\n\n29 Mo i bin hapen se Lod i mekem hat blong Ol Man blong Leman i kam sofsof. Mo Alma mo ol brata blong hem oli go mo oli givim olgetawan i go long ol han blong olgeta; mo Ol Man blong Leman oli tekem graon blong Helam.\n\n30 Nao ol ami blong Ol Man blong Leman, we oli folem ol pipol blong king Limhae, oli lus long waelples blong plante dei.\n\n31 Mo luk, oli bin faenem ol pris ia blong king Noa, long wan ples we oli singaotem Amulon; mo oli stat blong stap long graon blong Amulon mo oli stat blong wok long graon.\n\n32 Nao nem blong lida blong ol pris ia i Amulon.\n\n33 Mo i bin hapen se Amulon i askem strong long Ol Man blong Leman; mo tu, hem i sendem ol waef blong olgeta oli go, we oli ol gel blong Ol Man blong Leman, blong oli askem strong long ol brata blong olgeta, blong oli no mas kilimded ol hasban blong olgeta.\n\n34 Mo Ol Man blong Leman oli bin gat lav mo sore long Amulon mo ol brata blong hem, mo oli no kilimded olgeta, from ol waef blong olgeta.\n\n35 Mo Amulon mo ol brata blong hem oli joenem Ol Man blong Leman, mo oli stap wokbaot long waelples blong lukaotem graon blong Nifae taem we oli faenem graon blong Helam, we Alma mo ol brata blong hem nao oli bin stap long hem.\n\n36 Mo i bin hapen se Ol Man blong Leman oli promes long Alma mo ol brata blong hem, se sapos oli soem long olgeta rod we i go long graon blong Nifae bae oli no tekemaot laef blong olgeta mo fridom blong olgeta.\n\n37 Be afta we Alma i soem long olgeta rod we i go long graon blong Nifae, Ol Man blong Leman oli no holem promes blong olgeta; be oli putum ol gadman raonabaot long graon blong Helam, blong lukaotem Alma mo ol brata blong hem.\n\n38 Mo smol haf blong olgeta we oli stap, oli bin go long graon blong Nifae; mo nara haf blong olgeta oli gobak long graon blong Helam, mo tu, oli tekem wetem olgeta, ol waef mo ol pikinini blong ol gadman we oli bin stap long graon.\n\n39 Mo king blong Ol Man blong Leman i bin mekem Amulon i kam wan king mo i rulum ol pipol blong hem, we oli stap long graon blong Helam; be bae hem i no save gat paoa blong mekem eni samting we i go agensem wanem we king blong Ol Man blong Leman i wantem.\n\n", "mosiah 24": "[center][font_size=26]Japta 24[/font_size][/center]\n\n[i]Amulon i givim hadtaem long Alma mo ol pipol blong hem—Bae oli kilimded olgeta sapos oli prea—Lod i mekem ol hevi samting blong olgeta oli no hevi—Hem i tekemaot olgeta long fasin blong stap slef mo oli gobak long Sarahemla. Raonabaot 145–120 B.K.B.[/i]\n\n1 Mo i bin hapen se Amulon i winim gladhat blong king blong Ol Man blong Leman; from hemia, king blong Ol Man blong Leman i bin letem long hem mo ol brata blong hem blong oli kam ol tija ova long ol pipol blong hem, yes, ova long ol pipol tu we oli bin stap long graon blong Semlon, mo long graon blong Saelom, mo long graon blong Amulon.\n\n2 From Ol Man blong Leman oli bin tekem ol graon ia; from hemia, king blong Ol Man blong Leman i bin jusum ol king ova long evri graon ia.\n\n3 Mo nao nem blong king blong Ol Man blong Leman i Leman, oli singaotem hem folem nem blong papa blong hem; mo from hemia, oli singaotem hem king Leman. Mo hem i king ova long wan bigfala namba blong pipol.\n\n4 Mo hem i bin jusum sam long ol brata blong Amulon, blong kam ol tija long evri graon we ol pipol blong hem oli stap long hem; mo olsem ia nao oli stat blong tijim lanwis blong Nifae long medel blong evri pipol blong Ol Man blong Leman.\n\n5 Mo oli bin wan pipol we oli gudfala fren wan wetem narawan; be oli no bin save God; mo tu, ol brata blong Amulon oli no tijim olgeta eni samting long saed blong Lod, God blong olgeta, o long saed blong loa blong Moses; mo tu, oli no tijim olgeta long ol toktok blong Abinadae;\n\n6 Be oli bin tijim olgeta se oli mas raetem histri blong olgeta, mo se bae oli save raet i go long wanwan long olgeta.\n\n7 Mo olsem ia nao Ol Man blong Leman oli stat blong gat plante rij samting, mo oli stat blong salem ol samting, wan i go long narawan, mo oli kam rij, mo oli stat blong yusum ol trik mo kam wan waes pipol, long saed blong ol waes tingting blong wol, yes, wan pipol we oli yusum ol trik tumas, mo oli stap glad long evri kaen fasin nogud mo fasin blong stil long taem blong faet, be oli no mekem samting ia long medel blong ol brata blong olgeta bakegen.\n\n8 Mo nao i bin hapen se Amulon i stat blong yusum atoriti ova long Alma mo ol brata blong hem, mo hem i stat blong givim hadtaem long hem, mo hem i mekem se bae ol pikinini blong hem oli givim hadtaem long ol pikinini blong olgeta.\n\n9 From Amulon i bin save Alma, se Alma i bin wan long ol pris blong king, mo se hem i hem nao we i bilivim ol toktok blong Abinadae mo king i ronem Alma i aot long fes blong hem, mo from hemia nao, Amulon i bin kros long Alma; from hem i stap anda long king Leman, be stil hem i yusum atoriti ova long olgeta, mo i givim ol wok long olgeta, mo hem i putum ol man we oli wajem wok blong olgeta.\n\n10 Mo i bin hapen se ol hadtaem blong olgeta oli bigwan tumas mekem se oli stat blong prea strong long God.\n\n11 Mo Amulon i givim oda long olgeta se oli mas stopem ol prea blong olgeta; mo hem i putum ol gad ova long olgeta blong lukluk long olgeta, blong mekem se eni man we oli faenem se hem i stap prea long God, bae oli kilim hem i ded.\n\n12 Mo Alma mo ol pipol blong hem oli no leftemap ol voes blong olgeta i go long Lod, God blong olgeta, be oli bin kapsaetem hat blong olgeta long hem; mo hem i save ol tingting blong hat blong olgeta.\n\n13 Mo i bin hapen se voes blong Lod i kam long olgeta long ol hadtaem blong olgeta, i talem se: “Leftemap hed blong yufala mo yufala i glad, from mi save kavenan we yufala i bin mekem wetem mi; mo bae mi mekem kavenan wetem ol pipol blong mi mo mekem olgeta oli go fri, oli aot long fasin blong stap slef.\n\n14 Mo tu, bae mi mekem ol hevi samting long solda blong yufala i nomo hevi, mekem se bae yufala i no save filim long ol bak blong yufala, iven long taem ia we yufala i stap olsem slef; mo hemia bae mi mekem, blong mekem se yufala i save stanap olsem ol witnes blong mi long fiuja, mo blong mekem se yufala i save gud se mi, Lod God, mi visitim ol pipol blong mi long ol hadtaem blong olgeta.”\n\n15 Mo nao i bin hapen se ol hevi samting we oli putum long Alma mo ol brata blong hem oli nomo hevi; yes, Lod i mekem olgeta oli kam strong moa blong mekem se oli save karem ol hevi samting blong olgeta isi nomo, mo oli bin, wetem bigfala glad mo fasin blong save wet longtaem, folem evri wok blong Lod.\n\n16 Mo i bin hapen se fet blong olgeta mo fasin blong olgeta blong save wet longtaem i bigwan tumas mekem se voes blong Lod i kam bakegen long olgeta, i talem: “Stap glad, from long tumoro bae mi mekem yufala i kamaot long fasin blong stap slef.”\n\n17 Mo hem i bin talem long Alma: “Bae yu stap long fored blong ol pipol ia mo go, mo bae mi go wetem yu mo mekem ol pipol ia oli go fri long fasin blong stap slef.”\n\n18 Nao i bin hapen se Alma mo ol pipol blong hem, long naet taem oli karem ol grup blong animol blong olgeta oli kam tugeta, wetem ol sid blong olgeta; yes, mo tu, long ful naet taem oli bin stap karem ol grup blong animol blong olgeta oli kam tugeta.\n\n19 Mo long moning Lod i bin mekem wan bigfala slip i kam long Ol Man blong Leman, yes, mo tu, evri man blong wajem wok blong olgeta oli bin stap long wan bigfala slip.\n\n20 Mo Alma mo ol pipol blong hem oli aot oli go long waelples; mo afta we oli wokbaot blong ful dei, oli stanemap ol tenet blong olgeta long wan vale mo oli singaotem vale ia, Alma, from hem i bin lidim rod blong olgeta i go long waelples.\n\n21 Yes, mo long vale blong Alma oli kapsaetem ol tangkyu blong olgeta long God from hem i bin gat sore long olgeta, mo i mekem ol hevi samting blong olgeta oli nomo hevi, mo i mekem olgeta oli kamaot long fasin blong stap slef; from oli bin slef, mo i no gat wan man i save mekem olgeta oli go fri, be Lod nomo, God blong olgeta.\n\n22 Mo oli talem tangkyu long God, yes, evri man blong olgeta mo evri woman blong olgeta mo evri pikinini blong olgeta we oli save toktok, oli leftemap voes blong olgeta blong presem God blong olgeta.\n\n23 Mo nao Lod i bin talem long Alma: “Hariap mo tekem yu mo ol pipol ia, yufala i aot long graon ia, from Ol Man blong Leman oli wekap finis mo oli stap folem yufala; from hemia, yufala i kamaot long graon ia, mo bae mi stopem Ol Man blong Leman long vale ia blong mekem se oli no save gohed blong folem ol pipol ia.”\n\n24 Mo i bin hapen se oli aot long vale, mo oli tekem rod blong olgeta i go long waelples.\n\n25 Mo afta we oli stap long waelples blong twelef dei, oli kasem graon blong Sarahemla; mo king Mosaea tu, i akseptem olgeta wetem glad.\n\n", "mosiah 25": "[center][font_size=26]Japta 25[/font_size][/center]\n\n[i]Ol laen blong Myulek long Sarahemla oli kam Ol Man blong Nifae—Oli kam blong save long saed blong ol pipol blong Alma mo blong Senif—Alma i baptaesem Limhae mo evri pipol blong hem—Mosaea i givim raet long Alma blong stanemap Jos Ia blong God. Raonabaot 120 B.K.B.[/i]\n\n1 Mo nao king Mosaea i mekem se evri pipol oli kam tugeta.\n\n2 Nao i no gat plante long ol pikinini blong Nifae, o plante long olgeta we oli kamaot long laen blong Nifae, olsem we i bin gat plante long ol pipol blong Sarahemla, we oli kamaot long laen blong Myulek mo olgeta we oli bin kam wetem hem long waelples.\n\n3 Mo i no bin gat plante long ol pipol blong Nifae mo long ol pipol blong Sarahemla olsem we i bin gat plante long Ol Man blong Leman; yes, namba blong olgeta i no bin kasem haf blong olgeta.\n\n4 Mo nao evri pipol blong Nifae oli kam tugeta, mo tu, evri pipol blong Sarahemla, mo oli kam tugeta long tu grup.\n\n5 Mo i bin hapen se Mosaea i ridim, mo hem i mekem se oli ridim, ol histri blong Senif long ol pipol blong hem; yes, hem i ridim ol histri blong ol pipol blong Senif, stat long taem we oli bin aot long graon blong Sarahemla i go kasem taem we oli kambak bakegen.\n\n6 Mo tu, hem i ridim histri blong Alma mo ol brata blong hem, mo evri hadtaem blong olgeta stat long taem we oli livim graon blong Sarahemla, i go kasem taem we oli kambak bakegen.\n\n7 Mo nao, taem we Mosaea i finis blong ridim ol histri ia, ol pipol blong hem we oli bin stastap long graon oli bin fulap wetem sapraes mo oli sapraes tumas.\n\n8 From oli no bin save wanem blong tingting long hem; from taem we oli luk olgeta ia we oli mekem olgeta oli kamaot long fasin blong stap slef, oli fulap wetem bigfala glad we i bigwan tumas.\n\n9 Mo bakegen, taem we oli tingbaot ol brata blong olgeta we Ol Man blong Leman oli kilim olgeta oli ded, oli fulap long harem nogud, mo tu, wota blong ae i ron plante from oli harem nogud.\n\n10 Mo bakegen, taem we oli tingbaot fasin ia blong God, we i gud tumas mo i kam kwiktaem, mo paoa blong God blong mekem Alma mo ol brata blong hem oli aot long ol han blong Ol Man blong Leman mo kam fri long fasin blong stap slef, nao oli leftemap voes blong olgeta mo talem tangkyu long God.\n\n11 Mo bakegen, taem we oli tingbaot Ol Man blong Leman, we oli ol brata blong olgeta, long saed blong ol fasin blong sin mo doti fasin blong olgeta, oli harem i soa tumas long bodi mo tingting blong olgeta i trabol tumas se bae sol blong olgeta i stap gud o no.\n\n12 Mo i bin hapen se olgeta we oli ol pikinini blong Amulon mo ol brata blong hem, we oli bin tekem ol gel blong Ol Man blong Leman olsem waef blong olgeta, oli no hapi long fasin blong ol papa blong olgeta, mo oli nomo wantem se bae oli singaotem olgeta wetem ol nem blong ol papa blong olgeta; from hemia, oli tekem long olgeta nem blong Nifae, blong mekem se oli save singaotem olgeta ol pikinini blong Nifae, mo bae oli kaontem olgeta ia long medel blong olgeta we oli bin singaotem olgeta, Ol Man blong Nifae.\n\n13 Mo nao, evri pipol blong Sarahemla oli bin kaontem olgeta wetem Ol Man blong Nifae, hemia i from se oli no bin givim kingdom long wan man moa, be long olgeta nomo we oli bin kamaot long laen blong Nifae.\n\n14 Mo nao, i bin hapen se taem we Mosaea i finis blong toktok mo rid long ol pipol, hem i wantem se Alma tu bae i toktok long ol pipol.\n\n15 Mo Alma i bin toktok long olgeta, taem we oli stap tugeta long ol bigfala grup, mo hem i go long wan grup i go long narafala grup, i prijim long ol pipol fasin blong sakem sin mo gat fet long Lod.\n\n16 Mo hem i askem strong long ol pipol blong Limhae mo ol brata blong hem, evriwan we oli mekem olgeta oli kamaot long fasin blong stap slef, blong oli mas tingbaot se Lod nao i mekem olgeta oli kam fri.\n\n17 Mo i bin hapen se afta we Alma i tijim plante samting long ol pipol, mo i finis blong toktok long olgeta, nao king Limhae i wantem blong kasem baptaes; mo evri pipol blong hem i wantem blong kasem baptaes tu.\n\n18 From hemia, Alma i go long wota mo i baptaesem olgeta; yes, hem i bin baptaesem olgeta folem fasin we hem i bin baptaesem ol brata blong hem long ol wota blong Momon; yes, mo evriwan we hem i baptaesem olgeta, oli joenem jos ia blong God; mo hemia, i from bilif blong olgeta long ol toktok blong Alma.\n\n19 Mo i bin hapen se king Mosaea i letem Alma blong hem i save stanemap ol jos raon long evri graon blong Sarahemla; mo i givim paoa long hem blong odenem ol pris mo ol tija ova long evri jos.\n\n20 Nao, oli bin mekem samting ia from i gat plante man tumas, mekem se oli no save lukaotem olgeta tru long wan tija nomo; mo tu, olgeta evriwan i no save harem toktok blong God taem we oli kam tugeta long wan grup;\n\n21 From hemia, oli bin kam tugeta long ol defren grup, we oli singaotem olgeta ol jos; mo evri jos i gat ol pris blong olgeta mo ol tija blong olgeta, mo evri pris i prijim trutok folem wanem we hem i bin kasem tru long maot blong Alma.\n\n22 Mo olsem ia nao, i nomata we i bin gat plante jos, olgeta evriwan i wan jos nomo, yes, we hem i jos ia blong God; from i no gat wan samting moa we oli bin prijim long evri jos, be nomo, fasin blong sakem sin mo gat fet long God.\n\n23 Mo nao, i bin gat seven jos long graon blong Sarahemla. Mo i bin hapen se eniwan we i wantem blong tekem long hem nem blong Kraes, o blong God, i bin joenem ol jos ia blong God;\n\n24 Mo oli singaotem olgeta ol pipol blong God. Mo Lod i bin kapsaetem Spirit blong hem long olgeta, mo hem i bin blesem olgeta, mo oli bin kam antap gud long graon.\n\n", "mosiah 26": "[center][font_size=26]Japta 26[/font_size][/center]\n\n[i]Olgeta we oli no biliv, oli lidim plante memba blong Jos i go long sin—Lod i promesem Alma se bae hem i kasem laef we i no save finis—Olgeta we oli sakem sin mo oli baptaes bae oli kasem fogivnes—Ol memba blong Jos we oli mekem sin mo oli sakem sin mo talemaot sin blong olgeta long Alma mo long Lod, bae Lod i fogivim olgeta; sapos no, bae oli no kaontem olgeta long medel blong ol pipol blong Jos. Raonabaot 120–100 B.K.B.[/i]\n\n1 Nao i bin hapen se i gat plante long jeneresen ia we i stap kam antap, we oli no save andastanem ol toktok blong king Benjamin, from oli ol smol pikinini long tetaem ia we hem i bin toktok long ol pipol blong hem; mo oli no bilivim kastom blong ol papa blong olgeta.\n\n2 Oli no bilivim wanem we oli bin talemaot long saed blong laef bakegen blong olgeta we oli bin ded, mo tu, oli no bilivim we Kraes bae i kam.\n\n3 Mo nao, from oli no bin biliv, oli no save andastanem toktok blong God; mo hat blong olgeta i kam strong.\n\n4 Mo oli no wantem blong kasem baptaes; mo tu, oli no wantem joenem jos. Mo oli wan pipol we oli stap olgetawan nomo long saed blong fet blong olgeta, mo oli bin stap olsem long ol taem afta, we oli stap folem ol fasin blong wol mo ol fasin blong sin blong olgeta; from oli no wantem prea long Lod, God blong olgeta.\n\n5 Mo nao, long taem we Mosaea i stap rul, namba blong olgeta i no kasem haf blong namba blong ol pipol blong God; be from ol strong raorao long medel blong ol brata blong jos, oli kam moa plante.\n\n6 From i bin hapen se oli giaman long plante man we oli stap long jos wetem ol flas toktok blong olgeta, mo oli mekem olgeta oli mekem plante sin; from hemia, i bin gat nid se olgeta we oli mekem sin, we oli stap long jos, bae jos i mas panisim olgeta.\n\n7 Mo i bin hapen se ol tija oli tekem olgeta oli kam long fored blong ol pris, mo givim olgeta long ol pris; mo ol pris oli tekem olgeta oli go long fored blong Alma we i bin hae pris.\n\n8 Nao king Mosaea i bin givim long Alma, atoriti ia ova long jos.\n\n9 Mo i bin hapen se Alma i no save long saed blong olgeta; be i gat plante witnes agensem olgeta; yes, ol pipol oli stanap mo testifae long saed blong ol rabis fasin blong olgeta, mo i gat fulap witnes.\n\n10 Nao i no bin gat eni samting olsem we i bin hapen long jos bifo; from hemia, Alma i bin harem nogud long spirit blong hem, mo hem i mekem se bae oli tekem olgeta oli go long fored blong king.\n\n11 Mo hem i talem long king: “Luk, hemia plante we mifala i tekem i kam long fored blong yu we ol brata blong olgeta i talem se oli bin mekem rong; yes, oli bin faenem olgeta long taem we oli stap mekem eni kaen rabis fasin. Mo oli no sakem ol rabis fasin blong olgeta; from hemia, mifala i tekem olgeta oli kam long fored blong yu, blong yu save jajem olgeta folem ol rabis samting we oli mekem.”\n\n12 Be king Mosaea i talem long Alma: “Luk, bae mi no jajem olgeta, from hemia, mi livim olgeta long han blong yu blong yu jajem olgeta.”\n\n13 Mo nao, spirit blong Alma i bin trabol bakegen; mo hem i go mo i askem long Lod se wanem bae hem i mas mekem long saed blong samting ia, from hem i fraet se bae hem i mekem wan rong samting long ae blong God.\n\n14 Mo i bin hapen se afta we hem i kapsaetem ful sol blong hem long prea long God, voes blong Lod i kam long hem mo talem se:\n\n15 “Mi mi blesem yu, Alma, mo bae mi mi blesem olgeta we oli bin baptaes long ol wota blong Momon. Mi mi blesem yu from strong fet blong yu long ol toktok nomo blong wokman blong mi Abinadae.\n\n16 Mo mi mi blesem olgeta from strong fet blong olgeta long ol toktok nomo we yu yu bin talemaot long olgeta.\n\n17 Mo mi mi blesem yu from yu yu bin stanemap wan jos long medel blong ol pipol ia; mo bae oli stanap strong, mo bae oli ol pipol blong mi.\n\n18 Yes, mi mi blesem ol pipol ia we oli glad blong tekem nem blong mi; from long nem blong mi bae oli singaotem olgeta, mo oli blong mi.\n\n19 Mo from yu yu bin askem long mi long saed blong ol man we oli brekem loa, mi mi blesem yu.\n\n20 Yu yu wokman blong mi; mo mi mi mekem kavenan wetem yu blong bae yu yu kasem laef we i no save finis; mo bae yu yu wok blong mi mo go aot long nem blong mi, mo bae yu yu karem ol sipsip blong mi oli kam tugeta.\n\n21 Mo hem we bae i harem voes blong mi bae i sipsip blong mi; mo hem, bae yufala i tekem i kam insaed long jos, mo hem bae mi tu, mi tekem hem i kam insaed.\n\n22 From luk, hemia i jos blong mi; eni man we i kasem baptaes bae oli baptaesem hem from hem i sakem sin. Mo eni man we bae yufala i tekem hem i kam insaed, bae i bilif long nem blong mi; mo hem bae mi mi fogivim evriwan.\n\n23 From mi nao, mi tekem long mi ol sin blong wol; from mi nao, mi bin mekem olgeta; mo mi nao, mi letem hem we i biliv go kasem en, blong gat wan ples long raet han blong mi.\n\n24 From luk, oli singaotem olgeta long nem blong mi; mo sapos oli save mi, bae oli kam, mo bae oli gat wan ples blong taem we i no save finis long raet han blong mi.\n\n25 Mo bae i kam blong hapen se taem we nambatu bigfala pupu bae i krae, nao olgeta we oli neva bin save mi bae oli kam, mo bae oli stanap long fored blong mi.\n\n26 Mo afta bae oli save se mi mi Lod, God blong olgeta, se mi mi Ridima blong olgeta; be bae oli no wantem mi blong pemaot olgeta.\n\n27 Mo afta, bae mi talemaot long olgeta se mi mi neva save olgeta; mo bae oli aot oli go long faea we i no gat en, we oli bin mekem rere finis blong devel mo ol enjel blong hem.\n\n28 From hemia, mi mi talem long yufala, man we bae i no harem voes blong mi, semfala man ia bae yufala i no tekem hem i kam insaed long jos blong mi, from hem bae mi mi no tekem i kam long las dei.\n\n29 From hemia, mi mi talem long yu: Go; mo eni man we i brekem komanmen agensem mi, hem bae yu jajem folem ol sin we hem i bin mekem; mo sapos hem i talemaot ol sin blong hem long fored blong yu mo mi, mo i sakem sin wetem tru hat blong hem, hem bae yu fogivim, mo bae mi mi fogivim hem tu.\n\n30 Yes, mo evri taem we ol pipol blong mi oli sakem sin, bae mi fogivim olgeta long ol rong blong olgeta agensem mi.\n\n31 Mo bae yufala i fofogivim yufala wanwan from ol rong blong yufala; from i tru, mi talem long yufala se, hem we i no fogivim ol rong blong neba blong hem taem we neba ia i talem se hem i sakem sin, semfala man ia i karem panis i kam long hemwan bakegen.\n\n32 Nao mi mi talem long yu: Go; mo eni man we bae i no sakem ol sin blong hem, semfala man ia bae jos i no kaontem hem wetem ol pipol blong mi; mo samting ia bae oli folem stat long taem naoia i go.”\n\n33 Mo i bin hapen se taem we Alma i bin harem ol toktok ia hem i bin raetemdaon olgeta blong mekem se hem i save holem olgeta, mo blong hem i save jajem ol pipol blong jos ia folem ol komanmen blong God.\n\n34 Mo i bin hapen se Alma i go mo i jajem, folem toktok blong Lod, olgeta we oli bin kasem olgeta long taem we oli stap mekem rabis fasin.\n\n35 Mo eni man we i sakem sin blong hem mo i talemaot olgeta, olgeta man ia hem i kaontem olgeta wetem ol pipol blong jos;\n\n36 Mo olgeta we oli no wantem talemaot ol sin blong olgeta mo sakem rabis fasin blong olgeta, ol semfala man ia oli no bin kaontem olgeta wetem ol pipol blong jos, mo oli tekemaot ol nem blong olgeta.\n\n37 Mo i bin hapen se Alma i bin lidim evri wok blong jos; mo oli stat blong gat pis bakegen mo blong kam antap gud tumas long ol wok blong jos, oli stap wokbaot folem wan gud laef long fored blong God, oli tekem plante oli kam, mo oli bin baptaesem plante.\n\n38 Mo nao, Alma mo olgeta we oli wok wetem hem blong lidim jos oli bin mekem olgeta samting ia, mo semtaem oli wokbaot stret, oli tijim ol toktok blong God long saed blong evri samting, oli harem nogud long evri mo long eni kaen hadtaem, mo olgeta we oli no blong jos ia blong God oli givim hadtaem long olgeta.\n\n39 Mo oli bin tok strong long ol brata blong olgeta blong jos; mo toktok blong God i tok strong tu long olgeta evriwan, folem ol sin blong olgeta, o folem ol sin we wanwan i bin mekem, from God i bin givim oda long olgeta blong no stop blong prea, mo blong talem tangkyu long saed blong evri samting.\n\n", "mosiah 27": "[center][font_size=26]Japta 27[/font_size][/center]\n\n[i]Mosaea i stopem man blong givim hadtaem long narafala man, mo i givim oda blong mekem wanwan man i gat sem raet—Yangfala Alma mo ol fo boe blong Mosaea oli lukaotem blong prapa spolem gud Jos—Wan enjel i kamaot mo i givim oda long olgeta blong stopem ol nogud wok blong olgeta—Alma i no save toktok—Evri man i mas bon bakegen blong kasem fasin blong sevem man—Alma mo ol boe blong Mosaea oli talemaot ol gudfala nius. Raonabaot 100–92 B.K.B.[/i]\n\n1 Mo nao, i bin hapen se ol fasin blong givim hadtaem we olgeta we oli no biliv oli mekem agensem jos i kam bigwan tumas, mekem se jos i stat blong komplen smolsmol, mo oli komplen long ol lida blong olgeta long saed ia; mo oli komplen long Alma. Mo Alma i tekem samting ia i go long fored blong king blong olgeta, Mosaea. Mo Mosaea i holem wan miting wetem ol pris blong hem.\n\n2 Mo i bin hapen se king Mosaea i sendem wan ofisol toktok i go long pablik long graon raonabaot blong talem se bae i no save gat wan man we i no biliv i givim hadtaem long olgeta we oli blong jos ia blong God.\n\n3 Mo i gat wan strong rul raon long evri jos, se bae i no mas gat fasin ia blong givgivim hadtaem long medel blong olgeta, blong mekem se evri man i mas gat sem raet nomo;\n\n4 Blong oli no mas letem hae tingting, o bigfala flas, i spolem gudfala pis blong olgeta; blong evri man i mas mekem i gud long neba blong hem olsem i mekem i gud long hemwan, blong oli wok wetem ol han blong olgeta nomo blong sapotem olgeta.\n\n5 Yes, mo evri pris blong olgeta mo evri tija blong olgeta oli mas wok wetem ol han blong olgeta blong sapotem olgeta, long evri taem be nomo sapos oli sik, o sapos oli gat bigfala nid tumas; mo taem oli mekem olgeta samting ia, oli kasem fulap gladhat blong God.\n\n6 Mo i stat blong gat bigfala pis bakegen long graon; mo ol pipol oli stat blong kam plante, mo oli stat blong seraot i go olbaot long fes long graon, yes, long Not mo long Saot, long Is mo long Wes, oli bildim ol bigfala bigtaon mo ol vilej long evri pat blong graon.\n\n7 Mo Lod i bin visitim olgeta mo i mekem olgeta oli kam antap gud, mo oli kam wan pipol we i bigwan long namba mo i rij.\n\n8 Nao, ol boe blong Mosaea, oli kaontem olgeta wetem olgeta we oli no biliv; mo tu, wan long ol boe blong Alma, oli bin kaontem hem wetem olgeta, oli bin singaotem hem Alma, folem papa blong hem; be, hem i bin kam wan nogud man mo man blong wosipim ol aedol. Mo hem i wan man we i toktok plante, mo i talem plante flas toktok long ol pipol; from hemia, hem i lidim plante long ol pipol blong mekem ol semmak rabis fasin blong hem.\n\n9 Mo hem i bin kam olsem wan bigfala samting we i blokem jos ia blong God blong kam antap; hem i stap stilim hat blong ol pipol i go, i mekem se i gat plante strong raorao i hapen long medel blong ol pipol, we i givim wan janis long enemi blong God blong yusum paoa blong hem ova long olgeta.\n\n10 Mo nao i bin hapen se taem we hem i stap go aot blong prapa spolem gud jos ia blong God, from hem i bin go long sikret wetem ol boe blong Mosaea blong lukaotem blong prapa spolem gud jos, mo blong lidim ol pipol blong Lod blong mekem rong samting, we hemia i agensem ol komanmen blong God, o king tu—\n\n11 Mo olsem we mi bin talem long yufala, taem we oli stap go aot agensem God, luk, wan enjel blong Lod i kamkamaot long olgeta; mo hem i kamdaon olsem se hem i stap long wan klaod; mo hem i toktok olsem se hem i gat wan voes blong tanda, we i mekem graon i seksek long ples we oli bin stanap long hem;\n\n12 Mo sapraes blong olgeta i bin bigwan tumas, mekem se oli foldaon long graon, mo oli no andastanem ol toktok we hem i talem long olgeta.\n\n13 Be hem i toktok laod bakegen, i talem: “Alma, girap mo kam long fored; ?from wanem yu givim hadtaem long jos ia blong God? From Lod i bin talem: ‘Hemia i jos blong mi, mo bae mi stanemap jos; mo i no save gat wan samting i save putumdaon hem, be nomo fasin blong brekem loa blong ol pipol blong mi.’”\n\n14 Mo bakegen, enjel i talem: “Luk, Lod i bin harem ol prea blong ol pipol blong hem, mo tu, ol prea blong wokman blong hem, Alma, we i papa blong yu; from hem i bin prea wetem fulap fet long saed blong yu blong oli save tekem yu i kam blong kasem save blong trutok; from hemia, from stamba tingting ia, mi mi kam blong winim tingting blong yu blong mekem se yu save paoa mo atoriti blong God, blong ol prea blong ol wokman blong hem i save gat ansa folem fet blong olgeta.\n\n15 Mo nao luk, ?yufala i save toktok agensem paoa blong God? ?From luk, voes blong mi i no mekem graon i seksek? ?Mo tu, yufala i no save luk mi long fored blong yufala? Mo God nao i bin sendem mi.\n\n16 Nao mi talem long yu: Go, mo tingbaot taem we ol bubu blong yu oli bin stap long kalabus long graon blong Helam, mo long graon blong Nifae; mo tingbaot ol bigfala samting we hem i bin mekem long olgeta; from oli bin slef mo hem i mekem olgeta oli kam fri. Mo nao mi talem long yu: Alma, go long rod blong yu, mo nomo lukaotem blong prapa spolem gud jos, blong mekem se oli save kasem ansa blong ol prea blong olgeta, mo hemia iven sapos yu yuwan, yu wantem se oli sakemaot yu.”\n\n17 Mo nao, i bin hapen se hemia oli ol las toktok we enjel i talem long Alma, mo hem i aot.\n\n18 Mo nao, Alma mo olgeta we oli bin stap wetem hem oli foldaon bakegen long graon, from sapraes blong olgeta i bigwan tumas; from wetem ae blong olgeta nomo oli luk wan enjel blong Lod; mo voes blong hem i bin olsem tanda, we i mekem graon i seksek; mo oli save se i no gat wan samting, be paoa blong God nomo, we i save mekem graon i seksek mo mekem se i seksek olsem se bae i brokbrok.\n\n19 Mo nao sapraes blong Alma i bin bigwan tumas mekem se hem i no save toktok, we i no save openem maot blong hem; yes, mo hem i kam slak tumas, kasem we hem i no save muvum ol han blong hem; from hemia, olgeta we oli stap wetem hem, oli tekem hem mo oli karem hem from hem i no save mekem wan samting, go kasem taem we oli putum hem daon, i slip long fored blong papa blong hem.\n\n20 Mo oli talem long papa blong hem evri samting we i bin hapen long olgeta; mo papa blong hem i glad, from hem i save se hemia i paoa blong God.\n\n21 Mo hem i bin mekem se wan grup blong pipol bae i kam tugeta blong mekem se oli save witnes long wanem we Lod i bin mekem blong boe blong hem, mo tu, blong olgeta we oli bin stap wetem hem.\n\n22 Mo hem i mekem se ol pris oli mas kam tugeta; mo oli stat blong livim kakae, mo blong prea long Lod God blong olgeta blong bae hem i openem maot blong Alma, blong hem i save toktok, mo tu, blong ol leg mo ol han blong hem oli save kasem paoa blong olgeta—blong ol ae blong ol pipol oli save open blong oli luk mo blong oli save long saed blong gudfala fasin mo glori blong God.\n\n23 Mo i bin hapen se afta we oli livim kakae mo prea blong tu dei mo tu naet, ol leg mo ol han blong Alma oli kasem paoa blong olgeta, mo hem i stanap, mo i stat blong toktok long olgeta, i askem olgeta blong stap hapi.\n\n24 Hem i talem: “From, mi bin sakem ol sin blong mi, mo Lod i bin pemaot mi; luk, mi mi bon long saed blong Spirit.\n\n25 Mo Lod i talem long mi: ‘No sapraes se evri man, yes, ol man mo ol woman, evri kantri, famli, lanwis mo pipol, oli mas bon bakegen; yes, oli mas bon long God, oli mas jenis long fasin blong wol mo fasin blong foldaon blong olgeta we oli stap long hem, i go long wan stret mo gud fasin, from God i bin pemaot olgeta, mo oli kam ol boe mo ol gel blong hem;\n\n26 Mo olsem ia nao oli kam ol niu man; mo sapos oli no mekem samting ia, i no gat eni wei, we oli save kasem kingdom blong God.\n\n27 Mo mi talem long yufala, sapos i no olsem ia, God i mas sakemaot olgeta’; mo hemia mi save, from we kolosap oli sakemaot mi.\n\n28 Be, afta we mi wokbaot tru long plante hadtaem, we mi stap sakem sin kasem taem we kolosap mi ded, Lod i gat sore, i luk se i stret blong tekemaot mi long wan faea we i no gat en, mo mi mi bon long God.\n\n29 Sol blong mi, Lod i bin pemaot long konkon rabis ples ia mo long ol rop blong rabis fasin. Mi bin stap long wan hol we i go daon we i go daon mo i tudak evriwan; be nao mi luk gudfala laet blong God. Oli bin mekem sol blong mi i soa wetem trabol we i no save finis; be Lod bin tekemaot mi, mo sol blong mi i nomo soa.\n\n30 Mi bin sakemaot Ridima blong mi, mo tanem baksaed blong mi long wanem we ol papa blong yumi oli bin talemaot; be naoia, blong oli save luk se bae hem i kam, mo we hem i tingbaot evri samting we hem i bin mekem, bae hem i soemaot hem long evriwan.\n\n31 Yes, evri ni bae i bodaon, mo evri tang bae i talemaot tru samting long fored blong hem. Yes, long las dei tu, taem we evri man bae i stanap blong hem i jajem olgeta, ale, bae oli talemaot se hem i God; afta, olgeta we oli laef long wol be oli no gat God, bae oli talemaot se jajmen blong wan panis we i no gat en hem i stret long olgeta; mo bambae oli seksek, mo seksek from fraet, mo oli kam smol evriwan andanit long hem we ae blong hem i save luk kwik long evri samting.”\n\n32 Mo nao i bin hapen se Alma, stat long tetaem ia i go, i stap tijim ol pipol, mo olgeta we i bin stap wetem Alma long taem we enjel i bin kamaot long olgeta, i stap wokbaot raonabaot truaot long graon, mo stap talemaot long evri pipol ol samting we oli bin harem mo bin luk, mo oli stap prijim toktok blong God wetem fulap hadtaem, olgeta we oli no biliv oli givim tumas hadtaem long olgeta, mo plante long olgeta ia oli bin faetem olgeta.\n\n33 Be i nomata long evri samting ia, oli givim plante help long jos, mekem fet blong olgeta i kam strong, mo oli stap askem samting strong long olgeta wetem longfala tingting tru long hadtaem, mo wetem plante hadwok blong obei long ol komanmen blong God.\n\n34 Mo fo long olgeta oli ol boe blong Mosaea; mo ol nem blong olgeta i Amon, mo Eron, mo Omna, mo Himnae; hemia ol nem blong ol boe blong Mosaea.\n\n35 Mo oli wokbaot truaot long evri graon blong Sarahemla, mo long medel blong ol pipol we oli stap anda long rul blong king Mosaea, oli wok had blong stretem ol samting nogud we oli bin mekem long jos, oli talemaot evri sin blong olgeta, mo oli talemaot evri samting we oli bin luk, mo oli eksplenem ol profesi mo ol skripja long evriwan we i bin wantem blong harem olgeta.\n\n36 Mo olsem ia nao oli bin ol tul long ol han blong God blong karem plante oli kam long save blong trutok, yes, long save long saed blong Ridima blong olgeta.\n\n37 !Mo hamas blesing nao oli gat! From oli talemaot pis; mo oli talemaot gudfala nius blong gud samting; mo oli talemaot long ol pipol se Lod i stap rul.\n\n", "mosiah 28": "[center][font_size=26]Japta 28[/font_size][/center]\n\n[i]Ol boe blong Mosaea oli go blong prij long Ol Man blong Leman—Wetem tu ston blong sia Mosaea i transletem ol buk blong Ol Man blong Jared. Raonabaot 92 B.K.B.[/i]\n\n1 Nao i bin hapen se afta we ol boe blong Mosaea oli mekem evri samting ia, oli tekem wan smol namba wetem olgeta mo oli gobak long papa blong olgeta, we i king, mo oli askem hem blong letem olgeta wetem olgeta we oli bin jusum, blong oli save go antap long graon blong Nifae blong oli save prijim evri samting we oli bin harem, mo blong oli save serem toktok blong God long ol brata blong olgeta, Ol Man blong Leman—\n\n2 Blong maet oli save tekem olgeta blong kam blong kasem save ia long saed blong Lod God blong olgeta, mo winim tingting blong olgeta blong oli luksave ol rabis fasin blong ol papa blong olgeta; mo maet oli save tekemaot rabis tingting ia blong no laekem Ol Man blong Nifae, blong mekem se, olgeta tu, oli save glad long Lod God blong olgeta, blong oli save kam moa gudfala fren wetem wanwan long olgeta, mo blong i nomo save gat ol rao long ful graon ia we Lod God blong olgeta i bin givim long olgeta.\n\n3 Nao, oli wantem se oli mas talemaot fasin blong sevem man long evri man, from oli no save tekem se wan sol blong man i save lus; yes, iven tingting ia nomo se eni sol bae i gotru long wan hadtaem we i no gat en, i mekem olgeta oli seksek mo seksek from fraet.\n\n4 Mo olsem ia nao Spirit blong Lod i bin wok long olgeta, from olgeta nao oli ol moa nogud long ol rabis man blong mekem ol sin. Mo Lod i bin luk se i stret, long sore blong hem we i no gat en, blong sevem olgeta; be, oli bin safa plante trabol long sol, from ol rabis sin blong olgeta, oli gotru long plante hadtaem mo oli fraet se bae God i sakemaot olgeta blong oltaem.\n\n5 Mo i bin hapen se oli plis long papa blong olgeta blong plante dei blong oli save go antap long graon blong Nifae.\n\n6 Mo king Mosaea i go mo i askem long Lod sapos hem i mas letem ol boe blong hem i go antap long medel blong Ol Man blong Leman blong prijim trutok.\n\n7 Mo Lod i talem long Mosaea: “Letem olgeta oli go antap, from plante bae oli biliv long ol toktok blong olgeta, mo bae oli kasem laef we i no save finis; mo bae mi mekem ol boe blong yu oli kam fri, oli aot long ol han blong Ol Man blong Leman.”\n\n8 Mo i bin hapen se Mosaea i letem olgeta blong go mo mekem folem we oli bin askem.\n\n9 Mo oli tekem wokbaot blong olgeta i gotru long draeples blong go antap blong prijim trutok long medel blong Ol Man blong Leman; mo bae mi givim wan ripot blong wanem oli bin mekem, afta long hemia.\n\n10 Nao king Mosaea i no bin gat wan man we hem i save givim raet long hem blong rulum kingdom, from i no bin gat eni long ol boe blong hem we bae i akseptem kingdom.\n\n11 From hemia, hem i tekem ol histri we oli bin raetem long ol buk we oli mekem wetem bras, mo tu, ol buk blong Nifae, mo evri samting we hem i holem mo i putum gud i stap folem ol komanmen blong God, afta we hem i bin transletem mo i mekem oli raetem ol histri we oli stap long ol buk blong gol, we ol pipol blong Limhae oli bin faenem, we Limhae i givim long hem;\n\n12 Mo samting ia, hem i mekem from bigfala wari blong ol pipol blong hem; from oli wantem bitim mak blong save long saed blong ol pipol ia we oli bin ded evriwan.\n\n13 Mo nao hem i transletem olgeta tru long tu ston ia we oli bin fasem tufala long tufala saed blong wan bonara.\n\n14 Nao ol samting ia oli bin mekem rere stat long stat, mo oli pasem daon long wan jeneresen i go long narafala jeneresen, from stamba tingting ia blong talem mining blong ol lanwis;\n\n15 Mo Lod i bin holem mo sevem olgeta wetem han blong hem, blong hem i save soemaot long evri man we bae i stap long graon ia, ol rabis fasin mo ol rabis sin blong ol pipol blong hem;\n\n16 Mo eni man we i holem ol samting ia, oli singaotem hem, sia, folem fasin blong taem bifo.\n\n17 Nao, afta we Mosaea i finis blong transletem ol histri ia, luk, hem i talemaot wan histri blong ol pipol we oli bin ded, stat long taem we oli ded evriwan, i gobak long taem we oli bin bildim bigfala taoa, long taem ia we Lod i miksimap lanwis blong ol pipol, mo oli bin seraot i go olbaot long fes blong ful wol, yes, mo tu, stat long tetaem ia i gobak kasem taem we God i mekem Adam.\n\n18 Nao, histri ia i bin mekem ol pipol blong Mosaea oli krae tumas, yes, oli fulap wetem sore; be tu, hemia i givim plante save long olgeta, we i mekem olgeta oli hapi long hem.\n\n19 Mo histri ia bae oli raetem afta long hemia; from luk, i nid se evri pipol i mas save ol samting we oli bin raetem long histri ia.\n\n20 Mo nao, olsem we mi bin talem long yufala, se afta we king Mosaea i mekem ol samting ia, hem i tekem buk ia we oli bin mekem wetem bras, mo evri samting we hem i bin holem, mo i givim olgeta long Alma, we i boe blong Alma; yes, evri histri, mo tu, ol samting blong talem mining blong ol lanwis, mo i givim olgeta long hem, mo hem i givim oda long hem se hem i mas holem mo putum gud olgeta, mo tu, hem i mas kipim wan histri blong ol pipol, i pasem i go daon long wan jeneresen i go long narawan, olsem we oli bin pasem i go daon stat long taem we Lihae i bin aot long Jerusalem.\n\n", "mosiah 29": "[center][font_size=26]Japta 29[/font_size][/center]\n\n[i]Mosaea i kamaot wetem tingting ia se oli jusum ol jaj long ples blong wan king—Ol king we oli no stret mo oli no gud oli lidim ol pipol blong olgeta oli go long sin—Voes blong ol pipol i jusum Yangfala Alma blong kam jif blong ol jaj—Hem i hae pris tu ova long Jos—Olfala Alma mo Mosaea, tufala i ded. Raonabaot 92–91 B.K.B.[/i]\n\n1 Nao taem we Mosaea i bin mekem samting ia hem i sendemaot wan mesej i go long evri graon, long evri pipol, from hem i bin wantem blong save tingting blong olgeta long saed blong huia bae i kam king blong olgeta.\n\n2 Mo i bin hapen se voes blong ol pipol i kam, i talem: “Mifala i wantem se Eron, boe blong yu i kam king blong mifala mo man blong rul blong mifala.”\n\n3 Nao Eron i bin go antap long graon blong Nifae, from hemia king i no bin save givim kingdom long hem; mo tu, Eron i no wantem blong tekem long hem kingdom ia; mo tu, i no gat wan long ol boe blong Mosaea we i wantem blong tekem long hem kingdom ia.\n\n4 From hemia, king Mosaea i sendem wan mesej bakegen long medel blong ol pipol; yes we i wan toktok we hem i raetem, nao i sendem i go long medel blong ol pipol. Mo hemia nao ol toktok we hem i bin raetem, i talem:\n\n5 “Luk, O yufala ol pipol blong mi, o ol brata blong mi, from mi tekem yufala olsem ol brata blong mi; mi wantem se yufala i tingbaot samting ia we mi bin singaotem yufala blong tingting long hem—from yufala i wantem blong gat wan king.\n\n6 Nao, mi talem long yufala se, hem we i stret blong kingdom i go long hem, hem i no akseptem, mo bae hem i no tekem kingdom ia long hem.\n\n7 Mo nao, sapos i gat wan narafala we oli putum long ples blong hem, luk, mi fraet se bae ol rao oli kamaot long medel blong yufala. Mo huia i save sapos boe blong mi, we kingdom ia i blong hem, bae i kros mo i pulum wan pat blong ol pipol ia i go folem hem, mo samting ia bae i statem ol faet mo ol rao long medel blong yufala, we bae i mekem plante blad i ron mo i spolem ol gudfala fasin blong Lod, yes, mo i prapa spolem gud sol blong plante pipol.\n\n8 Nao mi talem long yufala, bae yumi gat waes tingting mo tingting hevi long olgeta samting ia, from yumi no gat eni raet blong prapa spolem gud boe blong mi, mo tu, bae yumi no gat raet blong prapa spolem gud wan narafalawan sapos ol pipol oli jusum narafalawan ia blong tekem ples blong hem.\n\n9 Mo sapos boe blong mi i gobak long hae tingting blong hem mo ol samting nating, bae hem i tekembak ol toktok we hem i bin talem, mo askem raet blong hem blong tekem kingdom, we bae i mekem hem, mo tu, ol pipol blong hem blong mekem plante sin.\n\n10 Mo nao bae yumi gat waes tingting mo lukluk i go long fored long olgeta samting ia, mo mekem evri samting we bae i karem pis i kam long pipol ia.\n\n11 From hemia, bae mi stap olsem king blong yufala long ol dei blong mi we i stap yet; be, bae yumi jusum ol jaj, blong jajem ol pipol ia folem ol loa blong yumi; mo bae yumi wok long wan niufala fasin blong lukaotem ol wok blong pipol ia, from bae yumi jusum ol man we oli gat waes tingting blong kam ol jaj, we bae oli jajem pipol ia folem ol komanmen blong God.\n\n12 Nao i moa gud se wan man i kasem jajmen long God be i no long man, from ol jajmen blong God oli stret oltaem, be ol jajmen blong ol man oli no stret oltaem.\n\n13 From hemia, sapos i save hapen se yufala i save gat ol stret man blong stap olsem ol king blong yufala, we bae oli stanemap ol loa blong God, mo jajem pipol ia folem ol komanmen blong hem, yes, sapos yufala i save gat ol man olsem ol king blong yufala we bae oli mekem olsem papa blong mi, Benjamin, i bin mekem blong ol pipol ia—Mi talem long yufala, sapos i save olsem ia oltaem, nao bae i gat nid se yufala i gat ol king oltaem blong rulum yufala.\n\n14 Mo tu, miwan, mi bin wok wetem evri paoa mo evri fasin blong save we mi bin gat, blong tijim yufala ol komanmen blong God, mo blong stanemap pis truaot long graon, mekem se i no gat ol faet, o ol rao, o ol stil, o stil long taem blong faet, o man i kilim man i ded, o eni kaen fasin blong rabis sin;\n\n15 Mo eni man we i bin mekem rabis fasin, mi bin panisim hem folem rabis samting ia we hem i bin mekem, folem loa we ol papa blong yumi oli bin givim long yumi.\n\n16 Nao mi talem long yufala se, from evri man i no stret, i no gat nid blong yufala i mas gat wan king o ol king blong rulum yufala.\n\n17 !From luk, hamas rabis fasin nao wan nogud king i mekem i hapen, yes, mo hemia i bigfala trabol ia!\n\n18 Yes, tingbaot king Noa, ol fasin nogud blong hem mo ol rabis sin blong hem, mo tu, ol fasin nogud mo ol rabis sin blong ol pipol blong hem. Luk wanem bigfala trabol i bin kam long olgeta; mo tu, from ol rabis fasin blong olgeta, nao oli bin mekem olgeta oli kam slef.\n\n19 Mo sapos i no bin from help blong Krieta blong olgeta we i waes olgeta, we i mekem se oli bin sakem sin blong olgeta wetem wan truhat, oli no save ronwe mo oli mas stap olsem slef kasem naoia.\n\n20 Be luk, hem i bin mekem olgeta oli kam fri from oli putum tingting blong olgeta i stap daon long fored blong hem; mo from oli prea strong tumas long hem, hem i mekem olgeta oli kamaot long slef; mo olsem ia nao Lod i stap wok wetem paoa blong hem long evri samting long medel blong ol pikinini blong ol man, hem i stretem han blong sore i go long olgeta we oli putum tras blong olgeta long hem.\n\n21 Mo luk, nao mi talem long yufala, se yufala i no save tekemaot wan rabis king long jea blong hem sapos i no tru long plante rao, mo mekem plante blad i ron.\n\n22 From luk, hem i gat ol fren blong hem we oli ol man blong fasin nogud, mo hem i gat ol gad blong hem raonem hem; mo hem i terem ol loa blong olgeta we oli bin rul wetem stret mo gud fasin fastaem long hem; mo hem i purumbut long ol komanmen blong God wetem ol leg blong hem;\n\n23 Mo hem i mekem ol niu loa, mo i sendem ol loa ia i go long medel blong ol pipol blong hem, yes, ol loa folem fasin nogud blong hemwan; mo eni man we i no stap folem ol loa blong hem, hem i mekem se oli kilim man ia i ded; mo eni man we i stap kam agensem hem, bae hem i sendem ol ami blong hem agensem olgeta blong faet, mo sapos hem i save mekem, bae hem i prapa spolem gud olgeta; mo olsem ia nao wan king we i no stret mo i no gud i stap jenisim ol wei blong evri stret mo gud fasin.\n\n24 Mo nao luk mi talem long yufala, i no nid se ol rabis sin olsem bae oli kam long yufala.\n\n25 From hemia, tru long voes blong pipol ia, yufala i jusum ol jaj, blong oli save jajem yufala folem ol loa we oli bin givim long yufala tru long ol papa blong yumi, we ol loa ia oli stret, mo oli kasem olgeta tru long han blong Lod.\n\n26 Nao, i no hapen plante taem we voes blong ol pipol i wantem eni samting we i go agensem ol samting we oli stret; be i hapen plante taem we, olgeta we oli no plante tumas, oli wantem ol samting we oli no stret; from hemia, bae yufala i mekem samting ia mo mekem se i loa blong yufala—we i blong mekem ol bisnis blong yufala tru long voes blong ol pipol.\n\n27 Mo sapos taem i kam we voes blong ol pipol i stap jusum rabis fasin, ale, hem i taem we ol jajmen blong God bae oli kam long yufala; yes, ale, hem i taem we bae hem i visitim yufala mo prapa spolem gud yufala bigwan olsem we hem i bin visitim graon ia bifo.\n\n28 Mo nao, sapos yufala i gat ol jaj, mo oli no jajem yufala folem loa we ol papa blong Nifae oli bin givim finis, yufala i save mekem se wan hae jaj i jajem olgeta.\n\n29 Sapos ol hae jaj blong yufala oli no jajem man wetem ol stret mo gud jajmen, bae yufala i mekem se wan smol namba blong ol jaj blong yufala we oli no hae bae oli kam tugeta, mo bae oli jajem ol hae jaj blong yufala folem voes blong ol pipol.\n\n30 Mo mi givim oda long yufala blong mekem ol samting ia wetem respek long Lod; mo mi givim oda long yufala blong mekem ol samting ia, mo blong yufala i no gat king; mekem se sapos ol pipol ia oli mekem ol sin mo ol rabis fasin, bae ol samting ia oli foldaon long hed blong olgeta bakegen.\n\n31 From luk mi talem long yufala se, ol sin blong plante pipol oli bin hapen from ol rabis fasin blong ol king blong olgeta; from hemia, ol rabis fasin blong olgeta oli foldaon long hed blong ol king blong olgeta.\n\n32 Mo nao, mi wantem se fasin ia we evriwan i no semmak, bae i nomo gat long graon ia, speseli long medel blong olgeta ia, ol pipol blong mi; be mi wantem se graon ia bae i wan graon blong fridom, mo evri man i save glad blong yusum ol raet blong hem, mo ol spesel janis tu, go kasem taem we Lod i luk se hem i stret se yumi save stap laef mo holem graon, yes, go kasem taem we eni laen blong yumi we bae i kam afta, bae i stap long fes blong graon ia.”\n\n33 Mo plante samting moa king Mosaea i bin raetem i go long olgeta, blong eksplenem long olgeta evri tes mo trabol blong wan stret mo gud king, yes, evri trabol blong sol blong hem from ol pipol, mo tu, evri komplen blong ol pipol long king blong olgeta; mo hem i bin eksplenem evri samting ia long olgeta.\n\n34 Mo hem i talem long olgeta se olgeta samting ia oli no sapos blong hapen; be, se ol hevi samting ia, oli sapos blong stap long evri pipol, blong mekem se evri man i save karem pat blong hem.\n\n35 Mo tu, hem i eksplenem long olgeta evri nogud samting we bae oli gotru long olgeta, sapos we oli gat wan king we i no stret mo i no gud we i stap rul ova long olgeta.\n\n36 Yes, evri rabis fasin mo evri rabis sin blong hem, mo evri faet, mo rao, mo blad i ron, mo ol stil, mo ol stil long taem blong faet, mo ol fasin ia blong stap slip olbaot, mo evri kaen blong rabis fasin, we oli no save kaontem—hem i talem long olgeta se ol samting ia i no sapos blong hapen, mo we i klia nomo se oli go agensem fulwan ol komanmen blong God.\n\n37 Mo nao i bin hapen se, afta we king Mosaea i bin sendem ol samting ia i go long medel blong ol pipol, oli bilivim se ol toktok blong hem i tru.\n\n38 From hemia, oli lego tingting ia blong gat wan king, mo oli wantem tumas se evri man bae i gat sem janis long evri ples long ful graon; yes, mo evri man i talem se hem i glad blong kasem panis from ol sin blong hemwan bakegen.\n\n39 From hemia, i bin hapen se oli kam tugeta long ol grup long evri ples long graon, blong sakem vot blong olgeta long saed blong huia bae i kam ol jaj blong olgeta, blong jajem olgeta folem loa we oli bin givim long olgeta; mo oli glad tumas we tumas from fridom we King Mosaea i bin givim long olgeta.\n\n40 Mo oli kam blong gat strong lav long Mosaea; yes, oli ting hae long hem i moa bitim eni narafala man; from oli no lukluk long hem olsem wan man we i yusum paoa mo raet blong hem long wan rabis fasin, we i stap lukaotem blong kasem mane, yes, from rij samting ia we i jenisim nogud sol; from hem i no akseptem ol rij samting long olgeta, mo tu, hem i no glad blong mekem blad i ron, be hem i stanemap pis long graon, mo hem i letem ol pipol blong hem blong oli go fri long evri kaen fasin blong stap slef; from hemia, oli ting hae long hem, yes, i tumas, i bitim mak.\n\n41 Mo i bin hapen se oli jusum ol jaj blong rul ova long olgeta, o blong jajem olgeta folem ol loa; mo samting ia, oli mekem long evri ples long graon.\n\n42 Mo i bin hapen se oli jusum Alma blong kam fasfala jif jaj, we hem i hae pris tu, from papa blong hem i bin givim wok ia long hem, mo from hem i givim stret wok long hem long saed blong ol wok blong jos.\n\n43 Mo nao i bin hapen se Alma i wokbaot long ol wei blong Lod, mo hem i folem ol komanmen blong hem, mo hem i jajem man wetem ol stret mo gud jajmen; mo i gat pis oltaem raon long graon.\n\n44 Mo olsem ia nao rul blong ol jaj i bin stat raon long ful graon blong Sarahemla, long medel blong evri pipol we oli singaotem olgeta Ol Man blong Nifae; mo Alma i fasfala jaj mo i jif jaj.\n\n45 Mo nao i bin hapen se papa blong hem i ded; hem i gat eiti mo tu yia, hem i bin stap laef blong mekem ol komanmen blong God oli hapen.\n\n46 Mo i bin hapen se Mosaea tu i ded, long teti mo tri yia blong rul blong hem, hem i gat siksti mo tri yia; i mekem wan totol blong faef handred mo naen yia stat long taem we Lihae i bin aot long Jerusalem.\n\n47 Mo olsem ia nao rul blong ol king ova long ol pipol blong Nifae i finis; mo olsem ia nao ol dei blong Alma oli finis, Alma we i bin statem jos blong olgeta.\n\n", "alma 1": "[center][font_size=26]Buk blong Alma Boe blong Alma[/font_size][/center]\n\nHistri blong Alma, we i boe blong Alma, we i fasfala jif jaj blong ol pipol blong Nifae mo hae pris tu blong Jos. Wan histri blong rul blong ol jaj mo ol faet mo ol rao long medel blong ol pipol. Mo tu, wan histri blong wan faet we i stap bitwin Ol Man blong Nifae mo Ol Man blong Leman folem histri blong Alma we i fasfala jaj mo jif jaj.\n\n[center][font_size=26]Japta 1[/font_size][/center]\n\n[i]Nehor i tijim ol giaman doktrin, i stanemap wan jos, i statem fasin blong giaman pris mo i kilim Gidion i ded—Oli kilim Nehor i ded from hem i brekem ol loa—Fasin blong giaman pris mo fasin blong givim hadtaem i spred i go long ol pipol—Olgeta pris oli lukaotem mo helpem olgetawan bakegen, ol pipol oli lukaotem gud olgeta we oli pua mo Jos i kam antap gud. Raonabaot 91–88 B.K.B.[/i]\n\n1 Nao i bin hapen se, long fas yia blong rul blong ol jaj ova long ol pipol blong Nifae, stat long tetaem ia i go, king Mosaea i folem rod ia blong evri pipol blong wol, i bin faet long wan gudfala faet, i bin wokbaot long stret laef long fored blong God, i no bin livim wan man blong tekem ples blong hem, be hem i bin stanemap ol loa mo ol pipol oli agri long ol loa ia. From hemia, oli mas folem ol loa we hem i bin mekem.\n\n2 Mo i bin hapen se, long fas yia we Alma i stap rul long jea blong jajmen, oli tekem wan man i kam long fored blong hem blong hem i jajem, wan man we i bigfala, mo oli save gud hem from bigfala paoa blong hem.\n\n3 Mo hem i go olbaot long medel long ol pipol blong prij long olgeta samting ia we hem i singaotem toktok blong God, we i go agensem jos; i stap talemaot long ol pipol se evri pris mo evri tija oli sapos blong man i save gud olgeta mo oli no mas wok wetem ol han blong olgeta be ol pipol oli mas lukaot long olgeta.\n\n4 Mo hem i talemaot long ol pipol se evri kaen man bae Lod i sevem olgeta long las dei mo oli no nid blong fraet o seksek. Be blong oli save leftemap hed blong olgeta mo stap hapi from Lod i bin mekem evri man, mo i bin pemaot man tu. Mo long en, bae evri man i mas kasem laef we i no save finis.\n\n5 Mo i bin hapen se, hem i tijim ol samting ia plante taem mekem se plante oli bilivim ol toktok blong hem, we i plante tumas, mekem se oli stat blong sapotem hem mo givim mane long hem.\n\n6 Mo hem i stat blong kam antap long fasin blong gat hae tingting long hat blong hem mo blong werem ol klos we oli sas tumas, yes, mo tu, hem i statem blong stanemap wan jos folem ol fasin blong ol prijing blong hem.\n\n7 Mo i bin hapen se, taem hem i stap go blong prij long olgeta we oli bilivim toktok blong hem, hem i mitim wan man we i blong jos ia blong God, yes, we i wan tija blong olgeta. Mo hem i stat blong rao wetem hem wetem ol strongfala toktok, blong man ia i save lidim ol man blong jos oli go lus; be man ia i stanap strong agensem hem, hem i toktok strong long hem wetem ol toktok blong God.\n\n8 Nao, nem blong man i Gidion; mo hem nao i bin wan tul long ol han blong God blong mekem ol pipol blong Limhae oli kamaot long fasin blong stap slef.\n\n9 Nao, from Gidion i stanap strong agensem hem wetem ol toktok blong God, hem i kros long Gidion mo i pulumaot naef blong faet blong hem mo i stat blong faetem hem. Nao, Gidion i olfala we i gat plante yia, from hemia, Gidion i no save stanap agensem ol atak blong man ia, nao, man ia i kilim Gidion i ded wetem naef blong faet.\n\n10 Mo ol man blong jos oli tekem man we i kilim Gidion i ded i go long fored blong Alma, blong Alma i jajem hem folem ol loa we hem i bin brekem.\n\n11 Mo i bin hapen se, hem i stanap long fored blong Alma mo hem i toktok strong blong sevem laef blong hemwan.\n\n12 Be Alma i talem long hem: “Luk hemia fas taem we fasin blong giaman pris i bin stat long medel blong olgeta pipol ia. Mo luk, yu no rong nomo long fasin blong giaman pris, be yu bin fosem samting ia wetem naef blong faet. Mo sapos oli fosem fasin blong giaman pris long medel blong olgeta pipol ia bae Lod i prapa spolem gud evri pipol.\n\n13 Mo yu bin mekem blad blong wan stret mo gud man i ron, yes, wan man we i bin mekem plante gudfala samting long medel blong olgeta pipol ia. Mo sapos mifala i sevem laef blong yu bae blad blong hem i kam agensem mifala blong pembak wanem we i bin hapen long hem.\n\n14 From hemia, mifala i jajem yu blong yu mas ded folem loa we Mosaea, we i las king blong mifala, i bin givim long mifala; mo ol pipol ia oli luksave loa ia. From hemia, ol pipol ia oli mas folem loa.”\n\n15 Mo i bin hapen se, oli tekem hem, mo nem blong hem i Nehor, mo oli tekem hem i go antap long hil Mantae. Mo long ples ia, oli mekem hem, o hem i talem, bitwin long medel blong heven mo wol, se wanem we hem i bin talemaot long olgeta pipol i go agensem toktok blong God; mo long ples ia hem i bin gotru long wan ded blong bigfala sem.\n\n16 Be, samting ia i no bin stopem fasin blong giaman pris blong i go olbaot long olgeta ples long graon. From i gat plante we oli laekem olgeta samting nating blong wol, mo oli go prijim ol giaman doktrin. Mo oli mekem samting ia from oli wantem kasem olgeta rij samting mo respek blong man.\n\n17 Be, oli fraet blong giaman, sapos ol pipol oli save, from oli fraet long loa from olgeta we oli stap giaman bae oli panisim olgeta. From hemia, oli stap mekem i olsem se oli stap prij folem bilif blong olgeta be loa i no save gat paoa long bilif blong eni man.\n\n18 Mo oli no stap tingting blong stil from oli fraet long loa, from oli stap panisim ol man we oli mekem olsem; mo oli fraet blong stil o kilimded wan man from man we i kilimded wan man, oli panisim hem blong hem tu i ded.\n\n19 Be i bin hapen se olgeta evriwan we i no blong jos ia blong God, oli stat blong givim hadtaem long olgeta we oli blong jos ia blong God, mo we oli bin tekem long olgeta nem blong Kraes.\n\n20 Yes, oli givim hadtaem long olgeta, mo mekem tumas trabol long olgeta wetem evri kaen toktok, mo hemia from fasin blong olgeta blong gat tingting i stap daon, from ol tingting blong olgeta i no hae tumas long ae blong olgeta, mo from oli bin talemaot toktok blong God, wan wetem narawan, we i no gat mane mo we i no gat praes.\n\n21 Naoia i gat wan loa we i strong tumas we i stap long medel blong ol man blong jos se, bae i no save gat wan man blong jos, we hem i girap mo givim hadtaem long ol man we oli no blong jos, mo se bae i no save gat fasin blong givim hadtaem long medel blong olgeta bakegen.\n\n22 Be, i gat plante long olgeta we oli bin stat blong gat fasin blong gat hae tingting, mo oli stat blong gat rao we i strong tumas wetem ol enemi blong olgeta go kasem we oli sakem han. Yes, oli stap faet wetem wanwan long olgeta wetem han blong olgeta.\n\n23 Naoia, samting ia i tekem ples long nambatu yia we Alma i stap rul, mo samting ia i mekem plante hadtaem long jos; yes, samting ia i stamba blong plante tes wetem jos.\n\n24 From hat blong fulap man oli kam strong, mo oli tekemaot nem blong olgeta, mekem se oli nomo tingbaot olgeta long medel blong ol pipol blong God. Mo tu, i bin gat plante we oli bin kamaot long medel blong olgeta.\n\n25 Naoia samting ia i wan bigfala tes long olgeta we oli stanap strong long fet; be, oli stanap strong mo oli no muvmuv, oli gohed blong obei ol komanmen blong God, mo wetem fasin blong save wet longtaem, oli gotru long hadtaem ia we i bin hip antap long olgeta.\n\n26 Mo taem ol pris oli lego wok blong olgeta blong go prijim toktok blong God long ol pipol, ol pipol tu oli lego wok blong olgeta blong go harem toktok blong God. Mo taem pris i prijim toktok blong God long olgeta, olgeta evriwan oli gobak blong wok strong wetem strong tingting long ol wok blong olgeta; mo pris i no tekem se hem i moa hae long olgeta we oli kam lisin long hem, from man we i prij i no moa gud bitim man we i lisin. Mo tija i no moa gud bitim man we i stap lan; mo, olsem ia nao yumi luk se olgeta evriwan oli semmak, mo olgeta evriwan oli wok, evri man folem paoa blong hem.\n\n27 Mo oli serem wanem we oli gat, evriwan i serem folem hamas hem i gat, i go long olgeta we oli pua, olgeta we oli gat nid, mo olgeta we oli sik, mo olgeta we oli gat hadtaem; mo oli no werem ol klos we oli sas tumas, be oli stil klin mo oli luk gud tumas.\n\n28 Mo olsem ia nao oli stanemap ol wok blong jos; mo olsem ia nao oli stat bakegen blong gat pis, i nomata long ol hadtaem blong olgeta.\n\n29 Mo nao, from jos i stanap strong, oli stat blong kam rij plante we i plante, oli gat evri mo eni kaen samting we oli nidim—oli gat plante grup blong animol mo ol buluk, mo evri kaen animol we oli fatfat gud, mo plante sid tu, mo plante gol, mo plante silva, mo plante gudgudfala samting, mo plante silik, mo kaliko we i tintin mo naes, mo evri kaen klos we i no flas.\n\n30 Mo long fasin ia nao, long taem we oli stap kam antap gud, oli no sendembak olgeta we oli neked, o olgeta we oli hanggri, o olgeta we oli tosta, o olgeta we oli sik, o olgeta we oli no fidim olgeta; mo oli no putum hat blong olgeta long ol rij samting; from hemia, oli glad blong givim samting long evriwan, ol olfala mo ol yangfala, olgeta long kalabus mo olgeta we oli fri, ol man mo ol woman, i nomata sapos oli blong jos o oli no blong jos. Oli mekem semmak long eni kaen man, nomata huia i stap long nid.\n\n31 Mo olsem ia nao oli bin kam antap gud mo oli kam rij plante, i bitim olgeta we oli no blong jos blong olgeta.\n\n32 From olgeta ia we oli no blong jos blong olgeta, oli bin yusum fulap fasin blong mekem blak majik, mo fasin ia blong wosip long ol aedol o fasin blong stap les, mo fasin blong yusum toktok we oli krangke, mo fasin ia blong wantem samting blong narafala man mo rao; oli werem ol klos we oli sas tumas; oli putum olgeta antap wetem hae tingting long olgeta bakegen; oli givim hadtaem, oli giaman, oli stil, oli yusum fos blong stil, oli stap tekem man blong slip wetem, mo oli kilim man i ded, mo mekem evri kaen fasin nogud; be, ol jaj oli yusum loa long olgeta evriwan we oli bin brekem loa, olsem we i bin posibol blong mekem.\n\n33 Mo i bin hapen se, tru long fasin ia blong yusum loa long olgeta, evri man i kasem panismen folem samting we hem i bin mekem. Oli kam moa kwaet mo oli no traem blong mekem eni fasin nogud from oli fraet se man bae i save; from hemia, i bin gat plante pis long medel blong ol pipol blong Nifae kasem nambafaef yia blong rul blong ol jaj.\n\n", "alma 2": "[center][font_size=26]Japta 2[/font_size][/center]\n\n[i]Amlisae i lukaotem wan wei blong hem i kam king mo voes blong ol pipol i no wantem hem—Olgeta we oli folem hem oli mekem hem i kam king—Olgeta laen blong Amlisae oli mekem faet long Ol Man blong Nifae mo oli lus—Ol ami blong Ol Man blong Leman mo Ol Man blong Amlisae oli joen tugeta mo oli lus—Alma i kilim Amlisae i ded. Raonabaot 87 B.K.B.[/i]\n\n1 Mo i bin hapen se, long stat blong nambafaef yia we ol jaj oli stap rul long hem, i stat blong gat rao long medel blong olgeta pipol; from wan man, we oli singaotem hem Amlisae, hem i wan man blong giaman, yes, wan waes man we i gat gudfala save long saed blong wol, hem i wan man we hem i blong oda blong man we i kilim Gidion i ded wetem naef blong faet, we oli bin kilim hem i ded folem loa—\n\n2 Nao Amlisae ia, wetem giaman blong hem, i pulum plante pipol oli go blong oli folem hem; oli kam plante tumas mekem se oli stat blong kam strong; mo oli stat traem blong putum Amlisae i kam king blong olgeta pipol.\n\n3 Nao samting ia i mekem ol man blong jos oli fraet, mo tu, olgeta evriwan we oli no folem ol toktok we Amlisae i yusum blong winim olgeta; from oli bin save se, folem loa blong olgeta, ol samting olsem, voes blong ol pipol nao i mas putum olgeta.\n\n4 From hemia, sapos i save hapen, se Amlisae i save kasem voes blong ol pipol, hem we i wan nogud man, bae hem i tekemaot ol raet blong olgeta mo ol raet blong jos; from i plan blong hem blong prapa spolem gud jos ia blong God.\n\n5 Mo i bin hapen se olgeta pipol oli kam tugeta long ol ples blong ful graon, evri man i folem tingting blong hem, sam long olgeta oli sapotem Amlisae, ol narafalawan oli agensem Amlisae, oli stap long ol defren grup, mo i gat plante rao mo ol sapraes faet wan wetem narawan.\n\n6 Mo olsem ia nao oli kam tugeta blong givim voes blong olgeta long saed blong samting ia; mo oli bin stanap long fored blong ol jaj.\n\n7 Mo i bin hapen se voes blong ol pipol i go agensem Amlisae, mekem se oli no mekem hem i kam king ova long ol pipol.\n\n8 Nao samting ia i mekem hat blong olgeta we oli agensem hem i glad; be Amlisae i mekem olgeta we oli sapotem hem blong oli kros long olgeta we oli no sapotem hem.\n\n9 Mo i bin hapen se oli kam tugeta, mo oli konsekretem Amlisae blong kam king blong olgeta.\n\n10 Nao, taem we oli mekem Amlisae i king blong olgeta, hem i talem long olgeta blong oli tekem ol tul blong faet mo go agensem ol brata blong olgeta; mo hem i mekem olsem blong hem i save kontrolem olgeta.\n\n11 Nao ol pipol blong Amlisae, oli bin save olgeta folem nem blong Amlisae, from oli singaotem olgeta Ol Man blong Amlisae; mo ol narafala we oli stap, oli singaotem olgeta Ol Man blong Nifae, o ol pipol blong God.\n\n12 From hemia, ol pipol blong Nifae oli bin save plan blong Ol Man blong Amlisae, mo from hemia, oli mekem olgeta oli rere blong mitim olgeta; yes, oli karem wetem olgeta ol naef blong faet, mo wetem ol huknaef, mo wetem ol bonara, mo wetem ol ara, mo wetem ol ston, mo wetem ol sling, mo wetem evri kaen tul blong faet, blong evri kaen stael.\n\n13 Mo olsem ia nao oli bin mekem olgeta oli rere blong mitim Ol Man blong Amlisae long taem we bae oli kam. Mo oli bin jusum ol kapten, mo ol kapten we oli moa hae, mo ol jif kapten folem ol namba blong olgeta.\n\n14 Mo i bin hapen se Amlisae i mekem ol man blong hem oli tekem evri kaen tul blong faet blong evri kaen stael; mo hem i jusum ol man blong rul mo ol lida blong rulum ol man blong hem, blong lidim olgeta i go blong faet agensem ol brata blong olgeta.\n\n15 Mo i bin hapen se ol man blong Amlisae oli go antap long hil blong Amnaehu, we i stap long Is blong reva Saedon, we i ron kolosap long graon blong Sarahemla, mo long ples ia nao oli stat blong mekem faet wetem Ol Man blong Nifae.\n\n16 Nao, Alma, from hem i jif jaj mo gavna blong ol pipol blong Nifae, nao hem i go antap wetem ol pipol blong hem, yes, wetem ol kapten blong hem, mo ol jif kapten, yes, long fored blong ol ami blong hem, agensem ol man blong Amlisae blong faet.\n\n17 Mo oli stat blong kilimded Ol Man blong Amlisae long hil long Is blong Saedon. Mo Ol Man blong Amlisae oli faet wetem Ol Man blong Nifae wetem bigfala paoa, inaf blong mekem se plante long Ol Man blong Nifae oli bin foldaon long fored blong Ol Man blong Amlisae.\n\n18 Be Lod i bin mekem han blong Ol Man blong Nifae i kam strong moa, mekem se oli kilimded Ol Man blong Amlisae mo prapa spolem gud olgeta, mekem se oli stat blong ronwe long fes blong olgeta.\n\n19 Mo i bin hapen se Ol Man blong Nifae oli ronem Ol Man blong Amlisae long ful dei, mo oli kilimded olgeta, oli prapa spolem gud olgeta, inaf blong mekem se long olgeta Man blong Amlisae, twelef taosen faef handred teti mo tu sol oli bin kilimded olgeta; mo long olgeta Man blong Nifae, sikis taosen faef handred siksti mo tu sol oli bin ded.\n\n20 Mo i bin hapen se taem we Alma i nomo save ronem Ol Man blong Amlisae, hem i mekem ol man blong hem blong oli stanemap tenet blong olgeta long vale blong Gidion, vale ia we oli bin singaotem, Gidion, folem nem blong man ia we Nehor i bin kilim hem i ded wetem naef blong faet; mo long vale ia, Ol Man blong Nifae oli stanemap ol tenet blong olgeta blong pasem naet long hem.\n\n21 Mo Alma i sendem ol spae blong folem smol haf ia blong Ol Man blong Amlisae, blong hem i save ol plan mo ol nogud sikret plan blong olgeta, we tru long samting ia, hem i save lukaotem gud hemwan agensem olgeta, blong hem i save sevem ol pipol blong hem blong oli no prapa spolem gud olgeta.\n\n22 Nao, olgeta ia we hem i bin sendemaot blong go wajem kamp blong Ol Man blong Amlisae, oli singaotem olgeta Seram, mo Amnor, mo Mantae, mo Limha; olgeta ia, oli olgeta we oli bin go aot wetem ol man blong olgeta blong wajem kamp blong Ol Man blong Amlisae.\n\n23 Mo i bin hapen se long nekis dei oli kambak long kamp blong Ol Man blong Nifae kwiktaem nomo, oli sapraes bigwan, mo bigfala fraet i kasem olgeta, oli talem:\n\n24 “Luk, mifala i bin folem kamp blong Ol Man blong Amlisae, mo long bigfala sapraes blong mifala, long graon blong Maenon, antap long graon blong Sarahemla, long rod we i go long graon blong Nifae, mifala i bin luk wan bigfala ami blong Ol Man blong Leman; mo luk, Ol Man blong Amlisae oli joenem olgeta;\n\n25 Mo oli stap atakem ol brata blong yumi long graon ia; mo oli stap ronwe long fes blong olgeta wetem olgeta grup blong animol blong olgeta, mo ol waef blong olgeta, mo ol pikinini blong olgeta, oli stap ronwe i kam long bigtaon blong yumi; mo hemia nomo, sapos yumi no hariap, bae oli tekem bigtaon blong yumi, mo bae ol papa blong yumi, mo ol waef blong yumi, mo ol pikinini blong yumi, bae oli kilim olgeta i ded.”\n\n26 Mo i bin hapen se ol pipol blong Nifae oli tekem ol tenet blong olgeta, mo oli aot long vale blong Gidion, oli gobak long bigtaon blong olgeta, we hem i bigtaon blong Sarahemla.\n\n27 Mo luk, taem we oli stap krosem reva blong Saedon, Ol Man blong Leman mo Ol Man blong Amlisae, we oli plante i stap, kolosap semmak long sanbij blong solwota, oli kam long olgeta blong prapa spolem gud olgeta evriwan.\n\n28 Be, han blong Lod i mekem Ol Man blong Nifae oli kam strong moa, from oli bin prea strong tumas long hem blong bae hem i mekem olgeta oli fri, oli kamaot long ol han blong ol enemi blong olgeta; from hemia Lod i harem ol prea blong olgeta, mo i mekem olgeta oli kam strong moa, mo olgeta Man blong Leman mo olgeta Man blong Amlisae oli foldaon long fes blong olgeta.\n\n29 Mo i bin hapen se Alma mo Amlisae tufala i faet wetem naef blong faet, tufala i fesem tufala; mo tufala i faet strong tumas, wan wetem narawan.\n\n30 Mo i bin hapen se Alma, from hem i wan man blong God, from hem i gat plante fet, i prea, i talem: “O Lod, gat sore long mi mo sevem laef blong mi, blong mi save kam wan tul long han blong yu, blong sevem mo holemtaet ol pipol ia.”\n\n31 Nao, taem we Alma i talem ol toktok ia, hem i faet bakegen wetem Amlisae; mo hem i kasem moa paoa, inaf blong mekem se hem i kilimded Amlisae wetem naef blong faet.\n\n32 Mo tu, hem i faet wetem king blong Ol Man blong Leman; be king blong Ol Man blong Leman i ronwe long Alma, mo hem i sendem ol gad blong hem blong faet wetem Alma.\n\n33 Be Alma wetem ol gad blong hem, oli faet wetem ol gad blong king blong Ol Man blong Leman kasem taem we hem i prapa spolem gud olgeta mo i ronemaot olgeta.\n\n34 Mo olsem ia nao hem i klinim graon, o long ol narafala toktok, graon long saed reva, we i stap long Wes blong reva Saedon; hem i sakem ol bodi blong Ol Man blong Leman we oli ded i go long wota blong Saedon, blong mekem se ol man blong hem oli save gat spes blong go kros mo faet wetem Ol Man blong Leman mo Ol Man blong Amlisae long Wes saed blong reva blong Saedon.\n\n35 Mo i bin hapen se taem olgeta evriwan oli go krosem reva blong Saedon, Ol Man blong Leman mo Ol Man blong Amlisae oli stat blong ronwe long fes blong olgeta, i nomata we oli plante tumas mekem se oli no save kaontem olgeta.\n\n36 Mo oli ronwe long fes blong Ol Man blong Nifae oli go long waelples we i stap long Wes mo Not, longwe long ol boda blong graon; mo Ol Man blong Nifae oli folem olgeta wetem strong paoa, mo oli kilimded nogud olgeta.\n\n37 Yes, oli mitim olgeta long evri saed, mo kilimded nogud mo ronemaot olgeta, kasem taem we oli seraot i go long Wes, mo long Not, kasem taem we oli kasem ol waelples, we oli bin singaotem Hemans; mo hem i pat blong waelples ia we i gat fulap wael animol mo ol rabis wael animol we oli hanggri gud.\n\n38 Mo i bin hapen se plante oli ded long waelples ia from ol kil we oli bin kasem, mo ol wael animol wetem ol pijin blong skae oli kakae olgeta; mo oli faenem ol bun blong olgeta we oli hivap long graon.\n\n", "alma 3": "[center][font_size=26]Japta 3[/font_size][/center]\n\n[i]Ol Man blong Amlisae oli bin putum wan mak long olgeta folem toktok ia we i stap long profesi—Ol Man blong Leman oli bin kasem strong nogud tok from oli bin gat fasin blong go agens—Ol man oli mekem ol strong nogud tok blong olgeta i kambak long olgeta bakegen—Ol Man blong Nifae oli winim wan moa ami blong Ol Man blong Leman. Raonabaot 87–86 B.K.B.[/i]\n\n1 Mo i bin hapen se Ol Man blong Nifae we oli no bin kilimded olgeta wetem ol tul blong faet, afta we oli berem olgeta we oli ded—nao, oli no kaontem namba blong olgeta we oli ded, from namba blong olgeta i bigwan tumas—afta we oli finis blong berem ol dedman blong olgeta, olgeta evriwan oli gobak long graon blong olgeta, mo long haos blong olgeta, mo long ol waef blong olgeta, mo long pikinini blong olgeta.\n\n2 Nao i gat plante woman mo pikinini we oli bin kilimded olgeta wetem naef blong faet, mo plante long ol grup blong ol animol mo ol buluk blong olgeta tu; mo tu, oli prapa spolem gud plante garen blong sid blong kakae, from ol ami blong ol man oli bin purumbut long olgeta.\n\n3 Mo nao hamas long Ol Man blong Leman mo Ol Man blong Amlisae we oli bin kilimded olgeta long graon long saed reva ia, Saedon, oli sakem olgeta i go long ol wota blong Saedon; mo luk, ol bun blong olgeta oli stap daon long dip ples blong solwota, mo oli plante.\n\n4 Mo Ol Man blong Amlisae oli defren long Ol Man blong Nifae, from Ol Man blong Amlisae oli bin makem olgeta long red mak long fored blong hed blong olgeta olsem Ol Man blong Leman; be oli no sevem hed blong olgeta olsem Ol Man blong Leman.\n\n5 Nao Ol Man blong Leman oli sevem hed blong olgeta; mo oli neked wetem skin blong animol nomo we oli fasem raon long wes blong olgeta, mo tu, ol klos blong faet we oli putum long olgeta, mo ol bonara blong olgeta, mo ol ara blong olgeta, mo ol ston blong olgeta, mo ol sling blong olgeta, mo samfala samting moa.\n\n6 Mo skin blong Ol Man blong Leman oli dak, folem mak we Lod i bin putum long ol papa blong olgeta, we i wan strong nogud mak we i kam long olgeta from oli bin brekem loa mo from oli bin go agensem ol brata blong olgeta, we oli Nifae, Jekob, mo Josef, mo Sam, we oli ol stret mo tabu man.\n\n7 Mo ol brata blong olgeta oli bin lukaotem wan wei blong kilimded olgeta, from hemia Lod i sakem wan nogud samting long olgeta; mo Lod God i putum wan mak long olgeta, yes, long Leman mo Lemyul, mo tu, ol boe blong Ismael, mo ol woman we oli blong laen blong Ismael.\n\n8 Mo samting ia i bin hapen, blong mekem se ol laen blong olgeta i defren long ol laen blong ol brata blong olgeta, blong mekem se Lod God i save sevem ol pipol blong hem, blong bae oli no miks mo biliv long ol kastom we oli rong we i save prapa spolem gud olgeta.\n\n9 Mo i bin hapen se eni man we i miksim laen blong hem wetem laen blong Ol Man blong Leman i tekem semfala strong nogud mak ia i kam long ol laen blong hem.\n\n10 From hemia, eni man we i letem Ol Man blong Leman i lidim hem i go nogud, oli bin singaotem hem anda long nem ia, mo i gat wan mak we Lod God i putum long hem.\n\n11 Mo i bin hapen se eni man we oli no save biliv long ol kastom blong Ol Man blong Leman, be i biliv long ol histri we oli karem i kam, aot long graon blong Jerusalem, mo tu, i biliv long kastom blong ol papa blong olgeta, we oli stret, we oli biliv long ol komanmen blong God mo folem olgeta, oli singaotem olgeta Ol Man blong Nifae, o ol pipol blong Nifae, stat long tetaem ia i go—\n\n12 Mo olgeta ia nao oli bin kipim ol rekod, we oli tru, abaot Ol Man blong Nifae, mo abaot Ol Man blong Leman tu.\n\n13 Nao bae yumi gobak bakegen long Ol Man blong Amlisae, from oli bin gat wan mak we oli putum long olgeta; yes, oli bin putum mak long olgeta bakegen, yes, wan red mak long fored blong hed blong olgeta.\n\n14 Olsem ia nao ol toktok blong God oli bin kam tru, from olgeta ia nao oli ol toktok we hem i talem long Nifae: “Luk, mi mi bin sakem wan strong nogud tok long Ol Man blong Leman, mo bae mi putum wan mak long olgeta, blong mekem se olgeta mo ol pikinini blong olgeta bae oli defren long yu mo ol pikinini blong yu, stat long tetaem ia i go kasem blong oltaem, hemia nomo sapos oli sakem ol fasin nogud blong olgeta mo tanem olgeta i kam long mi blong mekem se mi save gat sore long olgeta.”\n\n15 Mo bakegen: “Bae mi putum wan mak long hem we i miksim pikinini blong hem wetem ol brata blong yu, mekem se bae mi sakem wan strong nogud tok long olgeta tu.”\n\n16 Mo bakegen: “Bae mi putum wan mak long hem we i stap faet agensem yu mo laen blong yu.”\n\n17 Mo bakegen, mi talem se man we i aot long yu bae oli nomo singaotem hem olsem laen blong yu; mo bae mi blesem yu, mo eni man we bae oli singaotem hem olsem laen blong yu, stat long taem ia i go kasem long oltaem; mo ol samting ia oli ol promes blong Lod i go long Nifae mo long laen blong hem.\n\n18 Nao Ol Man blong Amlisae oli no bin save se oli stap mekem ol toktok blong God oli kamtru, taem we oli stat blong putum ol mak long fored blong hed blong olgeta; be, oli bin soemaot klia se oli agensem God; from hemia, hem i stret nomo blong strong nogud tok ia i foldaon long olgeta.\n\n19 Nao mi wantem se bae yufala i mas luk we olgeta nomo oli bin mekem strong nogud tok ia i kam long olgetawan bakegen; mo tu, evri man we i kasem strong nogud tok ia, i putum panis i kam long hemwan bakegen.\n\n20 Nao i bin hapen se, i no fulap dei afta long faet we i bin hapen long graon blong Sarahemla, tru long Ol Man blong Leman mo Ol Man blong Amlisae, i gat wan narafala ami blong Ol Man blong Leman we i kam long ol pipol blong Nifae, long sem ples we fas ami i mitim Ol Man blong Amlisae.\n\n21 Mo i bin hapen se Ol Man blong Nifae oli sendem wan ami blong ronemaot olgeta long graon blong olgeta.\n\n22 Nao from we Alma, hem bakegen i bin kasem kil, hem i no go long faet long tetaem ia agensem Ol Man blong Leman;\n\n23 Be hem i bin sendem wan bigfala ami agensem olgeta; mo oli go mo kilimded plante long olgeta man blong Leman, mo oli ronemaot smol haf blong olgeta i kamaot long ol boda blong graon blong olgeta.\n\n24 Mo afta, oli bin gobak bakegen mo stat blong stanemap pis long graon; oli nomo kasem trabol blong wan taem, wetem ol enemi blong olgeta.\n\n25 Nao, oli mekem ol samting ia, yes, evri faet ia mo evri rao ia, i bin stat mo en long nambafaef yia blong rul blong ol jaj.\n\n26 Mo long wan yia, plante taosen mo ol ten blong taosen sol oli bin go long wol ia we i no save finis, blong oli save kasem praes blong olgeta folem ol wok blong olgeta, sapos oli gud, o sapos oli nogud, blong kasem glad ia we i no save finis o blong stap harem nogud ia we i no save finis, folem spirit we oli bin jusum blong obei, sapos hem i wan gudfala spirit o wan nogud wan.\n\n27 From evri man i kasem pei long man we hem i jusum blong obei, mo samting ia folem ol toktok blong spirit blong profesi; from hemia, bae i folem trutok. Mo olsem ia nao nambafaef yia blong rul blong ol jaj i bin en.\n\n", "alma 4": "[center][font_size=26]Japta 4[/font_size][/center]\n\n[i]Alma i baptaesem plante taosen man we oli jenisim laef—Rabis fasin i go insaed long Jos mo Jos i no save gohed blong gro—Nifaeha i kam jif jaj—Alma, olsem hae pris, i givim taem blong hem long seves blong God. Raonabaot 86–83 B.K.B.[/i]\n\n1 Nao i bin hapen se, long nambasikis yia blong rul blong ol jaj long ol pipol blong Nifae, i no gat ol rao o ol wo long graon blong Sarahemla.\n\n2 Be tingting blong ol pipol i bin trabol tumas, yes, oli trabol plante from oli lusum ol brata blong olgeta, mo from oli lusum ol grup blong animol blong olgeta mo ol buluk tu, mo tu, from oli lusum ol garen blong olgeta we oli planem ol sid long hem, we Ol Man blong Leman oli bin purumbut antap long olgeta mo prapa spolem gud olgeta.\n\n3 Mo ol hadtaem blong olgeta oli bigwan tumas, mekem se evri sol i gat wan samting we i save krae sore from; mo oli biliv se oli ol jajmen blong God we hem i sendem i kam long olgeta from ol fasin nogud blong olgeta mo ol rabis sin blong olgeta; from hemia, ol jajmen ia oli wekemap olgeta blong tingbaot ol wok blong olgeta.\n\n4 Mo oli stat blong stanemap jos i kam moa fulwan; yes, mo plante oli baptaes long ol wota blong Saedon mo oli joenem jos ia blong God; yes, Alma i baptaesem olgeta wetem han blong hem, Alma, sem man ia we papa blong hem, Alma, i konsekretem hem i kam hae pris blong ol man blong jos, wetem han blong hem.\n\n5 Mo i bin hapen se long nambaseven yia blong rul blong ol jaj, i gat raonabaot tri taosen faef handred sol we oli kam joen tugeta long jos ia blong God mo oli baptaes. Mo olsem ia nao nambaseven yia we ol jaj oli stap rul ova long ol pipol blong Nifae i bin en; mo pis i gogohed blong stap long ol taem ia.\n\n6 Mo i bin hapen se long namba-eit yia blong rul blong ol jaj, ol pipol blong jos oli stat blong gat hae tingting, from oli gat plante rij samting, mo plante flas silik, mo ol gudfala kaliko we i tintin mo naes, mo from plante grup blong ol animol blong olgeta mo ol buluk, mo gol blong olgeta mo silva blong olgeta, mo evri kaen gudgudfala samting, we oli bin kasem tru long hadwok blong olgeta; mo tingting blong ae blong olgeta i kam antap long evri samting ia, from oli stat blong werem ol klos we oli sas tumas.\n\n7 Nao samting ia i samting we i givim hadtaem long Alma, yes, mo long plante pipol we Alma i bin konsekretem olgeta blong kam ol tija, mo ol pris, mo ol elda ova long jos; yes, plante long olgeta oli harem nogud tumas long ol fasin nogud we oli luk i stat blong kam antap long medel blong ol pipol blong olgeta.\n\n8 From oli bin luk mo oli lukgud wetem wan bigfala harem nogud we ol man blong jos oli stat blong kam antap long hae tingting blong ae blong olgeta, mo blong putum hat blong olgeta long ol rij samting mo long ol samting blong wol we i blong nating, mo oli stat blong gat tingting ia se ol man oli no hae long olgeta, oli stap mekem olsem long wanwan long olgeta, mo oli stat blong givim hadtaem, olsem we oli wantem mo glad blong mekem, long olgeta we oli no biliv.\n\n9 Mo olsem ia nao, long namba-eit yia blong rul blong ol jaj, i stat blong gat ol bigfala rao long medel blong ol pipol blong jos; yes, i gat tingting ia blong wantem ol samting blong narafala man, mo rao, mo tingting ia blong mekem nogud long man, mo fasin ia blong givim hadtaem, mo hae tingting, i go bitim hae tingting blong olgeta ia we oli no blong jos ia blong God.\n\n10 Mo olsem ia nao namba-eit yia blong rul blong ol jaj i bin en; mo ol fasin nogud blong jos i olsem wan bigfala ston we i blokem rod blong olgeta we oli no blong jos; mo olsem ia nao jos i stat blong stop blong muv i go fored.\n\n11 Mo i bin hapen se long stat blong nambanaen yia, Alma i luk fasin nogud blong jos, mo hem i luk tu we eksampol blong jos i stat blong lidim olgeta ia we oli no bin biliv i go long wan pis blong rabis fasin i go long narawan, mo long wei ia, i mekem ol pipol oli go lus evriwan.\n\n12 Yes, hem i luk se fasin ia blong no stap semmak i bigwan tumas long medel blong ol pipol, sam oli leftemap olgeta i go antap wetem hae tingting blong olgeta, oli luklukdaon long ol narafalawan, oli tanem baksaed blong olgeta long olgeta we oli stap long nid, mo olgeta we oli neked, mo olgeta we oli hanggri, mo olgeta we oli tosta, mo olgeta we oli sik mo olgeta we oli gat hadtaem.\n\n13 Nao bigfala samting ia nao i mekem se i gat kraekrae long medel blong ol pipol, taem we ol narafalawan oli putum olgeta oli stap daon, oli helpem olgeta we oli nidim help blong olgeta, olsem serem samting blong olgeta long ol man we oli pua mo olgeta we oli gat nid, mo fidim olgeta we oli hanggri, mo olgeta we oli harem nogud long evri kaen hadtaem, from nem blong Kraes, we bae i kam folem spirit blong profesi.\n\n14 Oli lukluk i go fored long dei ia, olsem ia nao oli holemtaet fasin blong kam klin aot long ol sin blong olgeta; oli fulap wetem bigfala glad from laef bakegen blong ol dedman, folem wanem Jisas Kraes i wantem mo paoa blong hem blong mekem ol man oli fri long ol rop blong ded.\n\n15 Mo nao i bin hapen se Alma, from hem i luk ol hadtaem blong olgeta we tingting blong olgeta i stap daon we oli stap folem God, mo ol hadtaem we oli kavremap ol smol haf blong ol pipol blong hem, mo taem hem i luk se oli no stap semmak, hem i stat blong harem bigfala harem nogud; be, Spirit blong Lod i no livim hem.\n\n16 Mo hem i jusum wan waes man long medel blong olgeta elda blong jos, mo i givim paoa long hem folem voes blong ol pipol, blong hem i save gat paoa blong pasem ol loa, folem ol loa we oli bin givimaot finis, mo blong yusum olgeta folem fasin nogud mo ol loa we ol pipol oli brekem.\n\n17 Nao nem blong man ia hem i Nifaeha, mo oli bin jusum hem blong kam jif jaj; mo hem i sidaon long jea blong jajmen blong jajem mo lidim ol pipol.\n\n18 Nao Alma i no givim long hem wok blong hae pris blong jos, be hem i holemtaet wok blong hae pris long hemwan; be hem i givim jea blong jajmen long Nifaeha.\n\n19 Mo hem i mekem samting ia blong mekem se hemwan i save go aot long ol pipol blong hem, o long medel blong ol pipol blong Nifae, blong mekem se hem i save prijim toktok blong God long olgeta, blong stretem olgeta blong oli tingbaot wok blong olgeta, mo blong hem i save pulum daon, wetem toktok blong God, evri hae tingting mo fasin blong giaman mo evri rao we i bin stap long medel blong ol pipol blong hem, from hem i luk se i no gat wei we hem i save tekembak olgeta sapos hem i no talemaot strong wan klin testemoni agensem olgeta.\n\n20 Mo olsem ia nao long stat blong nambanaen yia blong rul blong ol jaj ova long ol pipol blong Nifae, Alma i givim jea blong jajmen long Nifaeha, mo hem i givim evri taem blong hem long hae prishud blong tabu oda blong God, long testemoni blong trutok, folem spirit blong revelesen mo profesi.\n\n", "alma 5": "Ol toktok we Alma, we i Hae Pris folem tabu oda blong God, i bin talemaot long ol pipol long ol bigtaon blong olgeta mo ol vilej truaot long graon.\n\nI stat long japta 5.\n\n[center][font_size=26]Japta 5[/font_size][/center]\n\n[i]Blong kasem fasin blong sevem man, ol man oli mas sakem sin mo obei ol komanmen, oli mas bon bakegen, oli mas klinim ol klos blong olgeta tru long blad blong Kraes, oli mas putum tingting blong olgeta i stap daon mo oli mas stopem fasin ia blong gat hae tingting mo wantem samting blong narafala man, mo mekem ol wok blong stret mo gud fasin—Gudfala Man blong Lukaot long Ol Sipsip i singaotem ol pipol blong Hem—Olgeta we oli mekem ol wok we oli nogud oli ol pikinini blong devel—Alma i talem testemoni blong hem se doktrin blong hem i tru mo i givim oda long ol man blong sakem sin—Ol nem blong olgeta we oli stret mo gud bae oli raetemdaon olgeta long buk blong laef. Raonabaot 83 B.K.B.[/i]\n\n1 Nao i bin hapen se, Alma i stat blong talemaot toktok blong God long ol pipol, stat long graon blong Sarahemla, mo afta, truaot long evri ples long graon.\n\n2 Mo hemia ol toktok we hem i talem long ol man long jos we oli stanemap long bigtaon blong Sarahemla, folem histri blong hemwan bakegen, i talem:\n\n3 “Mi, Alma, mi bin kasem konsekresen tru long papa blong mi, Alma, blong kam wan hae pris blong jos ia blong God; hem i bin gat paoa mo atoriti we i kam long God blong mekem ol samting ia, luk, mi talem long yufala se hem i stat blong stanemap wan jos long graon we i bin stap long ol boda blong Nifae; yes, graon we oli singaotem graon blong Momon; yes, mo hem i bin baptaesem ol brata blong hem long wota blong Momon.\n\n4 Mo luk, mi talem long yufala, oli bin kam fri mo kamaot long ol han blong ol man blong king Noa, tru long sore mo paoa blong God.\n\n5 Mo luk, afta long hemia, oli kam slef long ol han blong Ol Man blong Leman long waelples; yes, mi talem long yufala, oli stap long kalabus, mo bakegen, Lod i mekem oli kamaot long fasin blong stap slef tru long paoa blong toktok blong hem; mo hem i tekem yumi i kam long graon ia mo yumi stat blong stanemap jos ia blong God long ples ia, long evri ples blong graon ia tu.\n\n6 Mo nao luk, mi talem long yufala, ol brata blong mi, yufala blong jos ia, ?yufala i bin holemtaet inaf long tingting blong yufala, long saed blong taem ia we ol papa blong yufala oli stap long kalabus? Yes, mo ?yufala i bin holemtaet inaf long tingting blong yufala, long saed blong fasin we God i gat sore mo fasin blong hem blong gat longfala tingting long olgeta? Mo antap long samting ia, ?yufala i bin holemtaet inaf long tingting blong yufala, se hem i bin sevem sol blong olgeta long hel?\n\n7 Luk, hem i jenisim hat blong olgeta; yes, hem i wekemap olgeta long wan dip slip, mo oli wekap long God. Luk, oli stap long medel blong ol klaod blong tudak; be, laet blong toktok ia we i no gat en, i bin saenem sol blong olgeta; yes, ol rop blong ded, mo ol jen blong hel, oli bin raonem olgeta, mo wan ded we i no gat en i stap wet long olgeta.\n\n8 Mo nao mi askem yufala, ol brata blong mi, ?yufala i ting se olgeta oli bin lus olgeta? Luk, mi talem long yufala, No, oli no bin lus.\n\n9 Mo bakegen mi askem, ?yufala i ting se ol rop blong ded oli brok, mo se ol jen blong hel we i bin raonem olgeta, oli kamaot? Mi talem long yufala, Yes, oli bin kamaot, mo sol blong olgeta i gro bigwan, mo oli singim singsing blong lav blong pemaot man. Mo mi talem long yufala se Lod i sevem olgeta.\n\n10 ?Mo nao mi askem yufala se folem wanem kondisen nao Lod i sevem olgeta? ?Yes, long wanem stamba tingting nao we oli bin gat hop blong kasem fasin blong sevem man? ?Wanem nao i bin mekem olgeta oli kamaot long ol rop blong ded, yes, mo tu, long ol jen blong hel?\n\n11 Luk, mi save talem long yufala—?papa blong mi Alma i no bin biliv long ol toktok we oli kamaot long maot blong Abinadae? ?Mo yufala i ting se hem i no wan tabu profet? ?Yufala i ting se hem i no talemaot ol toktok blong God, mo papa blong mi Alma i bilivim olgeta?\n\n12 Mo folem fet blong hem, wan bigfala jenis i bin hapen long hat blong hem. Luk mi talem long yufala se evri samting ia i tru.\n\n13 Mo luk, hem i prijim ol toktok long ol papa blong yufala, mo tu, wan bigfala jenis i bin hapen long hat blong olgeta. Mo oli bin putum tingting blong olgeta daon mo oli putum tras blong olgeta long tru God we i stap laef. Mo luk, oli bin fetful kasem en; from hemia God i bin sevem olgeta.\n\n14 Mo nao luk, mi askem yufala, ol brata blong mi blong jos: ?yufala i bin bon long God long saed blong spirit? ?Yufala i bin kasem pikja blong hem long fes blong yufala? ?Yufala i ting se yufala i bin kasem bigfala jenis ia long hat blong yufala?\n\n15 ?Yufala i stap praktisim fet long fasin blong pemaot man, we i kam long hem we i bin mekem yufala? ?Yufala i lukluk i go fored wetem wan ae blong fet, mo luk bodi ia we i save ded i girap long wan bodi we i nomo save ded, mo roten bodi ia i girap long wan bodi we i nomo save roten, blong stanap long fored blong God blong hem i jajem yufala folem ol wok we yufala i bin mekem long taem we yufala i gat bodi ia we i save ded?\n\n16 Mi talem long yufala: ?Traem tingbaot se yufala i harem voes blong Lod, we i talem long yufala, long dei ia: Kam long mi yufala we mi blesem yufala, from luk, ol wok blong yufala oli ol wok blong stret mo gud fasin long fes blong wol?\n\n17 ?O traem tingbaot se yufala i save giaman long Lod long dei ia, mo talem: ‘Lod, ol wok blong mifala oli bin ol stret mo gud wok long fes blong wol,’ mo yufala i ting se hemia bae i sevem yufala?\n\n18 ?O sapos no, traem tingbaot taem bae God i karem yufala i kam long kot blong hem wetem sol blong yufala we i fulap wetem rong mo sore, mo yufala i rimemba evri rong blong yufala, yes, yufala i rimemba stret evri fasin nogud blong yufala, yes, bae yufala i rimemba se yufala i no bin wantem save long ol komanmen blong God?\n\n19 Mi talem long yufala, ?yufala i ting se yufala i save luk God long dei ia wetem wan klin hat mo ol klin han? Mi talem long yufala se, ?yufala i ting se yufala i save leftemap ae blong yufala wetem pikja blong God we i stap long fes blong yufala?\n\n20 Mi talem long yufala, ?yufala i ting se Lod i save sevem yufala taem yufala i givim yufala long devel blong kam ol man blong hem?\n\n21 Mi talem long yufala, bae yufala i save long dei ia se Lod i no save sevem yufala; from i no save gat wan man we Lod i save sevem hem, hemia nomo sapos hem i wasem klos ia i kam waet. Yes, ol klos blong hem oli mas kam klin gud kasem taem we evri mak i kamaot, tru long blad blong man ia we ol papa blong yumi oli bin tokbaot, we bae hem i kam blong pemaot ol pipol blong hem aot long ol sin blong olgeta.\n\n22 Mo nao mi askem long yufala, ol brata blong mi. ?Bae yufala i filim olsem wanem, sapos yufala i stanap long fored blong kot blong God, wetem blad mo evri kaen doti mak i stap long ol klos blong yufala? Luk, ?wanem nao ol samting ia bae oli talem agensem yufala?\n\n23 Luk, ?bae oli no talemaot se yufala i ol man blong kilim man i ded, yes, mo tu, se oli faenem rong blong yufala long evri kaen fasin nogud?\n\n24 Luk, ol brata blong mi. ?Yufala i ting se wan man olsem i save gat wan ples blong sidaon long hem long kingdom blong God, wetem Ebraham, wetem Aesak, mo wetem Jekob, mo tu, evri tabu profet, we ol klos blong olgeta oli kam klin, mo oli no gat mak, oli klin gud tumas mo oli waet?\n\n25 Mi talem long yufala: No; sapos nomo yufala i mekem Krieta blong yumi i wan man blong giaman long stat, o sapos hem i wan man blong giaman long stat, yufala i no save traem blong ting se man olsem i save gat wan ples long kingdom blong heven; be bae oli sakemaot olgeta from oli ol pikinini blong kingdom blong devel.\n\n26 Mo nao luk, mi talem long yufala, ol brata blong mi, sapos yufala i bin gotru long wan jenis long hat, mo sapos yufala i bin filim blong singim singsing blong lav blong pemaot man, bae mi askem: ?yufala i save filim samting ia naoia?\n\n27 ?Yufala i bin stap wokbaot long wol ia, we laef blong yufala i no gat rong long fored blong God? ?Yufala i save talem se sapos God i singaotem yufala naoia blong ded, insaed long yufala bakegen, bae yufala i ting se tingting blong yufala i bin stap daon inaf? ?Se ol klos blong yufala oli klin, mo oli kam waet tru long blad blong Kraes ia, we bae hem i kam blong pemaot ol pipol blong hem, aot long ol sin blong olgeta?\n\n28 Luk, ?yufala i bin karemaot long yufala fasin blong gat hae tingting? Mi talem long yufala, sapos yufala i no bin mekem samting ia yet, yufala i no rere blong mitim God. Luk, yufala i mas rere kwik; from kingdom blong heven i kam kolosap, mo ol man olsem ia bae oli no gat laef we i no save finis.\n\n29 Luk, mi talem, ?i gat wan long medel blong yufala we i no bin karemaot fasin ia blong wantem samting blong narafala man? Mi talem long yufala se man olsem ia i no rere; mo mi wantem blong hem i mas rere kwik, from aoa i stap kam kolosap, mo hem i no save wanem taem bae samting ia i hapen; from man olsem ia bae oli no save faenemaot se hem i no gat rong.\n\n30 Mo bakegen mi talem long yufala, ?i gat wan long yufala we i stap jikim brata blong hem, o we i hivimap ol hadtaem antap long hemwan?\n\n31 !Sore tumas long wan man olsem, from hem i no rere, mo taem i kolosap we hem i mas sakem sin o Lod i no save sevem hem!\n\n32 !Yes, sore tumas long yufala evriwan we yufala i man blong wokem rabis fasin; sakem sin, sakem sin, from Lod God i bin talemaot samting ia!\n\n33 Luk, hem i sendemaot wan toktok long evri man blong kam, from hem i stretem ol han blong sore i go long olgeta, mo hem i talem: ‘Sakem sin, mo bae mi akseptem yufala.’\n\n34 Yes, hem i talem: ‘Kam long mi mo bae yufala i save tekem mo kakae frut blong tri blong laef; Yes, bae yufala i kakae bred mo dring ol wota blong laef fri nomo;\n\n35 Yes, kam long mi mo karem i kam ol wok blong stret mo gud fasin, mo bae oli no save katemdaon yufala mo sakem yufala i go long faea—\n\n36 From luk, taem i kam kolosap we eni man we i no karem gudfala frut i kam, o eni man we i no mekem ol wok blong stret mo gud fasin, ol sem man ia, bae oli krae wetem laod voes mo krae sore.’\n\n37 !O yufala ol man blong mekem ol rabis fasin, yufala we i fulap long ol samting nating blong wol, yufala we i talemaot se yufala i bin save ol rod blong stret mo gud fasin, be stil, yufala i go long rabis rod, olsem wan sipsip we i no gat man we i stap lukaotem hem, i nomata we wan man blong lukaot long sipsip i bin singaotem yufala mo i stil stap singaotem yufala, be yufala i no lisin gud long voes blong hem!\n\n38 Luk, mi talem long yufala se, gudfala man blong lukaot long sipsip i singaotem yufala; yes, mo hem i singaotem yufala long nem blong hem bakegen, we i nem blong Kraes; mo sapos yufala i no lisin gud long voes blong gudfala man blong lukaot long sipsip, long nem we hem i stap singaotem yufala wetem, luk, yufala i no sipsip blong gudfala man blong lukaot long sipsip.\n\n39 Mo nao sapos yufala i no sipsip blong gudfala man blong lukaot long sipsip, ?yufala i blong wanem yad? Luk, mi talem long yufala se, devel i man blong lukaot long sipsip blong yufala, mo yufala i blong yad blong hem; mo nao ?huia i save tanem baksaed long hemia? Luk, mi talem long yufala, eni man we i tanem baksaed blong hem long samting ia, hem i wan giaman man mo hem i wan pikinini blong devel.\n\n40 From mi talem long yufala se, eni samting we i gud, i kam long God, mo eni samting we i nogud i kam long devel.\n\n41 From hemia, sapos wan man i karem i kam ol gudfala wok, hem i lisin long voes blong gudfala man blong lukaot long sipsip, mo hem i stap folem hem; be eni man we i karem ol nogud wok i kam, semfala man ia i kam wan pikinini blong devel, from hem i lisin long voes blong hem, mo i stap folem hem.\n\n42 Mo eni man we i mekem samting ia i mas kasem pei blong hem long hem; from hemia, pei blong hem we hem i kasem, hem i ded long saed blong ol samting blong stret mo gud fasin, from hem i ded long evri gudfala wok.\n\n43 Mo nao, ol brata blong mi, mi wantem yufala blong lisin long mi, from mi toktok wetem paoa blong sol blong mi; from luk, mi bin toktok long yufala long wan klia fasin blong mekem se yufala i no save mestem, o mi bin toktok folem ol komanmen blong God.\n\n44 From oli singaotem mi blong toktok long fasin ia nao, folem tabu oda blong God, we i stap long Kraes Jisas; yes, oli talem long mi blong stanap mo testifae long pipol ia long ol samting we ol papa blong yumi oli bin talemaot long saed blong ol samting we bae oli kam.\n\n45 Mo i no hemia nomo. ?Yufala i no ting se miwan mi save ol samting ia? Luk, mi testifae long yufala se mi save se ol samting we mi bin talemaot long yufala oli tru. Mo ?olsem wanem nao yufala i ting se mi save se oli tru?\n\n46 Luk, mi talem long yufala se, Tabu Spirit blong God i bin mekem mi save ol samting ia. Luk, mi bin livim kakae mo prea plante dei blong mi save ol samting ia miwan. Mo nao mi save long miwan se oli tru; from Lod God i bin soemaot olgeta long mi tru long Tabu Spirit blong hem; Mo hemia spirit blong revelesen we i stap long mi.\n\n47 Mo antap long samting ia, mi talem long yufala se oli bin talem long mi se, ol toktok we ol papa blong yumi oli bin talemaot oli tru, long sem fasin tu, folem spirit blong profesi we i stap long mi, we i folem tu wanem Spirit blong God i soemaot.\n\n48 Mi talem long yufala, se mi save long miwan se eni samting we bae mi talem long yufala, long saed blong samting we bae i kam, i tru; mo mi talem long yufala, se mi save se Jisas Kraes bae i kam, yes, Pikinini ia, Wan Pikinini Ia Nomo blong Papa, we i gat fulap gladhat, mo sore, mo trutok. Mo luk, hem nao we bae i kam blong tekemaot ol sin blong wol, yes, ol sin blong evri man we oli biliv semmak evri taem long nem blong hem.\n\n49 Mo nao mi talem long yufala se, hemia hem i oda we oli singaotem mi folem, yes, blong prij long ol brata blong mi we mi lavem tumas, yes, mo evriwan we oli stap long graon; yes, blong prij long evriwan, ol olfala tugeta wetem ol yangfala, long olgeta we oli stap long kalabus tugeta wetem olgeta we oli fri; yes, mi talem long yufala, ol olfala, mo olgeta medel man, mo olgeta we oli stap gro yet i kam antap; yes, blong talemaot strong long olgeta se oli mas sakem sin mo oli mas bon bakegen.\n\n50 Yes, Spirit i talem se: ‘Sakem sin, yufala evriwan long evri en blong wol, from kingdom blong heven i stap kam kolosap; yes, bae Pikinini blong God i kam long glori blong hem mo long paoa blong tingting blong hem, long hae nem, long paoa mo rul blong hem.’ Yes, ol brata blong mi we mi lavem tumas, mi talem long yufala se, Spirit i talem: ‘Luk, glori blong King blong ful wol ia, mo tu, King blong heven bae i no longtaem i saen long medel blong evri pikinini blong ol man.’\n\n51 Mo tu, Spirit i talem long mi se, yes, i talem long mi wetem wan strong voes, i talem: ‘Go mo talem long ol pipol ia—Sakem sin, from se, sapos yufala i no sakem sin, yufala i no save go stap long kingdom blong heven.’\n\n52 Mo bakegen mi talem long yufala, Spirit i talem: ‘Luk, oli putum akis long rus blong tri; from hemia, evri tri we i no karem gudfala frut bae oli katemdaon mo sakem i go long faea, yes, wan faea we i no save stop, yes wan faea we oli no save kilim i ded. Luk, mo tingbaot, Tabu Wan i bin talem samting ia.’\n\n53 Mo nao olgeta brata blong mi we mi lavem tumas, mi talem long yufala, ?yufala i ting se yufala i save go agensem ol samting ia; yes, yufala i save putum ol samting ia long saed, mo purumbut long Tabu Wan andanit long leg blong yufala; yes, yufala i save fulap long hae tingting long hat blong yufala; yes, bae yufala i gohed blong werem ol klos we oli sas plante mo putum hat blong yufala long ol samting nating blong wol, long ol rij samting blong yufala?\n\n54 Yes, bae yufala i gohed blong stap soem se yufala i moa gud bitim ol narafalawan, yes, bae yufala i gohed long ol fasin ia blong givim hadtaem long ol brata blong yufala, olgeta ia we tingting blong olgeta i stap daon mo oli wokbaot folem tabu oda blong God, we tru long hem nao, oli kam joenem jos ia, mo oli bin kam klin tru long Tabu Spirit, mo oli mekem ol wok we oli blong fasin blong sakem sin—\n\n55 Yes, mo ?bae yufala i gohed blong tanem baksaed blong yufala long ol puaman, mo olgeta we oli nidim help, mo no serem ol samting blong yufala wetem olgeta?\n\n56 Mo las toktok, yufala evriwan we i gohed long ol fasin nogud, mi talem long yufala se olgeta ia oli olgeta we bae oli katemdaon olgeta mo sakem olgeta i go long faea, be nomo sapos oli sakem sin kwiktaem.\n\n57 Mo nao mi talem long yufala, yufala evriwan we i wantem blong folem voes blong gudfala man blong lukaot long sipsip, yufala i kamaot long ol nogud man, mo yufala i stap defren, mo no tajem ol samting blong olgeta we oli no klin; mo luk, bae oli tekemaot nem blong olgeta nogud man, blong mekem se oli no kaontem olgeta wetem nem blong olgeta we oli stret mo gud, blong mekem se toktok blong God i save hapen, we i talem: ‘Ol nem blong ol nogud man bae oli no miks wetem ol nem blong ol man blong mi;\n\n58 From ol nem blong olgeta we oli stret mo gud bae oli raetemdaon long buk blong laef, mo bae mi givim long olgeta wan ples long raet han blong mi.’ Mo nao, ol brata blong mi, ?yufala i gat wanem blong talem agensem hemia? Mi talem long yufala, sapos yufala i toktok agensem hemia, i oraet nomo, from toktok blong God i mas hapen.\n\n59 ?Huia long yufala we i man blong lukaot long sipsip we i gat plante sipsip be i no luklukaotem gud olgeta, blong ol wael dog oli no save go insaed mo kakae ol animol blong hem? Mo luk, ?sapos wan wael dog i go insaed long ol grup blong animol blong hem, bae hem i no ronemaot hem? Yes, mo long en, sapos hem i save, bae hem i kilim hem i ded.\n\n60 Mo nao, mi talem long yufala se gudfala man blong lukaot long sipsip i stap singaotem yufala; mo sapos yufala i lisin gud long voes blong hem bae hem i tekem yufala i go long yad blong hem, mo yufala i sipsip blong hem; mo hem i talem long yufala blong no letem wan rabis wael dog i kam insaed, blong yufala i no save ded.\n\n61 Mo nao mi, Alma, mi givim oda long yufala long lanwis blong hem we i bin talem long mi, blong yufala i folem olgeta toktok we mi bin talemaot long yufala.\n\n62 Mi toktok folem wei blong givim oda long yufala, we i blong jos; mo long olgeta we oli no blong jos, mi toktok folem wei blong invitesen, mi talem: Kam mo kasem baptaes afta yu sakem sin, blong mekem se yufala tu i save tekem mo kakae frut blong tri blong laef.”\n\n", "alma 6": "[center][font_size=26]Japta 6[/font_size][/center]\n\n[i]Oli klinim Jos long Sarahemla mo oli putum long oda—Alma i go long Gidion blong prij. Raonabaot 83 B.K.B.[/i]\n\n1 Mo nao i bin hapen se afta taem we Alma i finisim toktok blong hem long ol man blong jos, we i stanap long bigtaon blong Sarahemla, hem i odenem ol pris mo ol elda, hem i putum han blong hem long hed blong olgeta folem oda blong God, blong prisaed mo luklukaotem gud jos.\n\n2 Mo i bin hapen se, olgeta evriwan we i no blong jos be oli sakem ol sin blong olgeta, oli kasem baptaes from oli sakem sin, mo oli bin akseptem olgeta oli kam insaed long jos.\n\n3 Mo i bin hapen se, olgeta evriwan we oli blong jos we oli no sakem ol fasin nogud blong olgeta mo putum tingting blong olgeta i stap daon long fored blong God—Mi minim olgeta we oli gat hae tingting tumas long hat blong olgeta—ol semfala man ia, ol lida blong Jos oli sakemaot olgeta, mo nem blong olgeta, oli bin tekemaot, mekem se oli no kaontem nem blong olgeta wetem nem blong olgeta we oli stret mo gud.\n\n4 Mo olsem ia nao oli stat blong stanemap oda blong jos long bigtaon blong Sarahemla.\n\n5 Nao mi wantem blong yufala i mas andastanem se evri man i save kasem toktok blong God, se oli no blokem eni man blong oli save kam tugeta long wan ples blong harem toktok blong God.\n\n6 Be God i bin givim komanmen long ol pikinini blong hem, se oli mas kam tugeta wan ples plante taem, mo joen tugeta blong livim kakae mo prea strong long saed blong gudfala laef blong sol blong olgeta ia we oli no bin save God.\n\n7 Mo nao i bin hapen se, taem Alma i mekem ol rul ia hem i aot long olgeta, yes, long jos we i stap long bigtaon blong Sarahemla, mo i go long Is blong reva blong Saedon, i go long vale blong Gidion, we oli mekem wan bigtaon, we oli singaotem se bigtaon blong Gidion, we i stap long vale we oli singaotem Gidion. Oli singaotem ples ia folem nem blong man ia we Nehor i bin kilim hem i ded wetem naef blong faet.\n\n8 Mo Alma i go mo i stat blong talemaot toktok blong God long jos we i stanap long vale blong Gidion, folem revelesen blong trutok blong toktok we ol papa blong hem oli bin talemaot, mo folem spirit blong profesi we i stap long hem, folem testemoni abaot Jisas Kraes, Pikinini blong God, we bae i kam blong pemaot ol pipol blong hem long ol sin blong olgeta, mo tabu oda we oli bin singaotem hem long hem. Mo olsem ia nao oli bin raetem. Amen.\n\n", "alma 7": "Ol toktok blong Alma we hem i bin talemaot long ol pipol long Gidion, folem ol histri blong hemwan bakegen.\n\nI stat long japta 7 nomo.\n\n[center][font_size=26]Japta 7[/font_size][/center]\n\n[i]Bae Meri i bonem Kraes i kam long wol—Bae Hem i tekemaot ol rop blong ded mo tekem ol sin blong ol pipol blong Hem—Olgeta we oli sakem sin, oli kasem baptaes, mo obei ol komanmen, bae oli kasem laef we i no save finis—Fasin blong stap doti i no gat ples insaed long kingdom blong God—Ol man oli mas gat fasin ia blong putum tingting i stap daon, fet, hop mo bigfala lav. Raonabaot 83 B.K.B.[/i]\n\n1 Luk ol brata blong mi we mi lavem tumas, from oli bin letem mi blong kam long yufala, from hemia, mi traem blong toktok long yufala long lanwis blong mi; yes, wetem maot blong mi, from hem i fas taem we mi toktok long yufala wetem ol toktok blong maot blong mi, from mi bin stap fulwan nomo long jea blong jajmen, mo from mi bin gat plante wok, mekem se mi no bin save kam long yufala.\n\n2 Mo tu, mi no save kam naoia, sapos oli no putum wan narafala man long jea blong jajmen, blong rul long ples blong mi; mo Lod, long bigfala sore blong hem, i bin letem se mi save kam long yufala.\n\n3 Mo luk, mi kam wetem wan bigfala hop mo plante tingting se bae mi faenemaot se yufala i putum tingting blong yufala daon long fored blong God, mo se yufala i gohed blong prea mo plis from gladhat blong hem, se bae mi faenemaot se yufala i no gat rong long fored blong hem, mo se bae mi faenemaot se yufala i no stap long bigfala trabol olsem ol brata blong yumi i bin gat long Sarahemla.\n\n4 Be blesem nem blong God, we i givim long mi blong save, yes, we i bin givim bigfala glad we i bigwan tumas blong save se oli stanap bakegen long rod blong stret mo gud fasin blong hem.\n\n5 Mo mi trastem, folem Spirit blong God we i stap long mi, se bae mi gat glad tu from yufala; be mi no wantem se glad blong mi long yufala i kam from ol hadtaem mo harem nogud we mi gat long ol brata long Sarahemla, from luk, glad blong mi long olgeta i kam, afta we mi bin go tru plante hadtaem mo harem nogud.\n\n6 Be luk, mi trastem se yufala i no stap long bigfala fasin blong no biliv olsem ol brata blong yufala; mi trastem se yufala i no gat hae tingting long hat blong yufala; yes, mi trastem se yufala i no putum hat blong yufala long ol rij samting mo ol samting nating blong wol; yes, mi trastem se yufala i no wosipim ol aedol, be mi trastem se yufala i wosipim tru God ia we i stap laef, mo se yufala i lukluk i go long fored blong kam klin aot long ol sin blong yufala, wetem wan fet we i no gat en, we bae i kam.\n\n7 From luk, mi talem long yufala i gat plante samting we bae oli kam; mo luk, i gat wan samting we i moa impoten long evriwan—from luk, taem i no longwe tumas we Ridima i stap laef mo i stap kam long medel blong ol pipol blong hem.\n\n8 Luk, mi no talem se bae hem i kam long yumi long taem we hem i stap long bodi blong hem we i blong wol ia; from luk, Spirit i no talem long mi se samting ia bae i hapen olsem. Nao long saed blong samting ia, mi no save; be hemia nao mi save, se Lod God i gat paoa blong mekem evri samting we i folem toktok blong hem.\n\n9 Be luk, Spirit i bin talem hemia long mi, se: “Talem strong long ol pipol ia, se—‘Yufala i sakem sin, mo mekem rere rod blong Lod, mo wokbaot long ol rod blong hem, we oli stret; from luk, kingdom blong heven i stap kam kolosap, mo Pikinini blong God bae i stap kam long fes blong wol.\n\n10 Mo luk, Meri bae i bonem hem, long Jerusalem we i graon blong ol papa blong yumi blong bifo, hem i wan woman we i neva go wetem man yet, hem i wan gudfala woman we God i bin jusum hem, we bae Tabu Spirit i kavremap hem mo bae i gat bel tru long paoa blong Tabu Spirit, mo bonem wan boe, yes, Pikinini blong God.\n\n11 Mo bae hem i go aot, i harem nogud long ol soa blong bodi mo fulap hadtaem mo temtesen blong evri kaen; mo samting ia bae i mekem profesi i hapen we i talem se, boe ia bae i tekem long hem ol soa blong bodi mo ol sik blong ol pipol blong hem.\n\n12 Mo bae hem i tekem long hem ded, blong hem i save tekemaot ol rop blong ded we i fasem ol pipol blong hem; mo bae hem i tekem long hem ol samting blong olgeta we oli no strong, blong mekem se insaed blong hem i save kam fulap long sore, long saed blong bodi blong mit mo bun, mekem se hem i save, long saed blong bodi blong mit mo bun, olsem wanem blong helpem ol man blong hem long saed blong ol samting blong olgeta we oli no strong long olgeta.’”\n\n13 Nao Spirit i save evri samting; be Pikinini blong God i harem nogud long saed blong bodi blong mit mo bun mekem se hem i save tekem long hem, ol sin blong ol pipol blong hem, blong mekem se hem i save tekemaot ol sin blong olgeta folem paoa ia blong hem we i mekem man i kam fri; mo nao luk, hemia testemoni we i stap long mi.\n\n14 Nao mi talem long yufala se yufala i mas sakem sin, mo yufala i mas bon bakegen; from Spirit i talem se sapos yufala i no bon bakegen, yufala i no save kasem kingdom blong heven; from hemia, yufala i kam mo kasem baptaes from yufala i sakem sin, blong Kraes i save wasemaot ol sin blong yufala, blong mekem se yufala i gat fet long Smol Sipsip blong God, we i tekemaot ol sin blong wol, we i gat paoa blong sevem man mo blong wasemaot evri fasin ia we i no stret mo i no gud.\n\n15 Yes, mi talem long yufala blong kam mo no fraet, mo putum long saed evri sin, we i stap mekem trabol long yufala isi nomo, we i fasemdaon yufala blong prapa spolem gud yufala i go lus, yes, kam mo wokbaot i go, mo soem long God blong yufala se yufala i glad blong sakem ol sin blong yufala, mo mekem wan kavenan wetem hem blong obei ol komanmen blong hem, mo witnesem samting ia long hem long dei ia, taem we yufala i go insaed long ol wota blong baptaes.\n\n16 Mo eni man we i mekem samting ia, mo i obei ol komanmen blong God stat long taem naoia i go, sem man ia bae i tingbaot se mi talem long hem, yes, bae hem i tingbaot se mi bin talem long hem se bae hem i kasem laef we i no save finis, folem testemoni blong Tabu Spirit, we i testifae insaed long mi.\n\n17 Mo nao ol brata blong mi we mi lavem tumas, ?yufala i bilivim ol samting ia? Luk, mi talem long yufala, yes, mi save se yufala i bilivim olgeta; mo wei we mi save se yufala i bilivim olgeta, hem i tru long wei blong Spirit, we i stap insaed long mi, blong soemaot samting. Mo nao from fet blong yufala i strong tumas long saed ia, yes, long saed blong ol samting we mi bin talemaot, glad blong mi i bigwan.\n\n18 From olsem we mi bin talem long yufala long stat, mi bin gat tingting ia blong wantem tumas se yufala i no stap long bigfala trabol olsem ol brata blong yufala, olsem we mi bin faenemaot tu se ol tingting blong mi oli kam tru.\n\n19 From mi luk se yufala i stap long ol rod blong stret mo gud fasin; mi luk se yufala i stap long rod ia we i go long kingdom blong God; yes, mi luk se yufala i stap mekem ol rod blong hem oli stret.\n\n20 Mi luk se oli bin talem long yufala, tru long testemoni blong toktok blong hem, se hem i no save wokbaot long ol rod we oli kruked; hem i no jenis long wanem we hem i bin talemaot, hem i no gat sado blong tanem long raet i go long lef, o long samting ia we i gud i go long samting ia we i rong; from hemia, wei blong hem i olsem wan raon we i no save finis.\n\n21 Mo hem i no stap long ol tempol we oli no tabu; i no save gat wan doti o eni samting we i no klin i save go insaed long kingdom blong God; from hemia, mi talem long yufala se bae taem i kam, yes, mo bae i stap long las dei, se hem we i doti bae i stap nomo long fasin ia blong hem blong stap doti.\n\n22 Mo nao ol brata blong mi we mi lavem yufala tumas, mi bin talemaot ol samting ia long yufala blong mi save wekemap yufala, blong yufala i save ol wok we yufala i mas mekem long God, se yufala i save wokbaot mo no gat rong long fes blong hem, blong yufala i save wokbaot folem tabu oda blong God ia we yufala i bin kasem.\n\n23 Mo nao mi wantem se bae yufala i putum tingting blong yufala i stap daon, mo stap lisin long ol man mo gat kaen fasin; yufala i isi blong tijim; yufala i fulap long fasin blong wet longtaem mo blong gotru long hadtaem wetem longfala tingting; yufala i kontrolem yufala long evri samting; yufala i wok strong wetem strong tingting blong obei ol komanmen blong God long evri taem; yufala i askem eni samting we yufala i gat nid long hem, tugeta long saed blong spirit mo long saed blong laef ia; oltaem, yufala i talem tangkyu long God from wanem samting we yufala i kasem.\n\n24 Mo meksua se yufala i gat fet, hop, mo bigfala lav, mo afta, bae oltaem yufala i mekem fulap gudfala wok.\n\n25 Mo bae Lod i blesem yufala, mo lukaotem ol klos blong yufala blong oli no gat mak, blong oli save tekem yufala blong sidaon wetem Ebraham, Aesak, mo Jekob mo ol tabu profet we oli bin stap stat long taem we wol i stat, from ol klos blong yufala oli no gat mak olsem ol klos blong olgeta tu oli no gat mak, long kingdom blong heven, blong yufala i nomo save kamaot.\n\n26 Mo naoia ol brata blong mi we mi lavem tumas, mi talemaot ol toktok ia long yufala folem Spirit we i testifae insaed long mi; mo sol blong mi i glad bigwan tumas, from yufala i bin stap strong wetem strong tingting mo folem gud ol toktok blong mi.\n\n27 Mo nao, bae pis blong God i stap wetem yufala, mo long ol haos mo ol graon blong yufala, mo long ol grup blong animol mo buluk blong yufala, mo evri samting we yufala i gat, ol woman blong yufala mo ol pikinini blong yufala, folem fet mo ol gudfala wok blong yufala, stat long taem naoia i go kasem blong oltaem. Mo olsem ia nao mi toktok. Amen.\n\n", "alma 8": "[center][font_size=26]Japta 8[/font_size][/center]\n\n[i]Alma i prij mo i baptaesem ol pipol long Melek—Oli no wantem hem long Amonaeha mo hem i aot—Wan enjel i talem long hem blong gobak mo taltalemaot fasin blong sakem sin long ol pipol—Amulek i akseptem hem, mo tufala i prij long Amonaeha. Raonabaot 82 B.K.B.[/i]\n\n1 Mo nao i bin hapen se, Alma i lego graon blong Gidion, afta we hem i tijim ol man blong Gidion plante samting we oli no save raetemdaon olgeta, afta we hem i stanemap oda blong jos, folem wanem we hem i bin mekem long graon blong Sarahemla, yes, hem i bin kambak long haos blong hem long Sarahemla blong spel long olgeta wok we hem i bin mekem.\n\n2 Mo olsem ia nao nambanaen yia blong rul blong ol jaj long ol pipol blong Nifae i bin finis.\n\n3 Mo i bin hapen se, long stat blong nambaten yia blong rul blong ol jaj ova ol pipol blong Nifae, Alma i aot mo hem i wokbaot i go long graon blong Melek, long Wes blong reva blong Saedon, long Wes kolosap long ol boda blong waelples.\n\n4 Mo hem i stat blong tijim ol pipol long graon blong Melek folem tabu oda blong God ia we i bin singaotem hem; mo hem i stat blong tijim ol pipol long ful graon blong Melek.\n\n5 Mo i bin hapen se, ol pipol oli kam long hem long evri ples long ol boda blong graon we i stap kolosap long saed blong waelples. Mo oli kasem baptaes long evri ples long graon;\n\n6 Mekem se taem hem i finisim wok blong hem long Melek hem i aot long ples ia, mo i wokbaot tri dei i go long Not long graon blong Melek; mo hem i kam long wan bigtaon we oli singaotem Amonaeha.\n\n7 Nao hem i kastom blong ol pipol blong Nifae blong singaotem graon blong olgeta, mo ol bigtaon blong olgeta, mo ol vilej blong olgeta, yes, evri smolfala vilej blong olgeta tu, long nem blong fasfala man we i bin stap long olgeta; mo i olsem ia nao wetem graon blong Amonaeha.\n\n8 Mo i bin hapen se, taem we Alma i kam long bigtaon blong Amonaeha, hem i stat blong prijim toktok blong God long olgeta.\n\n9 Nao Setan i bin holemtaet hat blong ol man blong bigtaon blong Amonaeha. From hemia oli no wantem blong lisin gud long ol toktok blong Alma.\n\n10 Be Alma i stil wok plante long spirit, hem i traehad long strongfala prea blong hem wetem God, blong mekem se God i kapsaetem Spirit blong hem long ol pipol we oli stap long bigtaon; blong God i save letem tu se hem i save baptaesem olgeta blong sakem sin.\n\n11 Be, oli bin mekem hat blong olgeta i kam strong, oli talem long hem: “Luk, mifala i save se yu yu Alma; mo mifala i save se yu yu hae pris blong jos ia we yu bin stanemap long plante pat blong graon, folem kastom blong yu; mo mifala i no blong jos blong yu, mo mifala i no biliv long ol krangke kastom ia.\n\n12 Mo nao mifala i save se from mifala i no blong jos blong yu, mifala i save se yu yu no gat paoa ova long mifala; mo yu bin givim jea blong jajmen long Nifaeha; from hemia, yu yu no jif jaj ova long mifala.”\n\n13 Nao taem we ol pipol oli bin talem samting ia, mo oli no lisin long ol toktok blong hem, mo oli toktok agensem hem, mo oli spet long hem, mo mekem se oli ronemaot hem long bigtaon blong olgeta, hem i aot mo i wokbaot i go long bigtaon ia we oli bin singaotem Eron.\n\n14 Mo i bin hapen se, taem we hem i stap wokbaot i go long ples ia, harem nogud blong hem i hevi tumas, i stap gotru long plante hadtaem mo fulap trabol long tingting blong sol blong hem from ol fasin nogud blong ol pipol we oli stap long bigtaon blong Amonaeha; i bin hapen se, taem harem nogud blong Alma i stap hevi tumas long hem, luk, wan enjel blong Lod i kamaot long hem, i talem:\n\n15 “Mi blesem yu, Alma; from hemia, leftemap hed blong yu mo stap glad, from yu gat bigfala stamba tingting blong stap glad; from yu bin fetful blong stap obei ol komanmen blong God, stat long taem we yu kasem fasfala mesej blong yu long hem. Luk, mi nao mi man ia we i bin karem mesej ia i kam long yu.\n\n16 Mo luk, God i sendem mi blong talem long yu blong gobak long bigtaon blong Amonaeha, mo prij bakegen long ol man blong bigtaon ia; yes, prij long olgeta. Yes, talem long olgeta se, sapos oli no sakem sin bae Lod God i kilim olgeta i ded.\n\n17 From luk, naoia oli stap stadi blong stopem fridom blong ol man blong yu, (from Lod i talem olsem) we i agensem ol loa, mo ol jajmen, mo ol komanmen we hem i bin givim long ol pipol blong hem.”\n\n18 Nao i bin hapen se, afta we Alma i bin kasem mesej blong hem long enjel blong Lod, hem i gobak kwiktaem long graon blong Amonaeha. Mo hem i go insaed long bigtaon ia long wan narafala rod, yes, long rod ia we i stap long Saot blong bigtaon blong Amonaeha.\n\n19 Mo taem we hem i go insaed long bigtaon, hem i hanggri, mo hem i talem long wan man se: “?Bae yu save givim, long wan wokman blong God we tingting blong hem i stap daon, wan samting blong kakae?”\n\n20 Mo man ia i talem long hem: “Mi mi wan Man blong Nifae, mo mi save se yu yu wan tabu profet blong God, from yu nao man ia we wan enjel i bin talem long wan visen: ‘Bae yu akseptem hem.’ From hemia, kam wetem mi long haos blong mi mo bae mi givim long yu kaekae blong mi; mo mi save se bae yu wan blesing long mi mo long haos blong mi.”\n\n21 Mo i bin hapen se, man ia i tekem hem i go long haos blong hem, mo nem blong man ia i Amulek; mo hem i tekem bred mo mit mo i putum long fored blong Alma.\n\n22 Mo i bin hapen se, Alma i kakae bred mo i fulap; mo hem i blesem Amulek mo haos blong hem, mo hem i talem tangkyu long God.\n\n23 Mo afta we hem i kakae mo hem i fulap, hem i talem long Amulek se: “Mi mi Alma, mo mi mi hae pris ova long jos ia blong God truaot long graon.\n\n24 Mo luk, God i bin singaotem mi blong prijim toktok blong hem long medel blong evri pipol ia, folem spirit blong revelesen mo profesi; mo mi kam finis long graon ia mo oli no wantem akseptem mi, be oli sakemaot mi, mo mi stap rere blong tanem baksaed blong mi long graon ia blong oltaem.\n\n25 Be luk, God i bin talem long mi se mi mas kambak bakegen mo talemaot profesi long pipol ia, yes, mo blong testifae agensem olgeta long saed blong ol rabis fasin blong olgeta.\n\n26 Mo nao, Amulek, from yu bin fidim mi mo tekem mi i kam insaed, mi blesem yu; from mi bin hanggri, from we mi bin livim kakae plante dei.”\n\n27 Mo Alma i stastap wetem Amulek plante dei bifo hem i stat blong prij long ol pipol.\n\n28 Mo i bin hapen se, ol pipol oli kam moa nogud long ol rabis fasin blong olgeta.\n\n29 Mo toktok i kam long Alma, i talem: “Go; mo tu, talem long wokman blong mi Amulek, go aot mo talemaot profesi long pipol ia, se—‘Yufala i sakem sin, from olsem ia nao Lod i talem, se sapos yufala i no sakem sin, bae mi panisim pipol ia long kros blong mi; yes, mo bae mi no tanem strongfala kros blong mi i go longwe.’”\n\n30 Mo Alma i bin go, mo Amulek tu, long ol pipol blong talemaot ol toktok blong God long olgeta; mo tufala i fulap long Tabu Spirit.\n\n31 Mo God i givim paoa long tufala, we i bigwan tumas we i mekem se oli no save putum tufala long kalabus; mo i no save gat eni man i save kilim tufala i ded; be tufala i no yusum paoa blong tufala kasem taem we ol pipol oli fasem tufala long rop mo sakem tufala i go long kalabus. Nao, samting ia i bin hapen blong mekem se Lod i save soemaot paoa blong hem tru long tufala.\n\n32 Mo i bin hapen se, oli kamaot mo oli stat blong prij mo talemaot profesi long ol pipol, folem spirit mo paoa we Lod i bin givim long olgeta.\n\n", "alma 9": "Ol toktok blong Alma, mo tu, ol toktok blong Amulek we tufala i bin talemaot long ol pipol we oli stap long graon blong Amonaeha. Mo tu, ol pipol oli sakem tufala i go long kalabus, mo tufala i go fri tru long merikel paoa blong God we i stap long tufala, folem histri blong Alma.\n\nI stat long japta 9 i go kasem en blong japta 14.\n\n[center][font_size=26]Japta 9[/font_size][/center]\n\n[i]Alma i givim oda long ol pipol blong Amonaeha blong sakem sin—Lod bae i sore plante long Ol Man blong Leman long ol las dei—Sapos Ol Man blong Nifae oli sakem laet ia, bae Ol Man blong Leman oli kilim olgeta oli ded—Pikinini blong God kolosap bae i kam nao—Bae hem i pemaot olgeta ia we oli sakem sin, kasem baptaes, mo gat fet long nem blong Hem. Raonabaot 82 B.K.B.[/i]\n\n1 Mo bakegen, mi, Alma, from God i bin talem long mi se mi mas tekem Amulek mo go aot mo prij bakegen long ol pipol ia, o ol pipol we oli stap long bigtaon blong Amonaeha, i bin hapen se, taem mi stat blong prij long olgeta, oli stat blong rao wetem mi, oli talem:\n\n2 “?Yu, yu huia? ?Yu ting se bae mifala i biliv long testemoni blong wan man nomo, nomata bae hem i prij long mifala se bae wol ia bae i lus?”\n\n3 Nao oli no bin haremsave ol toktok we oli talem; from oli no save se wol ia bae i lus.\n\n4 Mo oli talem tu se: “Bae mifala i no bilivim ol toktok blong yu sapos yu talemaot profesi se bae bigfala bigtaon ia, oli prapa spolem gud evriwan long wan dei.”\n\n5 Nao oli no bin save se God i save mekem ol gudfala wok, from oli mekem hat blong olgeta i kam strong mo oli wan stronghed pipol.\n\n6 Mo oli bin talem: “?Huia God ia, we i no stap sendem moa atoriti bitim wan man ia nomo long medel blong ol pipol ia, blong talem long olgeta trutok blong olgeta samting ia we oli bigwan mo gudfala tumas?”\n\n7 Mo oli kam kolosap blong putum ol han blong olgeta long mi; be luk, oli no mekem. Mo mi stanap wetem strong tingting blong talem long olgeta, yes, mi no fraet blong testifae long olgeta se:\n\n8 “Luk, O yufala ol man nogud mo jeneresen we i stronghed, luk olsem wanem nao yufala i bin fogetem fasin blong ol papa blong yufala: yes, yufala i kwik tumas blong fogetem ol komanmen blong God.\n\n9 ?Yufala i no tingbaot se papa blong yumi, Lihae, i bin kamaot long Jerusalem tru long han blong God? ?Yufala i no tingbaot se hem i bin lidim olgeta evriwan tru long waelples?\n\n10 Mo ?yufala i fogetem kwiktaem nomo hamas taem hem i bin mekem ol papa blong yumi oli go fri mo oli kamaot long han blong ol enemi blong olgeta, mo i sevem olgeta blong oli no kilim olgeta oli ded, mo tu, oli aot long han blong ol brata blong olgeta bakegen?\n\n11 Yes, mo sapos i no bin from paoa blong hem we i no gat wan paoa i save bitim, mo from sore blong hem, mo from fasin blong hem blong go tru long hadtaem wetem longfala tingting, bae hem i no mestem yumi mo katemaot yumi long fes long wol longtaem bifo long taem naoia, mo ating hem i putum yumi finis long wan ples we i no gat en blong bigfala harem nogud mo trabol.\n\n12 Luk, nao mi talem long yufala se hem i givim oda long yufala blong sakem sin; mo sapos yufala i no sakem sin, yufala i no gat wei blong save kasem kingdom blong God. Be luk, i no hemia nomo—hem i givim oda long yufala blong sakem sin, o bae hem i prapa spolem gud yufala gud, yufala i aot long fes long wol; yes, bae hem i visitim yufala long kros blong hem, mo long strongfala kros blong hem bae hem i no tanem hem i gowe.\n\n13 Luk, yufala i no tingbaot ol toktok we hem i bin talem long Lihae, we i talem se: ‘Folem hamas we yufala i stap obei ol komanmen blong mi, bae yufala i kam antap gud long graon.’ Mo toktok ia i talem bakegen se: ‘Semmak olsem we yufala i no stap folem ol komanmen blong mi bae oli sakemaot yufala long fes blong Lod.’\n\n14 Nao mi wantem blong yufala i tingbaot se, from se Ol Man blong Leman oli no bin obei ol komanmen blong God, oli katemaot olgeta long fes blong Lod. Nao yumi luk se toktok blong Lod i bin kamtru long hemia, mo oli katemaot Ol Man blong Leman long fes blong hem, stat long taem we oli stat blong brekem loa long graon.\n\n15 Be mi talem long yufala se, bae oli oraet long dei blong jajmen bitim yufala, sapos yufala i stap nomo long ol sin blong yufala, yes, mo bae oli oraet bigwan tu long laef ia bitim yufala, be nomo sapos yufala i sakem sin.\n\n16 From i gat plante promes we i go long ol laen blong Leman; from hem i from kastom blong ol papa blong olgeta we i mekem se oli stap long ples ia we oli no save wan samting; from hemia, Lod bae i sore long olgeta mo bae i mekem laef blong olgeta i longfala long graon.\n\n17 Mo wan dei Lod bae i mekem olgeta oli biliv long toktok blong hem, mo bae oli save se ol kastom blong ol papa blong olgeta oli no stret; mo Lod bae i sevem plante long olgeta, from Lod bae i sore long olgeta evriwan we oli singaotem nem blong hem.\n\n18 Be luk, mi talem long yufala se, sapos yufala i gohed long ol fasin nogud blong yufala bae ol dei blong yufala i no save kam longfala long graon, from bae oli sendem Ol Man blong Leman oli kam long yufala; mo sapos yufala i no sakem sin, bae oli kam long wan taem we yufala i no save, mo bae oli kam agensem yufala mo prapa spolem gud yufala evriwan; mo bae samting ia i kam folem strongfala kros blong Lod.\n\n19 From bae hem i no letem yufala blong stap laef wetem ol rabis fasin blong yufala, blong prapa spolem gud ol pipol blong hem. Mi talem long yufala, No; bae hem i glad moa blong letem Ol Man blong Leman oli prapa spolem gud evriwan long ol pipol blong hem we oli singaotem olgeta ol pipol blong Nifae, sapos hem i save hapen se oli foldaon long ol sin mo fasin blong brekem ol loa, afta we oli kasem plante laet finis, mo plante save finis, we Lod God blong olgeta i bin givim long olgeta;\n\n20 Yes, afta we oli kam wan pipol we Lod i sapotem olgeta bigwan, yes, afta we Lod i sapotem olgeta i bitim evri narafala kantri, famli, lanwis, o pipol; afta we oli kasem save long evri samting, folem ol tingting blong olgeta, mo fet blong olgeta, mo ol prea, long saed blong ol samting we oli bin stap, mo we oli stap naoia, mo we bae oli kam yet;\n\n21 Afta we Spirit blong God i bin visitim olgeta; afta we oli toktok wetem ol enjel, mo afta we voes blong Lod i toktok long olgeta; mo afta we oli gat spirit blong profesi, mo spirit blong revelesen, mo tu, plante presen, presen blong toktok long ol lanwis, mo presen blong prij, mo presen we i Tabu Spirit, mo presen blong tanem ol lanwis;\n\n22 Yes, mo afta we God i bin mekem olgeta oli kam fri oli aot long graon blong Jerusalem, tru long han blong Lod; afta we God i sevem olgeta long hadtaem blong kasem kaekae, mo long ol sik, mo eni kaen siknes blong evri kaen; mo afta we oli kam strong long ol faet, blong Ol Man blong Leman oli no kilimded olgeta; afta we oli kamaot long slef plante taem, mo afta we God i kipim mo sevem olgeta kasem naoia; mo oli kam antap gud kasem taem we oli rij long evri kaen samting—\n\n23 Mo nao luk mi talem long yufala se, sapos ol pipol ia, we oli bin kasem plante blesing long han blong Lod, oli brekem loa agensem laet mo save we oli gat, mi talem long yufala se sapos hem i olsem ia nao, se sapos oli foldaon long fasin blong brekem loa, hemia bae i moa oraet long Ol Man blong Leman bitim olgeta.\n\n24 From luk, ol promes blong Lod i go tu long Ol Man blong Leman, be oli no go long yufala sapos yufala i brekem loa; from ?i no tru se Lod i bin promes long wan klia fasin mo i talemaot strong long pablik se, sapos yufala i go agensem hem, bae God i prapa spolem gud yufala i aot long fes blong wol?\n\n25 Mo, from stamba tingting ia nao, blong God i no save prapa spolem gud yufala, Lod i bin sendem enjel blong hem blong visitim plante long ol man blong hem, i talem long olgeta se oli mas go mo taltalemaot wetem wan strong voes long pipol ia, se: ‘Yufala i sakem sin, from kingdom blong heven i stap kam kolosap;\n\n26 Mo bae i no gat plante dei, stat long naoia i go, we bae Pikinini blong God i kam long glori blong hem, mo glori blong hem bae i glori blong Wan Stret Pikinini Ia Nomo blong Papa, we i fulap long gladhat, jastis, mo trutok, i fulap long fasin ia blong save wet longtaem, sore, mo fasin blong gotru long hadtaem wetem longfala tingting, i kwik blong harem ol prea blong ol pipol blong hem mo blong ansa long ol prea blong olgeta.\n\n27 Mo luk, hem i kam blong pemaot olgeta we bae oli kasem baptaes from oli sakem sin, tru long fet long nem blong hem.\n\n28 From hemia, yufala i mekem i rere rod blong Lod, from taem ia i kam kolosap blong evri man bae oli kasem pei blong ol wok blong olgeta, folem ol fasin blong olgeta—sapos oli bin stret mo gud bae oli kasem fasin we Lod we i sevem sol blong olgeta, folem paoa mo fasin ia blong Jisas Kraes blong sevem olgeta; mo sapos oli bin stap nogud bae oli no save kam antap samtaem long sol blong olgeta, folem paoa mo fasin ia blong devel blong kasem mo holemtaet ol pipol.’\n\n29 Nao luk, hemia voes blong enjel we i stap singaot strong long ol pipol.\n\n30 Mo nao, ol brata blong mi we mi lavem tumas, from yufala i ol brata blong mi, mo mi sapos blong lavem yufala, mo yufala i sapos blong karem i kam ol wok we oli stret blong fasin blong sakem sin, from we yufala i stap mekem hat blong yufala i kam strong agensem ol toktok blong God, mo from we yufala i wan pipol we i lus mo i bin foldaon.”\n\n31 Nao i bin hapen se, taem we mi, Alma, mi talemaot ol toktok ia, luk, ol pipol oli kros long mi from mi talem long olgeta se oli wan pipol we oli mekem hat blong olgeta i kam strong mo oli stronghed.\n\n32 Mo tu, from mi bin talem long olgeta se oli wan pipol we oli lus mo oli foldaon, nao oli bin kros long mi, mo oli traem blong putum han blong olgeta long mi, blong oli save sakem mi i go long kalabus.\n\n33 Be i bin hapen se, Lod i no letem olgeta, long tetaem ia, blong oli holem mi mo sakem mi i go long kalabus.\n\n34 Mo i bin hapen se, Amulek i go mo stanap, mo i stat blong prij long olgeta tu. Mo nao oli no raetem evri toktok blong Amulek, be wan pat blong toktok blong hem oli bin raetem long buk ia.\n\n", "alma 10": "[center][font_size=26]Japta 10[/font_size][/center]\n\n[i]Lihae i kamaot long laen blong Manase—Amulek i talembak oda blong enjel se bae hem i lukaotem Alma—Ol prea blong olgeta we oli stret mo gud i mekem Lod i no spolem ol pipol—Ol loya mo ol jaj we oli no stret mo oli no gud, oli statem wok ia we bae i prapa spolem gud evriwan long ol pipol. Raonabaot 82 B.K.B.[/i]\n\n1 Nao hemia oli ol toktok we Amulek i bin prijim long ol pipol we oli bin stap long graon blong Amonaeha, hem i talem:\n\n2 “Mi mi Amulek; mi mi boe blong Gidona, we hem i boe blong Ismael, we i kamaot long Aminadae; mo hem i semfala Aminadae we i talem mining blong raeting we i stap long wol blong tempol, we God i bin raetem wetem fingga blong hem.\n\n3 Mo Aminadae i kamaot long laen blong Nifae, we i boe blong Lihae, we i kamaot long graon blong Jerusalem, we i kamaot long laen blong Manase, we i boe blong Josef ia we ol brata blong hem oli salem hem i go long Ijip tru long han blong olgeta.\n\n4 Mo luk, mi mi wan man tu we olgeta we oli save mi, oli save long saed blong nem blong mi; yes, mo luk, mi gat plante famli mo plante fren, mo mi bin kasem plante rij samting tru long wok blong han blong mi.\n\n5 Be, afta evri samting ia, mi neva bin save plante long ol fasin blong Lod, mo ol sikret mo gudfala paoa blong hem. Mi talem se mi neva bin save plante long ol samting ia; be luk, mi mekem mistek from mi bin luk plante long ol sikret blong hem, mo gudfala paoa blong hem; yes, mi luk tu we hem i holem laef blong ol pipol ia i stap sef tu.\n\n6 Be, mi bin mekem hat blong mi i kam strong, from God i singaotem mi plante taem mo mi no bin lisin; from hemia, mi save long saed blong ol samting ia, stil mi no wantem blong save; from hemia, mi bin gohed blong go agensem God, wetem fasin nogud blong hat blong mi, go kasem nambafo dei blong nambaseven manis ia, we i stap long nambaten yia blong rul blong ol jaj.\n\n7 Taem we mi bin stap wokbaot blong go luk wan stret famli blong mi, luk, wan enjel blong Lod i kamaot long mi mo i talem: ‘Amulek, gobak long haos blong yu, from bae yu givim kakae long wan profet blong Lod; yes, wan tabu man, wan man we God i bin jusum hem; from hem i bin livim kakae plante dei from ol sin blong pipol ia, mo hem i hanggri, mo bae yu tekem hem i go insaed long haos blong yu mo givim kaekae long hem, mo bae hem i blesem yu mo haos blong yu. Mo bae blesing blong Lod bae i stap long yu mo haos blong yu.’\n\n8 Mo i bin hapen se, mi obei long voes blong enjel, mo mi gobak long haos blong mi. Mo taem mi stap go long ples ia, mi faenem man ia we enjel i bin talem long mi: ‘Bae yu tekem hem i go insaed long haos blong yu’—mo luk hem i semfala man ia we i bin toktok long yufala long saed blong ol samting blong God.\n\n9 Mo enjel i bin talem long mi se hem i wan tabu man; taswe, mi save se hem i wan tabu man from wan enjel blong God i bin talem hemia.\n\n10 Mo bakegen, mi save se ol samting ia we hem i bin talemaot oli tru; from luk mi talem long yufala se, semmak olsem we Lod i stap laef, nao hem i sendem enjel blong hem blong soemaot ol samting ia long mi; mo hem i mekem samting ia taem we Alma ia i bin stap long haos blong mi.\n\n11 From luk, hem i bin blesem haos blong mi, hem i blesem mi, mo ol woman blong mi, mo ol pikinini blong mi, mo papa blong mi mo famli blong mi; yes, hem i blesem evri famli blong mi tu, mo blesing blong Lod i stap long mifala folem ol toktok we hem i bin talemaot.”\n\n12 Mo nao, taem Amulek i bin talemaot ol toktok ia, ol pipol oli stat blong sapraes, from oli luk se i gat moa bitim wan witnes we i testifae long ol samting we oli bin faenem i rong long olgeta, mo tu, long ol samting we bae oli kam, folem spirit blong profesi we i stap long olgeta.\n\n13 Be, i gat sam long olgeta we oli bin tingting blong askem kwestin long tufala, blong oli save kasem tufala long ol toktok blong tufala tru long ol giaman fasin blong olgeta, blong oli save faenem wan samting agensem tufala, blong oli save tekem tufala i go long ol jaj blong olgeta blong oli jajem tufala folem loa, mo blong oli save kilim tufala i ded o sakem tufala i go long kalabus, folem rabis samting we oli save mekem i kamaot o we oli save witnesem agensem tufala.\n\n14 Nao, ol man ia nao oli stap lukaotem blong kilim tufala i ded, we oli ol loya, we olgeta pipol oli pem o we oli stanemap olgeta blong yusum loa, long taem blong kot blong olgeta, o long ol kot blong ol rabis samting blong ol pipol long fored blong ol jaj.\n\n15 Nao ol loya ia oli bin lan long saed blong evri wok mo giaman blong ol pipol; mo samting ia blong mekem olgeta blong oli no gat save long wok blong olgeta.\n\n16 Mo i bin hapen se, oli stat blong askem kwestin long Amulek, blong oli save kasem hem long ol toktok blong hem, o blong hem i save toktok agensem toktok we bae hem i talemaot.\n\n17 Nao oli no save se Amulek i save gat save long saed blong ol plan blong olgeta. Be i bin hapen se, taem we oli stat blong askem kwestin long hem, hem i faenemaot tingting blong olgeta mo, hem i talem long olgeta: “O yufala ol man nogud mo yufala i wan jeneresen we i stronghed, yufala ol loya mo yufala we i gat tufes, from yufala i stap statem wok ia we i blong devel; from yufala i stap putum ol trap mo ol rop blong holem ol man, blong kasem ol tabu man blong God.\n\n18 Yufala i stap statem wok ia blong spolem gud ol wei blong olgeta we oli stret mo gud, mo blong mekem bigfala nogud kros blong God i kamdaon long hed blong yufala, yes, go kasem taem oli prapa spolem gud ol pipol ia oli go lus evriwan.\n\n19 Yes, Mosaea, we i las king blong yumi i bin talem taem we hem i stap rere blong givimaot kingdom, from i no gat wan man we hem i save givim i go long hem, hem i mekem blong oli rulum pipol ia tru long voes blong olgeta—yes, hem i talem gud se sapos taem i kam we voes blong pipol ia i jusum rabis fasin, olsem we, sapos taem i kam we ol pipol ia oli foldaon long fasin blong brekem loa, bae oli raep blong kilim olgeta i ded.\n\n20 Mo nao mi talem long yufala se Lod i jajem ol rabis fasin blong yufala; hem i talemaot gud long pipol ia, tru long voes blong ol enjel: ‘Yufala i sakem sin, sakem sin, from kingdom blong heven i stap kam kolosap.’\n\n21 Yes, hem i talemaot gud tru long voes blong enjel blong hem se: ‘Bae mi kamdaon long medel blong ol man blong mi wetem loa mo jastis long han blong mi.’\n\n22 Yes, mo mi talem long yufala se sapos i no gat ol prea blong olgeta we oli stret mo gud, we oli stap naoia long graon, bae mi visitim yufala naoia mo prapa spolem gud yufala i go lus; be bae i no tru long wota we bae i kam antap mo i kavremap graon olsem ol man long taem blong Noa, be bae i kam tru long hadtaem blong kasem kaekae, mo tru long rabis sik, mo naef blong faet.\n\n23 Be hem i tru long ol prea blong olgeta we oli stret mo gud we i mekem se mi no kilim yufala; nao from hemia, sapos yufala i sakem olgeta we oli stret mo gud long medel blong yufala oli go aot, ale, bae Lod i nomo save holemtaet han blong hem; be long strongfala kros blong hem bae hem i kamaot agensem yufala; ale, bae i kilim yufala wetem hadtaem blong kasem kaekae, mo wetem rabis sik, mo wetem naef blong faet; mo taem i stap kam kolosap, hemia nomo, sapos yufala i sakem sin.”\n\n24 Mo nao i bin hapen se, ol pipol oli kros tumas long Amulek, mo oli singaot, se: “Man ia i toktok nogud agensem ol loa blong yumi we oli stret, mo agensem ol waes loya blong yumi we yumi bin jusum.”\n\n25 Be Amulek i stretem han blong hem, mo i singaot moa strong long olgeta, i talem se: “O yufala ol man nogud mo jeneresen we i stronghed, ?from wanem Setan i gat bigfala paoa long hat blong yufala? ?From wanem yufala i givim yufala long hem blong hem i save gat paoa long yufala, blong mekem ae blong yufala oli blaen, blong yufala i no save andastanem ol toktok we mitufala i bin talemaot olgeta, folem trutok blong olgeta?\n\n26 From luk, ?i tru se mi bin toktok agensem loa blong yufala? Yufala i no andastanem; yufala i talem se mi bin toktok agensem loa blong yufala; be mi no bin toktok olsem, be mi toktok blong sapotem loa blong yufala, blong talemaot panis blong yufala.\n\n27 Mo nao luk, mi talem long yufala se, wok blong prapa spolem gud pipol ia i stat blong kamaot, tru long fasin ia we i no stret mo i no gud blong ol loya blong yufala mo ol jaj blong yufala.”\n\n28 Mo nao i bin hapen se, taem we Amulek i talemaot ol toktok ia, ol pipol oli singaot agensem hem, oli talem se: “Nao mifala i save se man ia i wan pikinini blong devel, from hem i giaman long mifala; from hem i toktok agensem loa blong yumi. Mo nao hem i talem se hem i bin toktok agensem loa.\n\n29 Mo bakegen, hem i toktok nogud agensem ol loya blong yumi, mo ol jaj blong yumi.”\n\n30 Mo i bin hapen se, ol loya oli putum samting ia long hat blong olgeta, blong bae oli tingbaot ol samting ia agensem hem.\n\n31 Mo i bin gat wan long olgeta we nem blong hem i Siesrom. Hem i fasfala man blong toktok agensem Amulek mo Alma, hem i wan long olgeta nambawan man we i gat fulap save blong mekem samting, long medel blong olgeta, from hem i gat plante bisnis blong mekem long medel blong ol pipol.\n\n32 Nao samting we ol loya ia oli bin wantem blong kasem, hem i blong kasem mane; mo oli bin kasem mane folem ol wok blong olgeta.\n\n", "alma 11": "[center][font_size=26]Japta 11[/font_size][/center]\n\n[i]Oli putumaot fasin blong Ol Man blong Nifae blong yusum mane—Amulek i rao wetem Siesrom—Kraes bae i no sevem ol pipol wetem ol sin blong olgeta we i stap yet—Olgeta ia nomo we oli kasem kingdom blong heven bae Lod i sevem olgeta—Evri man bae i girap long ded wetem wan bodi we i nomo save ded—I no gat ded afta Laef Bakegen long Ded. Raonabaot 82 B.K.B.[/i]\n\n1 Nao i bin stap long loa blong Mosaea se evri man we i olsem wan jaj blong loa, o olgeta we oli stanemap olgeta blong kam jaj, oli nid blong kasem pei folem taem we oli wok blong jajem olgeta man we oli tekem olgeta oli kam long fored blong olgeta, blong oli jajem olgeta.\n\n2 Nao, sapos wan man i gat kaon long wan narafala man, mo man ia i no bin pembak wanem we hem i nidim blong pembak, oli mekem komplen i go long jaj; mo jaj i yusum raet blong hem, mo i sendem ol wokman blong tekem man ia i kam long fored blong hem; mo hem i jajem man ia folem loa mo ol samting we i go agensem hem we oli karem i kam, mo afta, oli fosem man ia blong pem samting we hem i nidim blong pem, o oli tekem ol samting blong hem, o oli sakemaot hem long medel blong olgeta pipol olsem wan stilman mo man blong stil.\n\n3 Mo jaj i bin kasem pei blong hem folem taem blong hem—wan sinaen blong gol blong wan dei, o wan sinam blong silva, we i semmak long wan sinaen blong gol; mo samting ia i folem loa we King i bin givim.\n\n4 Nao hemia ol nem blong ol defren pis blong gol blong olgeta, mo blong silva blong olgeta, folem praes blong olgeta. Mo Ol Man blong Nifae oli givim ol nem ia, from oli no kaontem mane folem fasin blong Ol Jiu we oli stap long Jerusalem; mo tu, oli no skelem samting folem fasin blong Ol Jiu; be long evri jeneresen, oli bin jenisim fasin blong kaontem mo skelem samting, folem ol tingting mo situesen blong ol pipol, kasem rul blong ol jaj, we king Mosaea i putum olgeta i stap.\n\n5 Nao fasin blong kaontem i olsem ia nao—wan sinaen blong gol, wan sion blong gol, wan sam blong gol, mo wan limna blong gol.\n\n6 Wan sinam blong silva, wan amno blong silva, wan esrom blong silva mo wan ontae blong silva.\n\n7 Wan sinam blong silva i semmak long wan sinaen blong gol, mo wanwan long tufala i praes blong wan basket blong sid blong bali, mo blong evri kaen sid tu.\n\n8 Nao praes blong wan sion blong gol i tutaem praes blong maket blong wan sinaen.\n\n9 Mo wan sam blong gol i tutaem praes blong maket blong wan sion.\n\n10 Mo wan limna blong gol i praes blong maket blong olgeta evriwan.\n\n11 Mo wan amno blong silva i bigwan olsem tu sinam.\n\n12 Mo wan esrom blong silva i bigwan olsem fo sinam.\n\n13 Mo wan ontae i bigwan olsem olgeta evriwan.\n\n14 Nao hemia i fasin blong kaontem ol smolfala namba blong olgeta—\n\n15 Wan siblon i wan haf blong wan sinam; from hemia, wan siblon i praes blong wan haf basket blong sid blong bali.\n\n16 Mo wan siblam i wan haf blong wan siblon.\n\n17 Mo wan lia i wan haf blong wan siblam.\n\n18 Nao hemia ol namba blong olgeta, folem fasin blong olgeta blong kaontem samting.\n\n19 Nao wan antion blong gol i semmak long tri siblon.\n\n20 Nao hem i from stamba tingting ia nomo blong kasem pei, from oli bin kasem pei folem ol wok blong olgeta, from hemia, oli tantanem ol pipol blong oli mekem bigfala faet, mo evri kaen noes mo fasin nogud, blong oli save gat plante moa wok, blong oli save kasem mane folem ol komplen we i kam long olgeta; from hemia oli bin tantanem ol man oli go agensem Alma mo Amulek.\n\n21 Mo Siesrom ia i stat blong askem Amulek se: “?Yu save ansa long sam kwestin we bae mi askem long yu?” Nao Siesrom i bin wan man we i gat gudfala save long ol plan blong devel, blong hem i save prapa spolem gud wanem we i gud; from hemia, hem i talem long Amulek: “?Bae yu save ansa long ol kwestin we bae mi askem long yu?”\n\n22 Mo Amulek i talem long hem: “?Yes, sapos i folem Spirit blong Lod, we i stap insaed long mi; from bae mi no save talem wan samting we i go agensem Spirit blong Lod.” Mo Siesrom i talem long hem: “Luk, hemia sikis ontae blong silva, mo bae mi givim evri samting ia long yu sapos yu talem se yu no save God ia we Paoa blong hem i Bigwan Tumas.”\n\n23 Nao Amulek i talem se: “O, yu pikinini blong hel, ?from wanem yu traem mi? ?Yu save se olgeta we oli stret mo gud oli no save foldaon long ol temtesen olsem ia?\n\n24 ?Yu biliv se i no gat God? Mi talem long yu, No. Yu save se i gat wan God, be yu laekem ol rij samting moa i bitim hem.\n\n25 Mo nao yu giaman long mi long fored blong God. Yu talem long mi se—‘Luk ol sikis ontae ia, we praes blong olgeta i hae tumas, bae mi givim long yu’—be insaed long hat blong yu, yu wantem blong holembak olgeta long mi; mo hem i tingting blong yu nomo se bae mi talem se mi no save tru God we i stap laef, blong yu save gat wan stamba tingting blong prapa spolem gud mi. Mo nao luk, from bigfala rabis samting ia bae yu kasem pei blong yu.”\n\n26 Mo Siesrom i talem long hem: “?Yu talem se i gat wan tru God we i stap laef?”\n\n27 Mo Amulek i talem: “Yes, i gat wan tru God we i stap laef.”\n\n28 Nao Siesrom i talem: “?I gat moa bitim wan God?”\n\n29 Mo hem i ansa: “No.”\n\n30 Nao Siesrom i talem long hem bakegen: “?Olsem wanem nao yu save ol samting ia?”\n\n31 Mo hem i talem: “Wan enjel i bin talemaot ol samting ia long mi.”\n\n32 Mo Siesrom i talem bakegen: “?Huia man ia we bae i kam? ?Hem i Pikinini blong God?”\n\n33 Mo hem i talem long hem: “Yes.”\n\n34 Mo Siesrom i talem bakegen: “?Bae hem i sevem ol pipol blong hem wetem ol sin blong olgeta we i stap yet?” Mo Amulek i ansa mo i talem long hem: “Mi talem long yu se bae hem i no mekem olsem, from hem i no save tanem baksaed agensem toktok blong hem.”\n\n35 Nao Siesrom i talem long ol pipol se: “Meksua se yufala i tingbaot ol samting ia, from hem i talem se i gat wan God nomo; be stil hem i talem se bae Pikinini blong God bae i kam, be bae hem i no sevem ol pipol blong hem—i olsem se hem i gat raet blong givim oda long God.”\n\n36 Nao Amulek i talem bakegen long hem: “Luk yu bin giaman, from yu talem se mi toktok olsem se mi gat raet blong givim oda long God from mi talem se hem i no save sevem ol pipol blong hem wetem ol sin blong olgeta.\n\n37 Mo mi talem long yu bakegen se hem i no save sevem olgeta wetem ol sin blong olgeta; from mi no save tanem baksaed long toktok blong hem, mo hem i bin talem se bae i no save gat wan samting we i doti i save kasem kingdom blong heven; from hemia, ?olsem wanem nao bae hem i save sevem yufala, sapos yufala i no kasem kingdom blong heven? From hemia, hem i no save sevem yufala wetem ol sin blong yufala.”\n\n38 Nao Siesrom i talem long hem bakegen: “?I tru se Pikinini blong God i Papa ia we I No Save Finis?”\n\n39 Mo Amulek i talem long hem: “Yes, hem i Papa ia we I No Save Finis blong heven mo blong wol, mo evri samting we i stap long tufala ples ia; hem i stat mo i en, faswan mo laswan;\n\n40 Mo bae hem i kam long wol blong pemaot ol pipol blong hem; mo bae hem i tekem long hem ol sin blong olgeta we oli biliv long nem blong hem; mo olgeta ia oli olgeta we bae oli kasem laef we i no save finis, mo fasin blong sevem man i no kam long wan narafala man.\n\n41 From hemia, ol nogud man bae oli stap nomo olsem se fasin blong pemaot man i no bin hapen, hemia nomo sapos ol rop blong ded oli kam lus; from luk, dei ia i stap kam we bae evriwan oli girap long ded mo stanap long fes blong God, mo bae hem i jajem olgeta long saed blong ol wok blong olgeta.\n\n42 Nao, i gat wan ded we oli singaotem ded blong bodi; mo ded blong Kraes bae i tekemaot ol rop blong ded ia blong bodi, blong mekem se evriwan bae i girap long ded ia blong bodi.\n\n43 Spirit mo bodi bae oli kam tugeta bakegen long stret fom blong hem, ol han, ol leg mo ol joen bae oli kam tugeta bakegen long ol stret ples blong olgeta, olsem we yumi stap naoia long taem ia; mo bae oli tekem yumi i kam stanap long fored blong God, bae yumi save olsem we yumi save naoia, mo save tingbaot klia bakegen evriwan long ol rong blong yumi.\n\n44 Nao, kambak ia bae i hapen long evriwan, ol olfala tugeta wetem ol yangfala, ol slef tugeta wetem olgeta we oli fri, ol man tugeta wetem ol woman, ol nogud man tugeta wetem olgeta we oli stret mo gud; mo tu, bae i no save gat wan pis hea blong wanwan hed blong olgeta we i lus; be evri samting bae i kambak long ol stret ples blong olgeta, olsem naoia, o long bodi, mo bae oli tekem olgeta mo oli singaotem olgeta blong ansa long fored blong kot blong Kraes Pikinini, mo God Papa, mo Tabu Spirit, we i wan God we I No Save Finis, blong oli jajem olgeta folem ol wok blong olgeta sapos oli gud o sapos oli nogud.\n\n45 Nao, luk, mi bin toktok long yufala long saed blong ded blong bodi blong wol, mo tu, long saed blong laef bakegen long ded blong bodi blong wol. Mi talem long yufala se, bodi blong wol ia bae i girap long wan bodi we i nomo save ded, hemia aot long ded, we i long fasfala ded i kam long laef, blong oli nomo save ded samtaem; spirit blong olgeta bae i go joenem bodi blong olgeta, mo bae tufala i nomo save seraot; olsem ia nao oli kam fulwan, oli long saed blong spirit mo oli nomo save ded, blong mekem se oli nomo save luk taem we bodi blong olgeta i kam roten.”\n\n46 Nao, taem we Amulek i bin finisim ol toktok ia, ol pipol oli bin stat bakegen blong sapraes, mo tu, Siesrom i bin stat blong seksek. Mo olsem ia nao ol toktok blong Amulek i bin finis, o hemia nomo ol samting we mi bin raetem.\n\n", "alma 12": "[center][font_size=26]Japta 12[/font_size][/center]\n\n[i]Alma i toktok long Siesrom—God i save givim ol sikret blong Hem long olgeta nomo we oli stap fetful—God i jajem ol man folem ol tingting blong olgeta, ol bilif, ol toktok, mo ol wok blong olgeta—Ol nogud man bae oli harem nogud long ded blong spirit—Laef ia blong wol i wan ples blong tes—Plan blong fasin blong pemaot man hem i mekem se laef bakegen long ded i hapen, mo tru long fet, man i kam klin aot long ol sin—Man we i sakem sin i save kasem sore tru long Wan Stret Pikinini Ia Nomo. Raonabaot 82 B.K.B.[/i]\n\n1 Nao Alma, from hem i luk se ol toktok blong Amulek i bin mekem Siesrom i nomo toktok, from hem i luk se Amulek i kasem hem long ol giaman toktok blong hem mo long ol fasin blong trikim man blong prapa spolem gud hem, mo hem i luk se hem i stat blong seksek from hem i save stret ol rong blong hem we oli kontrolem hem, nao hem i openem maot blong hem mo hem i stat blong toktok long hem, mo blong sapotem ol toktok blong Amulek, mo blong eksplenem ol samting i go lelebet moa, mo blong eksplenem ol skripja i go lelebet moa bitim we Amulek i bin mekem.\n\n2 Nao ol toktok we Alma i bin talemaot long Siesrom, ol pipol we oli stap raonabaot oli harem; from i gat plante pipol, mo hem i toktok long fasin ia nao:\n\n3 “Nao Siesrom, yu luk se oli kasem yu long giaman blong yu mo long fasin ia blong stap trikim man, from yu no bin giaman nomo long ol man be yu bin giaman long God; from luk, God i save evri tingting blong yu, mo yu luk se hem i mekem mifala i save ol tingting blong yu tru long Spirit blong hem;\n\n4 Mo yu luk se mifala i save se yu haedem gud plan blong yu, semmak olsem fasin blong haed blong devel, blong i save giaman mo blong trikim ol pipol ia, blong yu save mekem olgeta oli go agensem mitufala, blong tok nogud long mitufala mo blong ronemaot mitufala—\n\n5 Nao hemia i wan plan blong enemi blong yu, mo hem i yusum paoa blong hem long yu. Nao mi wantem se yu tingbaot se, wanem we mi stap talem long yu, mi stap talem long evriwan.\n\n6 Mo luk mi talem long yufala evriwan, se samting ia i wan trap blong enemi, we hem i putum blong kasem ol pipol ia, blong hem i save karem yufala i kam long hem mo kontrolem yufala, blong hem i save raonem yufala wetem ol jen blong hem, blong hem i save fasem yufala blong i prapa spolem gud yufala i go lus blong taem we i no gat en, folem paoa blong hem blong putum man long kalabus.”\n\n7 Nao, taem Alma i bin talemaot ol toktok ia, Siesrom i stat blong seksek moa bigwan, from hem i luksave moa mo moa, paoa ia we i blong God; mo tu, hem i bin luksave se Alma mo Amulek, tufala i save abaot hem, from hem i luksave tru we tufala i save ol tingting mo ol samting we hat blong hem i wantem blong mekem; from God i givim paoa long tufala blong tufala i save ol samting ia folem spirit blong profesi.\n\n8 Mo Siesrom i stat blong askem olgeta gud, blong hem i save kasem moa save long saed blong kingdom blong God. Mo hem i talem long Alma: “?Wanem ia mining blong ol toktok we Amulek i talem long saed blong laef bakegen blong ol dedman, se evriwan bae i girap long ded, ol stret man tugeta wetem ol nogud man, mo bae oli tekem olgeta oli kam stanap long fored blong God blong hem i jajem olgeta folem ol wok blong olgeta?”\n\n9 Mo nao Alma i stat blong eksplenem ol samting ia long hem, se: “God i givim long plante blong save ol sikret blong God; be hem i givim long olgeta folem wan strong komanmen, se bae oli no talemaot ol toktok ia, be pat ia nomo we hem i letem long ol pikinini blong ol man, folem hamas oli folem gud hem mo folem hamas oli wok strong blong hem wetem strong tingting.\n\n10 Mo from hemia, hem we bae i mekem hat blong hem i kam strong, semfala man ia i kasem pat ia we i moa smol blong trutok; mo hem we bae i no mekem hat blong hem i kam strong, bae God i givim bigfala pat blong trutok long hem, kasem taem we God i givim long hem blong save ol sikret blong God kasem taem we hem i save fulwan long olgeta.\n\n11 Mo olgeta we bae oli mekem hat blong olgeta i strong, bae God i givim long olgeta pat ia we i moa smol blong trutok kasem taem we oli no save wan samting long saed blong ol sikret blong hem; mo afta, devel bae i tekem olgeta olsem prisena, mo i lidim olgeta folem tingting blong hem, i go blong hem i prapa spolem gud olgeta oli go lus. Nao hemia mining blong ol jen blong hel.\n\n12 Mo Amulek i bin toktok long wan klia fasin abaot ded, mo abaot fasin blong girap long ded ia blong nomo save ded bakegen, mo abaot fasin blong oli tekem man i kam stanap long fored blong kot blong God blong hem i jajem yumi folem ol wok blong yumi.\n\n13 Afta sapos yumi mekem hat blong yumi i kam strong, yes, sapos yumi mekem hat blong yumi i kam strong agensem trutok, inaf blong mekem se God i no faenem trutok insaed long yumi, nao bae yumi stap long wan ples we i rabis, from se afta, bae God i panisim yumi.\n\n14 From ol toktok blong yumi bae oli go agensem yumi, yes, ol wok blong yumi bae oli go agensem yumi; bae oli no save faenem se i no gat mak long yumi, mo tu, ol tingting blong yumi bae oli go agensem yumi; mo long rabis ples ia we yumi stap long hem bae yumi fraet mo no save traem blong lukluk antap long God blong yumi; mo bae yumi glad moa blong talem long ol ston mo ol bigfala hil blong foldaon antap long yumi blong haedem yumi long fes blong hem.\n\n15 Be hemia i no save hapen olsem; yumi mas girap long gref mo stanap long fes blong hem, long glori blong hem, mo long paoa blong hem, hae nem, mo rul blong hem, mo yumi luksave wetem sem we i no save finis, se evri jajmen blong hem oli stret; se hem i stret long evri wok blong hem, mo hem i gat sore long ol pikinini blong ol man, mo hem i gat evri paoa blong sevem evri man we oli biliv long nem blong hem, mo oli karem i kam frut ia we i soem se oli wantem sakem sin.\n\n16 Mo nao luk, mi talem long yufala se, afta i gat wan ded i kam, we i wan nambatu ded, we i ded long saed blong spirit; afta i wan taem we eni man we i ded long ol sin blong hem, long saed blong ded blong bodi, bae i ded long spirit tu; yes, bae hem i ded long saed blong ol samting blong stret mo gud fasin.\n\n17 Ale, hem i taem we ol harem nogud blong olgeta bae i olsem wan lek blong faea mo salfa, we i stap go antap we i no gat en mo i no save finis; mo afta hem i taem ia we bae oli jenem olgeta daon long wan ded we i no gat en, folem paoa mo fasin ia blong Setan blong putum man long kalabus, from hem i bin kontrolem olgeta folem tingting blong hem.\n\n18 Ale, mi talem long yufala, bae oli stap olsem se fasin blong pemaot man i no bin hapen; from Lod i no save pemaot olgeta folem jastis blong God; mo oli no save ded, from i nomo gat roten samting.”\n\n19 Nao i hapen se, taem we Alma i bin finis blong talem ol toktok ia, ol pipol oli stat blong sapraes plante moa;\n\n20 Be i bin gat wan man we nem blong hem i Antiona, we i wan jif blong rul long olgeta, i kam mo i talem long hem se: “?Wanem mining blong toktok ia we yu bin talem, se bae man i girap long ded mo bae i jenis long bodi ia i go long wan bodi we i nomo save ded, se sol i no save ded?\n\n21 ?Skripja i minim wanem, we i talem se God i bin putum ol jerubim blong gad mo wan naef blong faet we i gat faea long hem long Is blong garen blong Iden, blong mekem se fasfala papa mo mama blong yumi i no go insaed mo tekem mo kakae frut blong tri blong laef, mo stap laef blong oltaem? Mo olsem ia nao yumi luk se i no gat wan janis blong oli save stap laef blong oltaem.”\n\n22 Nao Alma i talem long hem: “Hemia samting ia we mi stap rere blong eksplenem. Nao yumi luk se Adam i bin foldaon taem hem i bin kakae frut ia we i no blong kakae, folem toktok blong God; mo olsem ia nao yumi luk se from hem i bin foldaon, evri man i bin kam wan pipol we i lus mo i foldaon.\n\n23 Mo nao luk, mi talem long yufala se sapos Adam i bin gat janis ia blong tekem mo kakae frut blong tri blong laef long tetaem ia, bae i no save gat ded, mo trutok bae i no kam laef, bae i mekem se God i wan giaman man, from hem i bin talem: ‘Sapos yu kakae bae yu mas ded.’\n\n24 Mo yumi luk se ded i kam long evri man, yes, ded ia we Amulek i bin tokbaot, we hem i ded blong bodi; be God i letem wan taem long man blong hem i save sakem sin; from hemia, laef ia i kam wan ples blong tes; wan taem blong mekem rere blong mitim God; wan taem blong mekem rere from ples ia we i no gat en, we mitufala i bin tokbaot, we i kam afta long laef bakegen long ded blong ol dedman.\n\n25 Nao, sapos i no bin from plan blong fasin blong pemaot man, we oli bin mekem i rere stat long taem we wol i stat, bae ol dedman oli no save laef bakegen long ded; be i gat wan plan blong fasin blong pemaot man we God i putum, we bae i mekem ol dedman oli laef bakegen long ded, ded ia we mitufala i bin tokbaot finis.\n\n26 Mo nao luk, sapos i save gat janis blong fasfala papa mo mama blong yumi se oli bin save go mo tekem mo kakae frut blong tri blong laef, bae oli no hapi blong oltaem from i no gat wan ples blong tes; mo olsem ia nao plan blong fasin blong pemaot man bae i no save hapen, mo toktok blong God bae i no gat yus, from i no wok.\n\n27 Be luk, i no bin olsem ia; be God i bin putum finis se ol man bae oli mas ded; mo afta ded, bae oli kam long jajmen, we i semfala jajmen ia we mitufala i bin tokbaot finis, we hem i en.\n\n28 Mo afta God i bin talem se ol samting ia oli mas hapen long ol man, luk, afta hem i luk se i gat nid ia blong man i mas save ol samting ia we hem i bin talem long olgeta;\n\n29 From hemia, hem i bin sendem ol enjel blong toktok wetem olgeta, mo oli mekem ol man oli luk samfala glori blong hem.\n\n30 Mo oli bin stat long tetaem ia i go, blong prea long nem blong hem; from hemia, God i toktok wetem ol man, mo i mekem olgeta oli save plan blong fasin blong pemaot man, we i bin rere stat long taem we wol i stat; mo hem i mekem olgeta oli save samting ia folem fet mo fasin blong sakem sin blong olgeta, mo folem ol tabu wok blong olgeta.\n\n31 Taswe, hem i givim ol komanmen long ol man, from oli faswan blong brekem ol fasfala komanmen long saed blong ol samting blong laef ia, mo oli kam olsem ol god, oli save wanem i gud mo nogud, oli putum olgeta long wan ples blong tekem aksen, o God i putum olgeta long wan ples we oli save tekem aksen folem tingting blong olgeta mo ol samting we oli laekem, sapos oli wantem mekem gud samting o nogud samting—\n\n32 From hemia, God i givim ol komanmen long olgeta, afta we hem i mekem olgeta oli save plan blong fasin blong pemaot man, blong oli no mas mekem rabis fasin, we panis blong samting ia hem i nambatu ded, we i wan ded we i no gat en, long saed blong ol stret mo gud fasin; from plan blong fasin blong pemaot man i no save gat paoa long olgeta, from oli no save prapa spolem gud ol wok blong jastis, folem gudfala fasin blong God we i bigwan tumas.\n\n33 Be God i bin singaotem ol man, long nem blong Pikinini blong hem (hemia i plan blong fasin blong pemaot man we God i bin putum), i talem: ‘Sapos yufala i sakem sin, mo yufala i no mekem hat blong yufala i kam strong, ale, bae mi gat sore long yufala, tru long Wan Stret Pikinini Ia Nomo blong mi.\n\n34 From hemia, eni man we i sakem sin, mo i no mekem hat blong hem i kam strong, bae hem i gat raet blong kasem sore tru long Wan Stret Pikinini Ia Nomo blong mi, mekem se hem i save kam klin aot long ol sin blong hem; mo olgeta ia bae oli go insaed long kingdom blong mi.\n\n35 Mo eni man we bae i mekem hat blong hem i kam strong mo bae i mekem ol rabis fasin, luk, mi mekem tabu promes se, long kros blong mi, se hem, bae i no go insaed long kingdom blong mi.’\n\n36 Mo nao, ol brata blong mi, luk mi talem long yufala se, sapos yufala i mekem hat blong yufala i kam strong, bae yufala i no save go insaed long kingdom blong Lod; from hemia, ol rabis fasin blong yufala oli stikim hem blong hem i sendem daon bigfala nogud kros blong hem long yufala, olsem long fasfala taem we man i bin stikim hem, yes, folem toktok blong hem long las taem we man i bin stikim hem, semmak tu long fasfala taem, blong prapa spolem gud sol blong yufala kasem taem we i no gat en; from hemia, folem toktok blong hem, i go kasem lasfala ded, semmak wetem fasfala ded.\n\n37 Mo nao, ol brata blong mi, from se yumi save ol samting ia, mo oli tru, bae yumi sakem sin, mo yumi no mekem hat blong yumi i kam strong, blong yumi no stikim Lod, God blong yumi, blong pulum daon bigfala nogud kros blong hem long yumi long nambatu komanmen ia blong hem, we hem i bin givim long yumi; be bae yumi go insaed long kingdom blong God we hem i rere i stap, folem toktok blong hem.\n\n", "alma 13": "[center][font_size=26]Japta 13[/font_size][/center]\n\n[i]Oli bin singaotem ol man blong kam hae pris from fet blong olgeta i bigwan tumas mo ol wok blong olgeta oli gud—Ol hae pris oli mas tijim ol komanmen—Tru long stret mo gud fasin God i mekem olgeta oli kam klin aot long ol sin mo oli go insaed long kingdom blong Lod—Melkesedek i wan long olgeta ia—Ol enjel oli stap talemaot ol gudfala nius long evri ples long graon—Bae oli talemaot se Kraes bae i kam taem bae i hapen. Raonabaot 82 B.K.B.[/i]\n\n1 Mo bakegen, ol brata blong mi, mi wantem blong tekem tingting blong yufala i gobak long taem we Lod God i bin givim ol komanmen ia long ol pikinini blong hem; mo mi wantem se yufala i tingbaot se Lod God i bin odenem ol pris, folem tabu oda blong hem, we i folem oda blong Pikinini blong hem, blong tijim ol samting ia long ol pipol.\n\n2 Mo oli bin odenem ol pris ia folem oda blong Pikinini blong hem, long wan fasin we, tru long wei ia, ol pipol oli save long wanem fasin nao blong lukluk fored mo wet from taem ia we Pikinini blong hem bae i pemaot olgeta.\n\n3 Mo hemia fasin we oli bin odenem olgeta—oli bin singaotem olgeta mo mekem olgeta i rere stat long taem we wol i bin stat folem save we hem i gat finis abaot God, from fet blong olgeta i bigwan tumas mo ol wok blong olgeta oli gud; long stat, God i bin livim olgeta blong jusum gud o nogud; from hemia, from oli jusum gud, mo from oli praktisim fet we i bigfala tumas, God i singaotem olgeta wetem wan tabu koling, yes, wetem tabu koling ia we i rere wetem, mo folem wan fasin blong pemaot man we i rere i stap finis blong ol man ia.\n\n4 Mo olsem ia nao God i bin singaotem olgeta long tabu koling ia from fet blong olgeta, be ol narawan, oli sakemaot Spirit blong God from hat blong olgeta i strong, mo from tingting blong olgeta i blaen, be, sapos oli no bin mekem hemia, maet bae oli save gat bigfala raet ia olsem ol brata blong olgeta.\n\n5 O blong endem, long stat, oli bin stap semmak wetem ol brata blong olgeta; olsem ia nao oli bin mekem rere tabu koling ia stat long taem we wol i bin stat, blong olgeta ia we bae oli no mekem hat blong olgeta i kam strong, hem i from mo tru long atonmen blong Wan Stret Pikinini Ia Nomo, we God i bin mekem i rere—\n\n6 Mo olsem ia nao oli bin singaotem olgeta tru long tabu koling ia, mo oli odenem olgeta long hae prishud blong tabu oda blong God, blong tijim ol komanmen blong hem long ol pikinini blong ol man, blong olgeta tu, oli save go insaed long kingdom blong hem—\n\n7 Hae prishud ia i folem oda blong Pikinini blong hem, we oda ia i bin stap stat long taem we wol i bin stat; o long narafala toktok, i no gat stat blong ol dei o en blong ol yia, God i bin mekem i rere stat long taem we i no save finis i go kasem long evri taem we i no save finis, folem save we hem i gat finis long saed blong evri samting—\n\n8 Oli bin odenem olgeta folem fasin ia nao—oli bin singaotem olgeta tru long wan tabu koling mo oli odenem olgeta tru long wan tabu odinens, mo oli tekem long olgeta hae prishud we i tabu oda, mo koling ia, mo odinens ia, mo hae prishud ia, i no gat stat o en—\n\n9 Olsem ia nao oli kam ol hae pris blong oltaem, folem oda blong Pikinini, Wan Stret Pikinini Ia Nomo blong Papa, we i no gat stat blong ol dei o en blong ol yia, we i fulap long gladhat, jastis, mo trutok. Mo i olsem ia nao. Amen.\n\n10 Nao, olsem we mi bin talem long saed blong tabu oda, o hae prishud ia, i gat plante we oli bin odenem olgeta mo oli kam ol hae pris blong God; mo hem i from bigfala fet blong olgeta mo from fasin blong sakem sin, mo from stret mo gud fasin blong olgeta long fored blong God, from se oli bin jusum blong sakem sin mo mekem wok we i stret mo gud be i no blong kasem ded;\n\n11 From hemia, oli bin singaotem olgeta folem tabu oda ia, mo God i mekem olgeta oli kam tabu, mo oli wasem ol klos blong olgeta i kam waet tru long blad blong Smol Sipsip.\n\n12 Nao olgeta, afta we oli mekem olgeta oli kam tabu tru long Tabu Spirit, wetem ol klos blong olgeta we oli kam waet, oli klin mo oli no gat mak long fored blong God, oli no save luk sin sapos i no wetem fasin blong no laekem nating; mo i bin gat plante man, plante we plante tumas, we oli kam klin evriwan mo oli go insaed long kingdom blong Lod, God blong olgeta.\n\n13 Mo nao, ol brata blong mi, mi wantem yufala blong putum tingting blong yufala i stap daon long fored blong God, mo karem i kam frut ia we i soem se yufala i wantem sakem sin, blong yufala tu i save go insaed long kingdom blong hem.\n\n14 Yes, putum tingting blong yufala i stap daon olsem ol pipol long ol dei blong Melkesedek, we i bin wan hae pris tu folem semfala oda ia we mi bin tokbaot, we hem tu, i bin kasem hae prishud blong oltaem.\n\n15 Mo hem i semfala Melkesedek ia we long hem, Ebraham i bin pem taeting; yes, hem i papa blong yumi Ebraham we i bin pem wan aot long ten long evri samting we hem i gat olsem taeting blong hem.\n\n16 Nao olgeta odinens ia, God i bin givim olgeta folem fasin ia, blong mekem se tru long wei ia, ol pipol oli save luk i go long Pikinini blong God; hem i bin wan saen blong oda blong hem, o hem i oda blong hem, mo samting ia, blong oli save luk i go long hem blong kam klin aot long ol sin blong olgeta, blong oli save go insaed long kingdom blong Lod.\n\n17 Nao Melkesedek ia i king blong graon blong Salem; mo ol man blong hem oli kam strong long rabis fasin mo ol rabis sin; yes, olgeta evriwan i folem rabis rod; oli fulap long evri kaen fasin nogud;\n\n18 Be Melkesedek, from hem i bin praktisim bigfala fet, mo hem i kasem ofis blong hae prishud folem tabu oda blong God, i prijim fasin blong sakem sin long ol pipol blong hem. Mo luk, oli sakem sin; mo Melkesedek i stanemap pis long graon long ol dei blong hem; from hemia, oli singaotem hem prins blong pis, from hem i bin king blong Salem; mo hem i bin rul andanit long papa blong hem.\n\n19 Nao, i bin gat plante bifo long hem, mo tu, i bin gat plante afta, be i no bin gat wan we i bin moa hae long hem; from hemia, oli bin tokbaot hem fulap moa.\n\n20 Nao mi no nid blong talembak samting ia; wanem we mi bin talem, bae i inaf. Luk, ol skripja oli stap long fored blong yufala; sapos yufala i twistim mining blong olgeta, bae i prapa spolem gud yufala bakegen.”\n\n21 Mo nao i bin hapen se, taem we Alma i talem ol toktok ia long olgeta, hem i stretem han blong hem long olgeta mo i singaot wetem wan strong voes, i talem se: “Naoia hem i taem blong sakem sin, from dei blong fasin blong sevem man i stap kam kolosap.\n\n22 Yes, mo voes blong Lod, tru long maot blong ol enjel, i talemaot samting ia long evri kantri; yes, i talemaot samting ia, blong oli save gat ol gudfala nius blong bigfala glad; yes, hem i talemaot ol gudfala nius ia long evri pipol, yes, long olgeta tu we oli bin seraot i go olbaot long fes blong wol; taswe, oli bin kam long yumi.\n\n23 Mo oli bin talemaot long yumi long wan klia fasin, blong yumi save haremsave, blong yumi no save mestem; mo samting ia from yumi stap wokbaot olbaot long wan graon we yumi no save; from hemia, Lod i laekem yumi plante tumas, from yumi gat ol gudfala nius ia we oli stap talemaot long yumi long evri pat blong plantesen blong yumi.\n\n24 From luk, ol enjel oli stap talemaot samting ia long plante man, naoia, long graon blong yumi; mo hem i from stamba tingting ia blong mekem rere hat blong ol pikinini blong ol man blong kasem toktok blong hem, long taem we bae hem i kam long glori blong hem.\n\n25 Mo nao, yumi wet nomo blong harem ol gudfala nius we bae oli talemaot long yumi tru long maot blong ol enjel, long saed blong taem we bae hem i kam; from taem i kam, yumi no save se i kolosap olsem wanem. Mi wantem tumas, sapos i gud long God, se i save hapen long taem blong mi; be sapos hem i naoia o sam taem afta, bae mi hapi long samting ia.\n\n26 Mo bae oli mekem ol man we oli stret mo tabu oli save, tru long maot blong ol enjel, long stret taem we hem i kam long hem, blong ol toktok blong ol papa blong yumi oli save hapen, folem samting ia we oli bin tokbaot long saed blong hem, we i folem spirit blong profesi we i bin stap long olgeta.\n\n27 Mo nao, ol brata blong mi, mi wantem wetem ful hat blong mi, yes, wetem wan bigfala wari we i mekem mi soa, se bae yufala i lisin long ol toktok blong mi, mo sakemaot ol sin blong yufala, mo no pusumbak dei blong sakem ol sin blong yufala;\n\n28 Be se, bae yufala i putum tingting blong yufala i stap daon long fes blong Lod, mo prea long tabu nem blong hem, mo lukaotem mo prea oltaem, blong devel i no save temtem yufala i bitim mak ia we yufala i save tekem, mo olsem ia nao, wetem Tabu Spirit i lidim yufala, bae yufala i kam blong putum tingting blong yufala i stap daon, yufala i no stap flas, i save folem tingting blong narafala man, i save wet longtaem, i fulap long lav mo i save gotru long ol hadtaem wetem longfala tingting;\n\n29 Mo yufala i gat fet long Lod; mo yufala i gat wan hop se bae yufala i save kasem laef we i no save finis; mo yufala i gat lav blong God oltaem insaed long hat blong yufala, blong oli save leftemap yufala long las dei mo go insaed long kingdom blong hem.\n\n30 Mo bae Lod i givim long yufala fasin ia blong sakem sin, blong yufala i no save mekem bigfala nogud kros blong hem i kamdaon long yufala, blong bae oli no fasem daon yufala wetem ol jen blong hel, blong yufala i no save harem nogud long nambatu ded.”\n\n31 Mo Alma i bin talemaot plante moa toktok long ol pipol, we oli no raetem olgeta long buk ia.\n\n", "alma 14": "[center][font_size=26]Japta 14[/font_size][/center]\n\n[i]Oli putum Alma mo Amulek long kalabus mo oli faetem tufala—Oli bonem olgeta we oli biliv mo oli sakem ol tabu skripja i go long faea—Olgeta ia we oli ded from bilif blong olgeta, Lod i akseptem olgeta long glori—Ol wol blong kalabus oli brok mo oli foldaon—Lod i mekem Alma mo Amulek oli go fri, mo olgeta ia we oli givim hadtaem long tufala, wol blong kalabus i kilim olgeta oli ded. Raonabaot 82–81 B.K.B.[/i]\n\n1 Mo i bin hapen se afta we hem i finis blong toktok long ol pipol, plante long olgeta oli bin biliv long ol toktok blong hem, mo oli stat blong sakem sin, mo blong stadi gud long ol skripja.\n\n2 Be moa bigfala namba blong olgeta i wantem blong oli save kilim Alma mo Amulek i ded; from oli kros long Alma, from hem i tok stret mo klia long Siesrom; mo tu, oli talem se Amulek i giaman long olgeta, mo hem i toktok nogud agensem loa blong olgeta, mo tu, agensem ol loya mo ol jaj blong olgeta.\n\n3 Mo tu, oli kros long Alma mo Amulek; mo from oli toktok long wan stret mo klia fasin agensem ol fasin nogud blong olgeta, nao oli lukaotem wan wei blong kilimded tufala long sikret.\n\n4 Be i bin hapen se oli no mekem olsem; be oli tekem tufala mo fasem tufala wetem ol strong rop, mo oli tekem tufala i go stanap long fored blong jif jaj blong kantri.\n\n5 Mo ol pipol oli bin go aot mo oli witnes agensem tufala—oli testifae se tufala i toktok nogud agensem loa, mo ol loya blong olgeta mo ol jaj blong kantri, mo tu, agensem evri pipol we oli stap long graon; mo tu, se Alma mo Amulek i bin testifae se i gat wan God nomo, mo se bae hem i sendem Pikinini blong hem i kam long medel blong ol pipol, be bae hem i no sevem olgeta; mo plante samting olsem ia nao, ol pipol oli bin testifae agensem Alma mo Amulek. Nao oli mekem samting ia long fored blong jif jaj blong kantri.\n\n6 Mo i bin hapen se Siesrom i sapraes long ol toktok we oli bin talemaot; mo tu, hem i bin save long saed blong ol maen we oli blaen, we hem i bin mekem long ol pipol tru long ol giaman toktok blong hem; mo sol blong hem i stat blong harem nogud tumas from hem i kam blong luksave rong blong hem; yes, ol soa blong hel oli stat blong raonem hem.\n\n7 Mo i bin hapen se hem i stat blong singaot long ol pipol, i talem: “Luk, mi mi rong, mo ol man ia oli no gat mak long fes blong God.” Mo hem i stat blong toktok strong from tufala stat long taem ia i go; be oli bin toktok agensem hem, oli talem se: “?Devel i stap long yu tu?” Mo oli bin spet long hem, mo oli sendem hem aot long medel blong olgeta, mo tu, wetem olgeta evriwan we oli biliv long ol toktok we Alma mo Amulek i bin talemaot; mo oli sendemaot olgeta, mo oli sendem ol man blong sakem ston long olgeta.\n\n8 Mo oli karem ol waef mo ol pikinini blong olgeta oli kam tugeta, mo olgeta evriwan we oli biliv o oli tijim olgeta blong biliv long toktok blong God, oli mekem se oli sakem olgeta i go long faea; mo tu, oli karem i kam ol histri blong olgeta we i gat ol tabu skripja, mo sakem olgeta i go long faea tu blong oli save bon, mo faea i prapa spolem i bonem gud olgeta.\n\n9 Mo i bin hapen se oli tekem Alma mo Amulek, mo oli tekem tufala i go long ples blong kilim man i ded, blong oli save witnesem ded blong olgeta we faea i bonem olgeta.\n\n10 Mo taem we Amulek i luk ol soa blong ol woman mo ol pikinini we faea i stap bonem olgeta, hem tu i harem i soa, mo hem i talem long Alma: “?Olsem wanem nao yumitu save witnesem rabis samting ia? Ale, bae yumitu stretem han blong yumitu, mo yusum paoa blong God we i stap long yumitu, mo sevem olgeta long ol flem.”\n\n11 Be Alma i talem long hem: “Spirit i holem mi i talem blong mi no mas stretem han blong mi; from luk, Lod i tekem olgeta long hem bakegen, long glori; mo hem i letem se oli save mekem samting ia, o blong ol pipol oli save mekem samting ia long olgeta, folem strong hat blong olgeta, nao ol jajmen we bae hem i yusum long olgeta long kros blong hem oli save stret; mo blad blong olgeta we oli no gat rong bae i stanap olsem wan witnes agensem olgeta, yes, mo blong i toktok strong agensem olgeta long las dei.”\n\n12 Nao Amulek i talem long Alma: “Luk, maet bae oli bonem yumitu.”\n\n13 Mo Alma i talem: “Letem i hapen folem tingting blong Lod. Be, luk, wok blong yumitu i no finis yet; from hemia bae oli no bonem yumitu.”\n\n14 Nao i bin hapen se taem we ol bodi blong olgeta we oli sakem olgeta i go long faea i bin bon evriwan, mo tu, wetem ol histri we oli sakem long faea wetem olgeta, jif jaj blong kantri i bin kam mo i stanap long fored blong Alma mo Amulek, taem we oli fasem tufala i stap; mo hem i slapem tufala wetem han blong hem long fes blong tufala, mo i talem long tufala: “Afta wanem we yutufala i bin luk, ?bae yutufala i prij bakegen long ol pipol ia, se bae Lod i sakem olgeta i go long wan lek blong faea mo salfa?\n\n15 Luk, yutufala i luk se yutufala i no gat paoa blong sevem olgeta ia we oli bin sakem olgeta i go long faea; mo tu, God i no bin sevem olgeta from oli blong fet blong yutufala.” Mo jaj i slapem tufala bakegen long fes blong tufala, mo i askem: “?Yutufala i gat wanem blong talem blong sapotem yutufala?”\n\n16 Nao jaj ia i folem oda mo fet blong Nehor we i bin kilimded Gidion.\n\n17 Mo i bin hapen se Alma mo Amulek tufala i no ansa long hem, mo hem i slapem tufala bakegen, mo i givim tufala i go long ol ofisa blong sakem tufala i go long kalabus.\n\n18 Mo afta we oli sakem tufala i go long kalabus tri dei, plante loya mo jaj, mo pris, mo tija, we bilif blong olgeta oli olsem Nehor, oli kam; mo oli kam insaed long kalabus blong luk tufala, mo oli askem ol kwestin long tufala long saed blong plante toktok; be tufala i no ansa nating long olgeta.\n\n19 Mo i bin hapen se jaj i stanap long fored blong tufala, mo i talem: “?From wanem yutufala i no ansa long ol toktok blong ol pipol ia? ?Yutufala i no save se mi gat paoa blong sakem yutufala i go long ol flem?” Mo hem i bin givim oda long tufala blong toktok; be tufala i no ansa nating.\n\n20 Mo i bin hapen se oli aot mo oli go long wanwan rod blong olgeta, be oli kambak bakegen long nekis dei; mo jaj tu i slapem tufala bakegen long fes blong tufala. Mo plante oli kam tu, mo oli slapem tufala, oli talem se: “?Bae yutufala i stanap bakegen mo jajem pipol ia, mo toktok agensem loa blong mifala? ?Sapos yutufala i gat wan bigfala paoa, from wanem yutufala i no mekem yutufala i kam fri?”\n\n21 Mo oli bin talem plante samting olsem ia long tufala, oli kakae tut blong olgeta from tufala, mo oli spet long tufala, mo oli talem se: “?Bae mifala i luk olsem wanem taem bae devel i stap kontrolem mifala?”\n\n22 Mo plante samting olsem, yes, oli bin talem evri kaen samting olsem long tufala; mo olsem ia nao oli jikim tufala blong plante dei. Mo oli holembak kaekae long tufala blong tufala i save hanggri, mo wota blong mekem se tufala i save tosta; mo tu, oli tekemaot ol klos blong tufala, mekem se tufala i neked; mo olsem ia nao oli fasem tufala wetem ol strong rop mo oli lokem tufala long kalabus.\n\n23 Mo i bin hapen se afta we oli harem nogud olsem blong plante dei, (mo hem i long nambatwelef dei long nambaten manis, long nambaten yia blong rul blong ol jaj ova long ol pipol blong Nifae) we jif jaj we i rulum graon blong Amonaeha mo plante long ol tija blong olgeta mo ol loya blong olgeta, oli go long kalabus ia we oli fasem Alma mo Amulek wetem ol rop.\n\n24 Mo jif jaj i stanap long fored blong tufala mo i slapem tufala bakegen, mo i talem long tufala: “Sapos yutufala i gat paoa blong God, mekem yutufala i go fri long ol rop ia, mo afta, bae mifala i biliv se Lod bae i kilimded ol pipol ia, hemia folem ol toktok blong yutufala.”\n\n25 Mo i bin hapen se olgeta evriwan oli go mo slapem tufala, mo oli talem ol semfala toktok, gogo kasem laswan; mo taem we laswan i toktok long tufala, paoa blong God i kam long Alma mo Amulek, mo tufala i girap mo stanap long leg blong tufala.\n\n26 Mo Alma i bin prea strong, i talem se: “?Hamas taem moa bae mitufala i harem nogud long ol bigfala hadtaem ia, O Lod? O Lod givim paoa long mitufala folem fet blong mitufala we i stap long Kraes, blong mitufala i go fri.” Mo tufala i brekem ol rop we oli bin fasem tufala wetem; mo taem we ol pipol oli luk samting ia, oli stat blong ronwe, from fraet blong ded i kasem olgeta.\n\n27 Mo i bin hapen se fraet blong olgeta i bigwan tumas, mekem nao oli foldaon long graon, mo oli no kasem doa ia we i blong kamaot long kalabus; mo graon i seksek bigwan tumas, mo ol wol blong kalabus oli brokbrok long tu, mekem se oli foldaon long graon; mo jif jaj, mo ol loya, mo ol pris, mo ol tija, we oli bin slapem Alma mo Amulek, oli bin ded taem we ol wol blong kalabus oli foldaon.\n\n28 Mo Alma mo Amulek i kamaot long kalabus, mo oli no kasem wan kil; from Lod i bin givim paoa long tufala, folem fet blong tufala we i stap long Kraes. Mo tufala i kamaot kwiktaem nomo long kalabus; mo ol rop oli kamaot long tufala; mo kalabus i foldaon long graon, wetem evri sol we i bin stap insaed long ol wol blong kalabus oli ded, be Alma mo Amulek nomo tufala i laef; mo tufala i kamaot kwiktaem nomo long bigtaon.\n\n29 Nao taem we ol pipol oli bin harem wan bigfala noes oli ron i kam tugeta, long ol bigfala grup, blong save wanem i mekem samting ia; mo taem we oli luk Alma mo Amlulek i kamaot long kalabus, mo ol wol blong kalabus oli foldaon long graon, wan bigfala fraet i kasem olgeta, mo oli ronwe long Alma mo Amulek, olsem wan nanigot wetem yangfala blong hem we i ronwe long tu laeon; mo olsem ia nao oli bin ronwe long Alma mo Amulek.\n\n", "alma 15": "[center][font_size=26]Japta 15[/font_size][/center]\n\n[i]Alma mo Amulek, tufala i go long Saedom mo stanemap wan jos—Alma i mekem Siesrom i kam oraet bakegen, hem i joenem Jos—Plante oli kasem baptaes, mo Jos i kam antap gud—Alma mo Amulek, tufala i go long Sarahemla. Raonabaot 81 B.K.B.[/i]\n\n1 Mo i bin hapen se Alma mo Amulek, tufala i kasem oda blong aot long bigtaon ia; mo tufala i go aot, mo tufala i kamaot i go long graon blong Saedom; mo luk, tufala i faenem long ples ia evri pipol we oli bin aot long graon blong Amonaeha, we oli sendemaot olgeta, mo oli stonem olgeta, from oli biliv long ol toktok blong Alma.\n\n2 Mo tufala i talem long olgeta evri samting we i bin hapen long ol waef mo ol pikinini blong ol pipol ia, mo tu, long saed blong tufala, mo paoa ia we i bin mekem tufala i kam fri.\n\n3 Mo tu, Siesrom i ledaon i sik long Saedom, wetem wan fiva we i hot tumas, we bigfala trabol blong tingting blong hem i mekem from fasin nogud blong hem, from hem i ting se Alma mo Amulek i nomo gat; mo hem i ting se oli bin kilimded tufala from rabis fasin blong hem. Mo bigfala sin ia, mo ol plante narafala sin blong hem, i bin givim bigfala trabol long tingting blong hem kasem taem we i kam soa bigwan, we hem i no fri; from hemia hem i stat blong bon long wan hot we i olsem faea.\n\n4 Nao, taem we hem i harem se Alma mo Amulek i stap long graon blong Saedom, hat blong hem i bin stat blong gat paoa; mo hem i sendem wan toktok i go kwiktaem nomo long tufala, from hem i wantem tufala blong kam long hem.\n\n5 Mo i bin hapen se, tufala i go kwiktaem nomo, i obei long toktok we Siesrom i sendem long tufala; mo tufala i go insaed long haos blong Siesrom; mo tufala i faenem hem long bed blong hem, i sik, mo hem i stap daon wetem wan fiva we i hot olsem faea; mo tingting blong hem tu i soa bigwan from ol rabis fasin blong hem; mo taem hem i luk tufala, hem i stretem han blong hem long tufala, mo i askem strong tufala blong save mekem hem i kam oraet bakegen.\n\n6 Mo i bin hapen se, Alma i tekem han blong hem, mo i talem: “?Yu biliv long paoa blong Kraes, blong kasem fasin blong sevem man?”\n\n7 Mo hem i ansa mo talem: “Yes, mi biliv long evri toktok we yu bin tijim.”\n\n8 Mo Alma i talem: “Sapos yu biliv long fasin blong Kraes blong pemaot man, yu save kam oraet bakegen.”\n\n9 Mo hem i talem: “Yes, mi biliv folem ol toktok blong yu.”\n\n10 Mo afta, Alma i bin prea long Lod, i talem: “O Lod, God blong mifala, gat sore long man ia, mo mekem hem i kam oraet bakegen folem fet blong hem we i stap long Kraes.”\n\n11 Mo taem we Alma i bin talem ol toktok ia, Siesrom i stanap long ol leg blong hem, mo i stat blong wokbaot; mo samting ia i mekem wan bigfala sapraes long evri pipol; mo nius blong samting ia i go long evri ples long graon blong Saedom.\n\n12 Mo Alma i baptaesem Siesrom i kam long Lod; mo hem i stat, long tetaem ia i go, blong prij long ol pipol.\n\n13 Mo Alma i stanemap wan jos long graon blong Saedom, mo i konsekretem ol pris mo ol tija insaed long kantri ia, blong oli baptaesem i kam long Lod, eni man we i wantem blong kasem baptaes.\n\n14 Mo i bin hapen se, oli plante; from oli kam long ol bigfala grup, long evri ples blong Saedom mo oli kasem baptaes.\n\n15 Be long saed blong ol pipol we oli bin stap long graon blong Amonaeha, oli stap yet olsem wan pipol we i gat strong hat mo we i stronghed; mo oli no sakem ol sin blong olgeta, oli talem se evri paoa blong Alma mo Amulek i kam long devel; from we bilif blong olgeta i olsem blong Nehor, mo oli no biliv long fasin blong sakem ol sin blong olgeta.\n\n16 Mo i bin hapen se Alma mo Amulek; Amulek, from hem i livim fogud evri gol blong hem, mo silva, mo ol gudgudfala samting blong hem, we i bin stap long graon blong Amonaeha, blong kam talem toktok blong God, from olgeta ia we oli fren blong hem long bifo, mo tu, papa blong hem, mo famli blong hem, oli bin sakemaot hem;\n\n17 From hemia, afta we Alma i bin stanemap jos long Saedom, hem i luk wan bigfala kontrol, yes hem i luk se ol pipol oli kontrolem ol hae tingting blong hat blong olgeta, mo oli stat blong putum tingting blong olgeta i stap daon long fored blong God, mo oli stat blong kam tugeta long ples blong wosip, blong wosipim God long fored blong olta, oli stap gohed blong lukaotgud mo prea oltaem, blong oli save kam fri aot long Setan, mo fri long ded, mo fri long fasin blong prapa spolem gud olgeta—\n\n18 Nao olsem we mi bin talem, Alma i luk evri samting ia, from hemia, hem i tekem Amulek mo tufala i kam long graon blong Sarahemla, mo hem i tekem Amulek i go long haos blong hem, mo i givhan long hem long ol hadtaem blong hem, mo i mekem hem i kam strong moa long Lod.\n\n19 Mo olsem ia nao, nambaten yia blong rul blong ol jaj long ol pipol blong Nifae i bin finis.\n\n", "alma 16": "[center][font_size=26]Japta 16[/font_size][/center]\n\n[i]Ol Man blong Leman oli prapa spolem gud ol pipol blong Amonaeha—Soram i lidim Ol Man blong Nifae blong winim Ol Man blong Leman—Alma mo Amulek mo plante moa oli prijim toktok—Oli tijim se afta Kraes i laef bakegen long ded, bae Hem i kamkamaot long Ol Man blong Nifae. Raonabaot 81–77 B.K.B.[/i]\n\n1 Mo i bin hapen se long nambaleven yia blong rul blong ol jaj ova long ol pipol blong Nifae, long nambafaef dei blong nambatu manis, afta we i bin gat plante pis long graon blong Sarahemla, afta we i no gat plante faet o plante rao blong plante yia, i go kasem nambafaef dei blong nambatu manis long nambaleven yia, i bin gat wan nius blong faet we ol pipol oli harem long evri ples long graon.\n\n2 From luk, ol ami blong Ol Man blong Leman oli bin kam insaed long saed blong waelples, i go long ol boda blong kantri, go kasem bigtaon blong Amonaeha, mo oli bin stat blong kilimded ol pipol mo prapa spolem gud bigtaon ia.\n\n3 Mo nao i bin hapen se, bifo Ol Man blong Nifae oli save pulum tugeta wan ami we i inaf blong ronemaot olgeta long graon, oli prapa spolem gud finis ol pipol we oli stap long bigtaon blong Amonaeha, mo tu, sam long ol boda blong Noa, mo oli holem samfala oli kam prisena, oli stap long waelples.\n\n4 Nao i bin hapen se, Ol Man blong Nifae oli wantem tekemaot olgeta ia we oli holem olgeta oli prisena mo oli stap long waelples.\n\n5 From hemia, man ia we oli bin mekem hem i kam jif kapten blong ol ami blong Ol Man blong Nifae (mo nem blong hem i Soram, mo hem i bin gat tu boe, Lihae mo Aha)—nao Soram mo tufala boe blong hem, oli save se Alma i hae pris ova long jos, mo from oli harem se hem i gat spirit blong profesi, nao oli go long hem mo oli askem hem weaples Lod i wantem olgeta blong go, long waelples, blong lukaotem ol brata blong olgeta ia we Ol Man blong Leman oli mekem olgeta oli kam prisena.\n\n6 Mo i bin hapen se Alma i askem Lod long saed blong samting ia. Mo Alma i gobak mo i talem long olgeta: “Luk, Ol Man blong Leman bae oli krosem reva Saedon long Saot long waelples, longwe antap bitim ol boda blong graon blong Mantae. Mo luk, bae yufala i mitim olgeta long ples ia, long Is blong reva Saedon, mo long ples ia nao Lod bae i putum long han blong yufala blong oli kam fri, ol brata ia blong yufala we oli kam prisena blong Ol Man blong Leman.”\n\n7 Mo i bin hapen se Soram mo ol boe blong hem oli krosem reva Saedon, wetem ol ami blong olgeta, mo oli maj longwe i bitim ol boda blong Mantae i go long Saot blong waelples, we i stap long Is saed blong reva Saedon.\n\n8 Mo oli atakem ol ami blong Ol Man blong Leman, mo Ol Man blong Leman oli seraot i go olbaot mo oli ronemaot olgeta i go insaed long waelples; mo oli tekem ol brata blong olgeta we Ol Man blong Leman i holem olgeta oli prisena blong olgeta, mo i no bin gat wan sol we i prisena, we i bin lus. Mo ol brata blong olgeta oli tekem olgeta oli kambak blong oli tekem ol graon blong olgeta bakegen.\n\n9 Mo olsem ia nao nambaleven yia blong ol jaj i bin finis, oli ronem Ol Man blong Leman oli aot long graon, mo ol pipol blong Amonaeha oli ded; yes, evri sol blong Ol Man blong Amonaeha we oli bin stap laef, oli ded; mo tu, bigtaon blong olgeta we oli talem se God i no save prapa spolem, i smas, from hem i bigfala tumas.\n\n10 Be luk, long wan dei nomo, ples ia i bin emti; mo ol dog mo ol wael animol blong waelples, oli terem nogud ol ded bodi blong ol pipol ia.\n\n11 Be, afta plante dei, oli bin hivimap ol ded bodi blong olgeta long fes blong graon, mo oli kavremap olgeta wetem smol graon nomo. Mo nao smel blong olgeta i strong tumas, mekem se ol pipol oli no go blong stap long graon blong Amonaeha blong plante yia. Mo oli bin singaotem ples ia Emti Graon blong Ol Nehor; from bilif blong olgeta i bin olsem Nehor, we i bin ded; mo graon blong olgeta i bin stap emti.\n\n12 Mo Ol Man blong Leman oli no bin kam blong faet bakegen agensem Ol Man blong Nifae kasem nambafotin yia blong rul blong ol jaj long ol pipol blong Nifae. Mo olsem ia nao, blong tri yia, ol pipol blong Nifae oli bin gohed blong gat pis long evri graon.\n\n13 Mo Alma mo Amulek, tufala i go blong prijim fasin blong sakem sin long ol pipol insaed long ol tempol blong olgeta, mo insaed long ples blong wosip blong olgeta, mo tu, insaed long ol haos blong prea blong olgeta, we oli bin bildim folem fasin blong Ol Jiu.\n\n14 Mo long olgeta we oli bin lisin long toktok blong tufala, tufala i bin talemaot ol toktok blong God long olgeta, mo oli mekem semmak long eni kaen man oltaem.\n\n15 Mo olsem ia nao Alma mo Amulek tufala i bin go aot, mo tu, plante moa we oli jusum olgeta blong mekem wok, blong prijim toktok long evri ples long evri graon. Mo fasin ia blong stanemap jos i stap long evri ples long graon, long evri eria raonabaot, long medel blong ol pipol blong Ol Man blong Nifae.\n\n16 Mo i no bin gat fasin ia blong no stap semmak long medel blong olgeta; Lod i bin kapsaetem Spirit blong hem long ful fes blong graon blong mekem rere ol tingting blong ol pikinini blong ol man, o blong mekem rere hat blong olgeta blong kasem toktok we Lod bae i tijim olgeta, long taem we bae hem i kam—\n\n17 Blong oli no mekem olgeta oli kam strong agensem trutok, blong oli no save gat fasin blong no gat bilif, mo go long fasin blong prapa spolem gud olgeta, be blong oli save kasem trutok wetem glad, mo olsem wan branj we oli joenembak i go long prapa rop, blong oli save go insaed long kingdom blong Lod, God blong olgeta.\n\n18 Nao ol pris ia we oli bin go aot, i go long medel blong ol pipol, oli prij agensem evri giaman toktok, mo toktok blong trikim man, mo tingting blong wantem samting blong narafala man, mo ol rao, mo tingting blong mekem nogud long man, mo toktok agensem man, mo stil, mo stilim mane, tekem samting blong nara man, kilim man i ded, mekem adaltri, mo evri kaen fasin blong gat rabis tingting long man o woman, nao oli stap talem strong se ol samting ia oli no mas hapen—\n\n19 Oli talemaot ol samting we bae oli mas hapen i no longtaem; yes, oli talemaot se bae Pikinini blong God i stap kam, ol safaring blong hem mo ded blong hem, mo tu, taem we bae ol dedman oli laef bakegen long ded.\n\n20 Mo plante long ol pipol oli askem long saed blong ples we Pikinini blong God bae i kam long hem; mo ol pris oli tijim olgeta se bae hem i kamaot long olgeta afta we hem i laef bakegen long ded; mo ol pipol oli harem samting ia wetem wan bigfala hapi mo glad.\n\n21 Mo nao, afta we jos i bin stanap long evri ples long graon—afta we i winim devel, mo ol lida blong Jos oli prijim toktok blong God we i tru evriwan long ful graon, mo Lod i kapsaetem ol blesing blong hem long ol pipol—olsem ia nao nambafotin yia blong rul blong ol jaj long ol pipol blong Nifae i bin finis.\n\n", "alma 17": "Wan histri blong ol boe blong Mosaea, we oli bin sakemaot ol raet blong olgeta blong rulum kingdom from toktok blong God, mo oli bin go antap long graon blong Nifae blong prij long Ol Man blong Leman; ol safaring blong olgeta mo fasin we oli go fri—folem histri blong Alma.\n\nI stat long japta 17 i go kasem en blong japta 27.\n\n[center][font_size=26]Japta 17[/font_size][/center]\n\n[i]Ol boe blong Mosaea oli gat spirit blong profesi mo blong revelesen—Oli go long plante defren wei blong talemaot toktok long Ol Man blong Leman—Amon i go long graon blong Ismael mo i kam wokman blong King Lamonae—Amon i sevem ol grup blong ol animol blong king mo i kilimded nogud ol enemi blong hem long wota blong Sibas. Ol ves 1–3, raonabaot 77 B.K.B.; ves 4, raonabaot 91–77 B.K.B.; mo ol ves 5–39, raonabaot 91 B.K.B.[/i]\n\n1 Mo nao i bin hapen se, taem we Alma i stap wokbaot i aot long graon blong Gidion i go long Saot, i kamaot i go long graon blong Mantae, luk, long bigfala sapraes blong hem, hem i mitim ol boe blong Mosaea we oli stap wokbaot i go long graon blong Sarahemla.\n\n2 Nao ol boe blong Mosaea ia oli bin stap wetem Alma long fastaem we enjel i kamaot long hem; from hemia Alma i glad tumas blong luk ol brata blong hem; mo wanem i ademap moa long glad blong hem, i we oli stil ol brata blong hem long Lod; yes, mo oli kam strong long save blong trutok; from oli ol man we oli haremsave stret ol samting mo oli stadi long ol skripja wetem strong tingting, blong oli save andastanem toktok blong God.\n\n3 Be i no hemia nomo; oli mekem plante prea, mo oli livim kakae; from hemia, oli gat spirit blong profesi, mo spirit blong revelesen, mo taem we oli tij, oli tij wetem paoa mo atoriti blong God.\n\n4 Mo oli bin tijim toktok blong God blong wan taem blong fotin yia long medel blong Ol Man blong Leman, mo oli gat plante sakses blong karem plante oli kam long save blong trutok; yes, tru long paoa blong ol toktok blong olgeta, oli pulum plante oli kam long fored blong olta blong God, blong prea long nem blong hem mo talemaot ol sin blong olgeta long fored blong hem.\n\n5 Nao, hemia nao hem i ol problem we i bin stap wetem olgeta long ol wokbaot blong olgeta, from oli gat plante hadtaem; oli harem nogud plante, tugeta long bodi mo long tingting, olsem hanggri, tosta mo taed, mo tu, plante wok long spirit.\n\n6 Nao hemia ol wokbaot blong olgeta: Afta we oli talem tata long papa blong olgeta, Mosaea, long fas yia blong ol jaj; afta we oli no bin akseptem kingdom we papa blong olgeta i wantem givim long olgeta, mo tu, hemia i tingting blong ol pipol.\n\n7 Be oli bin aot long graon blong Sarahemla, mo oli tekem ol naef blong faet blong olgeta, mo ol spia blong olgeta, mo ol bonara blong olgeta, mo ol ara blong olgeta, mo ol sling blong olgeta; mo oli mekem samting ia blong oli save kasem kaekae blong olgeta, long taem we oli stap long waelples.\n\n8 Mo olsem ia nao oli aot i go long waelples wetem hamas long olgeta we oli bin jusumaot, blong go antap long graon blong Nifae, blong prijim toktok blong God long Ol Man blong Leman.\n\n9 Mo i bin hapen se, oli wokbaot blong plante dei long waelples, mo oli livim kakae plante mo oli prea plante blong Lod i save givim long olgeta wan pat blong Spirit blong hem blong go wetem olgeta, mo stap wetem olgeta, blong oli save stap wan tul long ol han blong God blong karem, sapos i save hapen, ol brata blong olgeta, Ol Man blong Leman, blong kasem save blong trutok, blong kasem save long ol fasin nogud blong kastom blong ol papa blong olgeta, we i no stret.\n\n10 Mo i bin hapen se, Lod i visitim olgeta wetem Spirit blong hem, mo i talem long olgeta: “Leftemap tingting blong yufala.” Mo oli leftemap tingting blong olgeta.\n\n11 Mo tu, Lod i talem long olgeta: “Go kasem Ol Man blong Leman, ol brata blong yufala, mo stanemap toktok blong mi; be yet, yufala i mas save wet longtaem long fasin blong gotru long hadtaem wetem longfala tingting mo ol strong taem, blong yufala i save soem ol gudfala eksampol long olgeta, tru long mi, mo bae mi mekem yufala i kam wan tul long ol han blong mi, blong mekem se mi save sevem plante sol.”\n\n12 Mo i bin hapen se, hat blong ol boe blong Mosaea, mo tu, blong olgeta we oli bin stap wetem olgeta, oli putum strong paoa long tingting blong olgeta blong go kasem Ol Man blong Leman blong talemaot toktok blong God long olgeta.\n\n13 Mo i bin hapen se, taem we oli kasem ol boda blong ol graon blong Ol Man blong Leman, oli seraotem olgeta mo oli aot oli go wanwan, oli trastem Lod se bae oli mit bakegen taem we oli finisim wok blong pikimap kaekae blong olgeta; from oli biliv se wok ia we oli tekem long olgeta i bigwan tumas.\n\n14 Mo i tru se hem i bigwan tumas, from oli tekem wok ia long olgeta blong prijim toktok blong God long wan pipol we i wael mo i bin mekem hat blong hem i kam strong mo i prapa wael; wan pipol we i glad blong kilimded Ol Man blong Nifae, mo stilim mane blong olgeta mo tekem samting blong olgeta; mo oli putum hat blong olgeta i stap long ol rij samting, o long gol mo silva, mo ol ston we praes blong olgeta i hae tumas; be stil, oli lukaot blong kasem olgeta samting ia, tru long fasin ia blong kilimded man mo tekem samting blong man, blong oli no nid blong wok from ol samting ia wetem ol han blong olgeta.\n\n15 Olsem ia nao oli bin wan pipol we i les, plante long olgeta oli wosipim ol aedol, mo strong nogud tok blong God i foldaon long olgeta from ol kastom blong ol papa blong olgeta; i nomata ol promes blong Lod i bin go long olgeta sapos oli sakem sin.\n\n16 From hemia, hemia nao stamba tingting from wanem ol boe blong Mosaea oli bin tekem wok ia long olgeta, blong maet oli save tekem olgeta oli kam blong sakem sin; blong maet oli save lidim olgeta blong save plan blong fasin blong pemaot man.\n\n17 From hemia, oli bin seraotem olgeta oli go wanwan, mo oli go long medel blong olgeta, evri man i go wanwan saed blong hem, folem toktok mo paoa blong God we God i givim long hem.\n\n18 Nao Amon i bin jif long olgeta, o long nara toktok, hem i helpem olgeta, mo hem i aot long olgeta, afta we hem i blesem olgeta folem ol defren wok blong olgeta, afta we hem i bin talemaot toktok blong God long olgeta, o i givhan long olgeta bifo hem i aot long olgeta; mo olsem ia nao wanwan i folem wokbaot blong hem long evri ples long graon.\n\n19 Mo Amon i go long graon blong Ismael, graon we oli singaotem folem nem blong ol boe blong Ismael, we olgeta tu oli bin kam Ol Man blong Leman.\n\n20 Mo taem we Amon i go long graon blong Ismael, Ol Man blong Leman oli holem hem mo oli fasem hem, folem kastom blong olgeta we i blong fasem evri man blong Nifae, we i foldaon long han blong olgeta, mo tekem olgeta i go long king; mo olsem ia nao, i stap long joes blong king, blong kilimded olgeta, o blong holemtaet olgeta oli slef, o sendem olgeta long kalabus, o blong sendem olgeta aot long graon blong hem, folem tingting mo joes blong hem.\n\n21 Mo olsem ia nao oli tekem Amon i go long fored blong king we i rulum graon blong Ismael; mo nem blong hem i Lamonae; mo hem i kamaot long laen blong Ismael.\n\n22 Mo king i askem Amon sapos hem i wantem stastap long graon wetem Ol Man blong Leman o wetem ol pipol blong hem.\n\n23 Mo Amon i talem long hem se: “Yes, mi wantem blong stap wetem pipol ia blong samfala taem; yes, mo maet kasem dei we bae mi ded.”\n\n24 Mo i bin hapen se, king Lamonae i hapi tumas long Amon, mo i mekem olgeta oli tekemaot ol rop long hem; mo hem i wantem Amon blong tekem wan long ol gel blong hem olsem waef blong hem.\n\n25 Be Amon i talem long hem: “No, be bae mi wokman blong yu.” From hemia, Amon i kam wan wokman blong king Lamonae. Mo i bin hapen se oli bin putum hem wetem ol narafala wokman blong wajem ol grup blong ol animol blong Lamonae, folem ol kastom blong Ol Man blong Leman.\n\n26 Mo afta we hem i stap long wok blong king blong tri dei, taem we hem i stap wetem wokman blong Ol Man blong Leman, oli go aot wetem ol grup blong ol animol long ples blong wota, we oli singaotem wota blong Sibas, mo evri man blong Leman i tekem ol grup blong ol animol long ples ia blong oli save dring wota—\n\n27 From hemia, taem we Amon mo ol wokman blong king oli tekem ol grup blong ol animol i go long ples blong wota, luk, wan grup blong Ol Man blong Leman, we oli bin stap wetem ol grup blong animol blong olgeta long wota, oli girap mo ronem ol grup blong ol animol blong Amon mo ol wokman blong king, mo oli ronem olgeta oli go olbaot inaf blong mekem se oli ronwe oli go long evri ples.\n\n28 Nao, ol wokman blong king oli stat blong komplen, oli talem se: “Nao bae king i kilim yumi ded, olsem we hem i mekem long ol brata blong yumi from ol grup blong animol blong olgeta oli bin ronwe oli go olbaot, from ol fasin nogud blong ol man ia.” Mo oli stat blong krae bigwan, oli talem: “Luk, ol grup blong animol blong mifala oli ronwe oli go olbaot finis.”\n\n29 Nao oli krae from oli fraet se bae oli kilim olgeta i ded. Nao taem we Amon i luk samting ia, hat blong hem i solap insaed wetem glad; hem i talem: “from bae mi soemaot paoa blong mi long olgeta fren wokman ia blong mi, o bae mi soem paoa ia we i stap long mi, blong mi karembak ol grup blong animol ia i go long king, blong mekem se mi save winim hat blong olgeta fren wokman ia blong mi, blong mi save lidim olgeta blong biliv long ol toktok blong mi.”\n\n30 Mo nao, hemia ol tingting blong Amon taem we hem i luk ol hadtaem blong olgeta ia we hem i singaotem olgeta olsem ol brata blong hem.\n\n31 Mo i bin hapen se, hem i switim olgeta tru long ol toktok blong hem, i talem: “Ol brata blong mi. Yufala i no fraet mo bae yumi go lukaotem ol grup blong animol ia, mo bae yumi karem olgeta i kam tugeta mo tekem olgeta oli gobak long ples blong wota; mo olsem ia nao bae yumi sevem olgeta grup blong animol blong king mo bae hem i no kilim yumi i ded.”\n\n32 Mo i hapen se, oli bin go lukaotem ol grup blong animol, mo oli folem Amon, mo oli ron we oli spid bigwan mo oli go bitim ol grup blong animol blong king, mo oli pulum olgeta oli kam tugeta bakegen long ples blong wota.\n\n33 Mo olgeta man ia oli stanap bakegen blong ronem ol grup blong animol blong olgeta oli ronwe oli go olbaot; be Amon i talem long ol brata blong hem: “Raonem ol grup blong animol blong mekem se oli no ronwe; mo bae mi go mo rao wetem ol man ia we oli stap ronem ol grup blong animol blong yumi oli ronwe olbaot.”\n\n34 From hemia, oli mekem olsem we Amon i talemaot long olgeta, mo hem i go aot mo i stanap blong rao wetem olgeta we oli stanap long ol wota blong Sibas; mo namba blong olgeta i no bin smol.\n\n35 From hemia, oli no fraet long Amon, from oli ting se wan long olgeta nomo i save kilim hem i ded sapos oli laekem, from oli no save se Lod i bin promes long Mosaea se bae hem i mekem ol boe blong hem oli go fri long han blong olgeta; mo tu, oli no save wan samting long saed blong Lod; from hemia, oli stap harem gud blong stap prapa spolem gud ol brata blong olgeta; mo taswe, oli stanap blong ronem ol grup blong animol blong king oli ronwe olbaot.\n\n36 Be Amon i stanap mo i stat blong sakem ol ston long olgeta wetem sling blong hem; yes, hem i sakem ol ston long olgeta wetem wan bigfala paoa; mo olsem ia nao hem i kilim sam long olgeta oli ded, mekem se oli stat blong sapraes long paoa blong hem; be oli kros from hem i kilimded ol brata blong olgeta, mo oli gat strongfala tingting se hem bae i mas ded; from hemia, from oli luk se oli no save kasem hem wetem ol ston blong olgeta, oli kam long hem wetem ol nalnal blong kilim hem i ded.\n\n37 Be luk, evri man we i leftemap nalnal blong hem blong kilim Amon, i stap katemaot ol han blong hem wetem naef blong faet blong hem; from hem i stanap strong agensem ol atak blong olgeta, tru long fasin blong katemaot ol han blong olgeta wetem sap saed blong naef blong faet blong hem, inaf blong mekem se oli stat blong sapraes, mo oli stat blong ronwe long hem; yes, mo namba blong olgeta i no smol; mo hem i mekem olgeta oli ronwe tru long paoa blong han blong hem.\n\n38 Nao sikis long olgeta oli foldaon tru long ston blong sling, be hem i no kilim wan i ded we i no wan lida blong olgeta wetem naef blong faet blong hem; mo hem i katemaot evri han blong olgeta we oli bin leftemap han agensem hem, mo namba blong olgeta i no smol.\n\n39 Mo taem we hem i bin ronemaot olgeta oli go longwe, hem i gobak mo oli givim wota long ol grup blong animol blong olgeta, mo oli gobak wetem olgeta long gras plantesen blong king, mo afta oli go long king, wetem ol han we Amon i bin katemaot wetem naef blong faet blong hem, han blong olgeta ia we oli traem blong kilim hem i ded; mo oli karem olgeta i go long king olsem wan testemoni blong ol samting we oli bin mekem.\n\n", "alma 18": "[center][font_size=26]Japta 18[/font_size][/center]\n\n[i]King Lamonae i ting se Amon hem i Bigfala Spirit—Amon i tijim king long saed blong olsem wanem God i mekem wol, long saed blong ol wok blong God wetem ol man, mo fasin blong pemaot man we i kam tru long Kraes—Lamonae i biliv mo i foldaon long graon olsem se hem i ded. Raonabaot 90 B.K.B.[/i]\n\n1 Mo i bin hapen se, king Lamonae i mekem ol wokman blong hem oli kam long fored blong hem mo testifae long evri samting we oli luk long saed blong samting ia.\n\n2 Mo taem olgeta evriwan oli testifae abaot ol samting we oli bin luk, mo taem we hem i lanem se Amon i fetful blong kipim ol grup blong animol blong hem oli sef, mo tu, abaot bigfala paoa blong hem taem we hem i faet agensem olgeta ia we oli wantem blong kilimded hem, hem i sapraes plante tumas, mo i talem: “I tru tumas se man ia i moa bitim wan man. Luk, ?hemia i no Bigfala Spirit ia we i stap sendem ol bigfala panis olsem ia long pipol ia, from oli stap kilimded ol man?”\n\n3 Mo oli ansa long king mo talem: “Sapos hem i Bigfala Spirit o sapos hem i wan man, mifala i no save; be hemia, mifala i save, se ol enemi blong king oli no save kilimded hem; mo oli no save ronem ol grup blong animol blong king oli ronwe olbaot taem we hem i stap wetem mifala, from waes blong hem mo bigfala paoa blong hem; from hemia, mifala i save se hem i wan fren blong king. Mo nao, O king, mifala i no biliv se wan man i gat wan bigfala paoa olsem, from mifala i save se oli no save kilim hem i ded.”\n\n4 Mo nao, taem we king i harem ol toktok ia, hem i talem long olgeta: “Nao mi save se hem i Bigfala Spirit; mo hem i kamdaon long taem ia blong sevem laef blong yufala, blong mekem se mi no save kilimded yufala olsem we mi bin mekem long ol brata blong yufala. Nao hemia i Bigfala Spirit ia we ol papa blong yumi oli bin tokbaot.”\n\n5 Nao, hemia i bin kastom blong Lamonae, we hem i kasem long papa blong hem, se i bin gat wan Bigfala Spirit. I nomata we oli bilif long wan Bigfala Spirit, oli ting se eni samting we oli mekem i stret; be, Lamonae i stat blong fraet bigwan, wetem fraet ia se hem i bin mekem rong blong kilimded ol wokman blong hem;\n\n6 From hem i bin kilimded plante long olgeta from ol brata blong olgeta oli ronem ol grup blong animol blong olgeta oli ronwe olbaot, long ples blong wota; mo olsem ia nao, from se oli mekem se oli ronem ol grup blong animol blong olgeta oli ronwe olbaot, nao hem i bin kilimded olgeta.\n\n7 Nao i fasin blong Ol Man blong Leman blong go stanap kolosap long ol wota blong Sibas, blong ronem ol grup blong animol blong ol pipol oli ronwe olbaot, blong mekem se oli save ronem plante long olgeta blong oli ronwe i go long graon blong olgeta, from hem i wan fasin we oli yusum blong stil long medel blong olgeta.\n\n8 Mo i bin hapen se, king Lamonae i askem ol wokman blong hem, se: “?Wehem man ia we i gat bigfala paoa olsem?”\n\n9 Mo oli bin talem long hem: “Luk, hem i stap givim kaekae long ol hos blong yu.” Nao king i talem long olgeta wokman blong hem, se bifo oli go blong givim wota long ol grup blong animol blong olgeta, bae oli mekem rere ol hos blong hem mo ol wilkat blong hem, mo tekem hem i go long graon blong Nifae; from papa blong Lamonae, we hem i king long evri graon, i bin talemaot se bae i gat wan bigfala lafet long graon blong Nifae.\n\n10 Nao taem we king Lamonae i bin harem se Amon i stap mekem rere ol hos blong hem mo ol wilkat blong hem, hem i kam moa sapraes, from Amon i fetful tru, nao i talem se: “I tru tumas se i no gat wan wokman long evri wokman blong mi we i fetful tru olsem man ia; from hem i stap tingbaot evri oda blong mi, blong mekem olgeta.\n\n11 Nao mi save tru se hem i Bigfala Spirit, mo mi wantem hem blong kam long mi, be mi fraet.”\n\n12 Mo i bin hapen se, taem we Amon i mekem i rere ol hos mo ol wilkat blong king mo ol wokman blong hem, hem i go long king, mo hem i luk se fes blong king i jenis; from hemia, hem i stap rere blong livim ples blong hem.\n\n13 Mo wan long ol wokman blong king i talem long hem se: “Rabana,” we i minim, long lanwis ia se, strong tumas o bigfala king, from oli ting se ol king blong olgeta oli strong tumas; mo olsem ia nao hem i talem long hem: “Rabana, king i wantem yu blong stap.”\n\n14 Nao, Amon i bin tanem hem i go long king mo i talem long hem: “?Yu wantem mi blong mekem wanem blong yu, O king?” Mo king i no ansarem hem blong wan taem blong wan aoa, folem taem blong olgeta, from hem i no save wanem blong talem long hem.\n\n15 Mo i hapen se, Amon i talem long hem bakegen: “?Yu wantem wanem long mi?” Be king i no ansarem hem.\n\n16 Mo i bin hapen se Amon, from hem i fulap wetem Spirit blong God, nao hem i save ol tingting blong king. Mo hem i talem long hem: “?Hem i from we yu bin harem se mi bin faet blong sevem ol wokman blong yu mo ol grup blong animol blong yu, mo mi kilim seven long ol brata blong olgeta oli ded wetem sling mo wetem naef blong faet, mo mi katemaot ol han blong olgeta narawan, blong save sevem ol grup blong animol blong yu mo ol wokman blong yu; luk, hemia nao samting we i stap mekem sapraes long yu?\n\n17 Mi talem long yu, ?wanem samting ia, we i mekem sapraes blong yu i bigwan olsem? Luk, mi mi wan man, mo mi wokman blong yu; from hemia, eni samting we yu wantem we hem i stret, bae mi mekem.”\n\n18 Nao taem we king i harem ol toktok ia, hem i sapraes plante bakegen, from hem i luk se Amon i save luksave ol tingting blong hem; be i nomata long samting ia, king Lamonae i openem maot blong hem, mo i talem long hem: “?Yu huia? ?Yu, Yu Bigfala Spirit ia, we i save evri samting?”\n\n19 Amon i ansa mo talem long hem: “No. Mi, mi no hem.”\n\n20 Mo king i talem: “?Olsem wanem nao yu save ol tingting blong hat blong mi? Yu save toktok klia mo no fraet, mo talem long mi long saed blong ol samting ia; mo tu, talem long mi wetem wanem paoa yu bin kilimded mo katemaot ol han blong ol brata blong mi we oli stap ronem ol grup blong animol blong mi oli ronwe olbaot—\n\n21 Mo nao, sapos yu talem long mi long saed blong ol samting ia, eni samting we yu, yu wantem bae mi givim long yu; mo sapos i gat nid, mi save putum ol ami blong mi blong oli gad long yu; be mi save se yu moa strong bitim olgeta evriwan; be eni samting we yu, yu wantem long mi, bae mi givim long yu.”\n\n22 Nao from Amon i bin waes, be i no man blong spolem man, hem i talem long Lamonae se: “?Bae yu lisin gud long ol toktok blong mi, sapos mi talem long yu tru long wanem paoa mi mi stap mekem ol samting ia? Mo hemia i samting we mi wantem long yu.”\n\n23 Mo king i ansarem hem, mo talem: “Yes, bae mi biliv long evri toktok blong yu.” Mo olsem ia nao Amon i kasem gud hem long ol trik blong hem.\n\n24 Mo Amon i stat blong toktok klia long hem we hem i no fraet, mo hem i talem long hem se: “?Yu bilif se i gat wan God?”\n\n25 Mo hem i ansa, mo hem i talem long hem: “Mi no save samting ia i minim wanem.”\n\n26 Mo afta Amon i talem: “?Yu biliv se i gat wan Bigfala Spirit?”\n\n27 Mo hem i talem: “Yes.”\n\n28 Mo Amon i talem: “Hemia i God.” Mo Amon i talem long hem bakegen se: “?Yu biliv se Bigfala Spirit ia, we i God, i bin mekem evri samting we i stap long heven mo long wol?”\n\n29 Mo hem i talem: “Yes, mi bilif se hem i bin mekem evri samting we i stap long wol; be mi no save long ol heven.”\n\n30 Mo Amon i talem long hem: “Ol heven i wan ples we God i stap long hem wetem evri tabu enjel blong hem.”\n\n31 Mo king Lamonae i talem: “?Ples ia i stap antap long wol?”\n\n32 Mo Amon i talem: “Yes, mo hem i lukluk i kamdaon long evri pikinini blong ol man; mo hem i save evri tingting mo wanem nao hat i wantem; from hem i bin mekem evri samting long stat wetem han blong hem.”\n\n33 Mo king Lamonae i talem: “Mi biliv long evri samting we yu bin talem. ?God i bin sendem yu?”\n\n34 Mo Amon i talem long hem: “Mi mi wan man; mo long stat blong wol, God i bin mekem man folem pikja blong hem, mo Tabu Spirit blong hem i singaotem mi blong tijim olgeta samting ia long pipol ia, blong mi save karem olgeta oli kam blong save samting we i stret mo i tru;\n\n35 Mo wan pat blong Spirit ia i stap long mi, we i givim save long mi, mo paoa tu, folem fet blong mi mo ol tingting ia blong wantem samting we i stap long God.”\n\n36 Nao taem we Amon i talem ol toktok ia, hem i stat long taem we wol i bin stat, mo tu, taem we God i bin mekem Adam, mo i talem long hem evri samting long saed blong taem we man i bin foldaon, mo i bin talem mo soem long hem ol histri blong ol man bifo, mo ol histri mo ol tabu skripja blong ol pipol, we ol profet oli bin tokbaot, i go daon kasem taem we papa blong olgeta, Lihae, i bin lego Jerusalem.\n\n37 Mo tu, hem i bin talem long olgeta (from samting ia i go long king mo long ol wokman blong hem) evri wokbaot blong papa blong olgeta long waelples, mo evri hadtaem blong olgeta wetem hanggri mo tosta, mo ol taem we oli harem nogud long bodi blong olgeta, mo sam moa.\n\n38 Mo tu, hem i bin talem long olgeta long saed blong Leman mo Lemyul we tufala i bin go agensem ol narawan, mo ol boe blong Ismael, yes, hem i bin talem long olgeta evri fasin ia blong olgeta blong go agensem ol narawan; mo hem i eksplenem ol histri mo ol skripja long olgeta, stat long taem we Lihae i lego Jerusalem i kam kasem taem ia.\n\n39 Be i no hemia nomo; hem i eksplenem plan blong fasin blong pemaot man long olgeta, we God i mekem rere stat long taem we wol i bin stat; mo tu, hem i mekem olgeta oli save long saed blong Kraes we bae i kam, mo evri wok blong Lod, hem i mekem olgeta oli save long olgeta.\n\n40 Mo i bin hapen se, afta we hem i talemaot ol samting ia, mo afta we hem i bin eksplenem olgeta long king, nao king i bilivim evri toktok blong hem.\n\n41 Mo hem i stat blong prea long Lod, i talem se: “O Lod, gat sore; semmak folem bigfala sore blong yu we yu bin gat long ol pipol blong Nifae, gat sore long mi, mo long ol pipol blong mi.”\n\n42 Mo nao, taem we hem i talem samting ia, hem i foldaon long graon, olsem se hem i ded.\n\n43 Mo i bin hapen se, ol wokman blong hem oli tekem hem mo karem hem i go long waef blong hem, mo oli putum hem long wan bed; mo hem i stap olsem se hem i ded blong tu dei mo tu naet; mo waef blong hem, mo ol boe blong hem, mo ol gel blong hem oli krae sore from hem, folem fasin blong Ol Man blong Leman, we oli krae bigwan from lus blong hem.\n\n", "alma 19": "[center][font_size=26]Japta 19[/font_size][/center]\n\n[i]Lamonae i kasem laet blong laef we i no gat en mo i luk Ridima—Evriwan insaed long haos blong hem i luk wan spesel drim, mo plante oli luk ol enjel—Lod i sevem Amon tru long wan merikel—Hem i baptaesem plante mo i stanemap wan jos long medel blong olgeta. Raonabaot 90 B.K.B.[/i]\n\n1 Mo i bin hapen se, afta tu dei mo tu naet oli stap rere blong tekem bodi blong hem mo putum hem long wan hol blong ston, we oli mekem wetem stamba tingting ia blong berem ol dedman blong olgeta long hem.\n\n2 Nao, from kwin i bin harem oli stap tokbaot Amon, nao hem i sendem mo i wantem Amon blong go long hem.\n\n3 Mo i hapen se, Amon i mekem olsem we oli talem long hem, mo hem i go long kwin, mo i wantem blong save wanem hem i wantem hem blong mekem.\n\n4 Mo hem i talem long hem: “Ol wokman blong hasban blong mi oli talem long mi se yu yu wan profet blong wan tabu God, mo yu gat paoa blong mekem plante bigfala wok long nem blong hem;\n\n5 From hemia, sapos i olsem, mi wantem yu blong go insaed mo luk hasban blong mi, from hem i stap long bed blong tu dei mo tu naet; mo i gat sam we oli talem se hem i no ded, be ol narafala oli talem se hem i ded mo hem i sting, mo oli talem se i moa gud blong putum hem insaed long hol blong ston; be long miwan, hem i no sting.”\n\n6 Nao, hemia i samting we Amon i wantem, from hem i save se king Lamonae i stap anda long paoa blong God; hem i save se dak vel blong no bilif, God i stap sakemaot long tingting blong hem, mo laet ia we i laetem maen blong hem, we i laet blong glori blong God, we i wan gudfala laet blong gud fasin blong hem—yes, laet ia i karem glad ia i kam sloslo long sol blong hem, ol klaod blong tudak oli go lus, mo se laet blong laef we i no gat en i laet long sol blong hem, yes, hem i save se samting ia i winim bodi blong hem, mo God i tekem hem i go longwe—\n\n7 From hemia, wanem we kwin i wantem long hem, i tingting blong hem nomo. Nao, hem i go insaed blong luk king folem wanem we kwin i wantem hem blong mekem; mo hem i luk king, mo hem i save se hem i no ded.\n\n8 Mo hem i talem long kwin: “Hem i no ded, be hem i slip we God i tekem hem i go, mo long tumoro bae hem i wekap bakegen; from hemia, yufala i no berem hem.”\n\n9 Mo Amon i talem long hem: “?Yu biliv long samting ia?” Mo hem i talem long hem: “Mi no gat witnes be toktok blong yu nomo, mo toktok blong ol wokman blong mitufala; be mi biliv se bae i hapen folem wanem we yu bin talem.”\n\n10 Mo Amon i talem long hem: “God i blesem yu from fet blong yu i bigwan tumas; mi talem long yu, woman, se i no gat wan fet we i bigwan olsem long medel blong evri pipol blong Ol Man blong Nifae.”\n\n11 Mo i bin hapen se, hem i wajem gud bed blong hasban blong hem, stat long tetaem ia, go kasem taem ia long nekis dei we Amon i talemaot se bae hem i girap.\n\n12 Mo i bin hapen se, hem i wekap, folem ol toktok blong Amon, mo taem we hem i wekap, hem i stretem han blong hem long woman ia, mo talem: “Mi blesem nem blong God mo God i blesem yu.\n\n13 From i tru olsem we yu stap laef, luk, mi bin luk Ridima blong mi; mo bae hem i kam, mo bae wan woman i bonem hem, mo bae hem i pemaot evri man we i biliv long nem blong hem.” Nao, taem we hem i talem ol toktok ia, hat blong hem i solap insaed long hem, mo hem i foldaon bakegen wetem glad; mo kwin tu i bin foldaon, from paoa blong Spirit i kavremap hem.\n\n14 Nao Amon, from i luk we Spirit blong Lod i bin kapsaet folem ol prea blong hem, long Ol Man blong Leman, ol brata blong hem, olgeta ia we oli mekem Ol Man blong Nifae o evri pipol blong God oli harem sore bigwan from ded long medel blong olgeta, hemia from ol rabis fasin blong olgeta mo from ol kastom blong olgeta, hem i foldaon long ol ni blong hem, mo i stat blong kapsaetem sol blong hem long prea mo talem tangkyu long God long wanem we hem i mekem long ol brata blong hem; mo glad i bin kavremap hem tu; mo olsem ia nao evri trifala ia oli bin foldaon long graon.\n\n15 Nao, taem we ol wokman blong king oli luk se olgeta tri oli foldaon long graon, olgeta tu oli stat blong prea long God from fasin blong respek long Lod i kam kasem olgeta tu, from olgeta nao oli stanap long fored blong king mo oli testifae long hem long saed blong bigfala paoa blong Amon.\n\n16 Mo i bin hapen se, oli prea long nem blong Lod, long evri paoa blong olgeta, go kasem taem we olgeta evriwan oli foldaon long graon, be i gat wan woman blong Ol Man blong Leman nomo we i no foldaon, mo nem blong hem i Abis, we hem i bin jenisim laef blong hem i go long Lod plante yia i pas finis, from wan gudfala visen blong papa blong hem—\n\n17 Olsem ia nao, hem i bin jenisim laef blong hem i go long Lod, mo from hem i neva talemaot samting ia, from hemia, taem we hem i luk se evri wokman blong Lamonae oli foldaon long graon, mo tu, woman bos blong hem, kwin, mo king, mo Amon oli slip flat long graon, hem i save se hemia i paoa blong God; mo from we hem i ting se hemia i janis blong mekem ol pipol oli save wanem i hapen, blong taem we bae oli luk samting ia, bae i save mekem olgeta blong biliv long paoa blong God, from hemia, hem i ron i go long wanwan haos, blong talem long ol pipol wanem we i hapen.\n\n18 Mo oli stat blong kam tugeta long haos blong king. Mo i gat plante pipol we oli kam, mo long sapraes blong olgeta, oli luk king, mo kwin, mo ol wokman blong tufala we oli slip flat long graon, mo olgeta evriwan oli stap long graon olsem se oli ded; mo oli luk Amon tu, mo luk, hem i wan Man blong Nifae.\n\n19 Mo nao ol pipol oli stat blong komplen bitwin olgeta bakegen; sam oli talem se hem i wan bigfala rabis samting we i bin kam long olgeta, o long king mo haos blong hem, from hem i letem Man blong Nifae i save stap long graon.\n\n20 Be ol narawan oli toktok strong agensem olgeta: “King i karem ivel ia i kam long haos blong hem, from hem i kilimded ol wokman blong hem we oli ronem ol grup blong animol blong olgeta oli ronwe olbaot long ol wota blong Sibas.”\n\n21 Mo tu, ol man we oli stap long ol wota blong Sibas mo oli ronem ol grup blong animol blong king oli ronwe olbaot, oli toktok strong agensem olgeta, from oli kros long Amon from namba blong ol brata blong olgeta we hem i bin kilimded long ol wota blong Sibas, taem we hem i stap difendem ol grup blong animol blong king.\n\n22 Nao, wan long olgeta, we brata blong hem i ded long naef blong faet blong Amon, from hem i kros plante tumas long Amon, i pulumaot naef blong faet blong hem mo i go blong hem i save letem naef i foldaon long Amon blong kilim hem i ded; mo taem we hem i leftemap naef blong faet blong kilim hem i ded, luk, hem i foldaon i ded.\n\n23 Nao yumi luk se Amon i no save ded, from Lod i bin talem long Mosaea, papa blong hem: “Bae mi sevem hem, mo bae ol samting oli hapen long hem folem fet blong yu”—from hemia, Mosaea i bin trastem Lod wetem Amon.\n\n24 Mo i bin hapen se, taem we grup blong pipol ia i luk se man ia i foldaon i ded, we i bin leftemap naef blong faet blong kilimded Ammon, fraet i kam long olgeta evriwan, mo oli fraet blong pusum han blong olgeta blong tajem hem, o eniwan long olgeta ia we oli bin foldaon; mo oli stat blong sapraes bakegen long medel blong olgeta, long wanem nao i save mekem bigfala paoa olsem, o evri samting ia i stap minim wanem.\n\n25 Mo i bin hapen se, i gat plante long medel blong olgeta we oli talem se Amon i Bigfala Spirit, mo ol narafala oli talem se Bigfala Spirit i sendem hem;\n\n26 Be ol narafala oli toktok strong agensem olgeta evriwan, oli talem se hem i wan bigfala rabis animol, we Ol Man blong Nifae oli sendem blong trabolem olgeta.\n\n27 Mo i gat sam we oli talem se Bigfala Spirit i sendem Amon blong givim hadtaem long olgeta from ol rabis fasin blong olgeta; mo we Bigfala Spirit ia nao we i lukaotgud Ol Man blong Nifae evri taem, we hem i mekem olgeta oli go fri aot long ol han blong olgeta evri taem; mo oli talem se hem i Bigfala Spirit ia nao we i prapa spolem gud plante long ol brata blong olgeta, we oli Ol Man blong Leman.\n\n28 Mo olsem ia nao rao i stat blong kam strong long medel blong olgeta. Mo taem we oli stap rao olsem ia, haosgel ia we i mekem olgeta blong kam tugeta i kam, mo taem we hem i luk rao we i stap long medel blong ol pipol ia, hem i harem nogud tumas, i go kasem we hem i krae.\n\n29 Mo i bin hapen se, hem i go mo tekem han blong kwin, blong maet hem i save mekem hem i girap long graon; mo taem we hem i tajem han blong hem, hem i girap mo stanap long leg blong hem, mo i singaot wetem wan laod voes, i talem: “!O presem Jisas, we i bin sevem mi long wan rabis hel! !O presem God, gat sore long pipol ia!”\n\n30 Mo taem we hem i talem samting ia, hem i joenem han blong hem tugeta, from hem i fulap long glad, mo hem i talem plante toktok we oli no save andastanem; mo taem we hem i mekem samting ia, hem i tekem han blong king Lamonae, mo luk, hem i girap mo i stanap long ol leg blong hem.\n\n31 Mo king, kwiktaem nomo, i luk rao we i stap long medel blong ol pipol blong hem, i wokbaot i go mo i stat blong tok strong long olgeta, mo i tijim olgeta wetem ol toktok we hem i bin harem long maot blong Amon; mo olgeta evriwan we oli harem ol toktok blong hem oli biliv, mo oli jenisim laef blong olgeta long Lod.\n\n32 Be i bin gat plante long medel blong olgeta we oli no wantem harem ol toktok blong hem; from hemia oli seraot wanwan.\n\n33 Mo i bin hapen se, taem we Amon i girap, hem i tijim olgeta tu, mo tu, evri wokman blong Lamonae, hem i tijim olgeta; mo olgeta evriwan oli talemaot long evri pipol ol semfala samting—se hat blong olgeta i jenis; mekem se oli nomo gat tingting blong mekem rabis samting.\n\n34 Mo luk, i gat plante we oli talem long ol pipol we oli luk ol enjel mo oli toktok wetem olgeta; mo olsem ia nao oli talem long olgeta ol samting blong God, mo abaot stret mo gud fasin blong hem.\n\n35 Mo i bin hapen se, i gat plante we oli biliv long ol toktok blong olgeta; mo olgeta evriwan we oli biliv, oli kasem baptaes; mo oli kam wan stret mo gud pipol, mo oli stanemap wan jos long medel blong olgeta.\n\n36 Mo olsem ia nao wok blong Lod i bin stat long medel blong Ol Man blong Leman; olsem ia nao Lod i stat blong kapsaetem Spirit blong hem long olgeta; mo yumi luk se hem i stretem han blong hem long evri pipol we oli sakem sin mo biliv long nem blong hem.\n\n", "alma 20": "[center][font_size=26]Japta 20[/font_size][/center]\n\n[i]Lod i sendem Amon long Midonae blong mekem ol brata blong hem we oli stap long kalabus oli go fri—Amon mo Lamonae tufala i mitim papa blong Lamonae, we i king blong ful graon—Amon i fosem olfala king blong letem ol brata blong hem oli go fri. Raonabaot 90 B.K.B.[/i]\n\n1 Mo i bin hapen se, taem we oli stanemap wan jos long graon ia, king Lamonae i wantem Amon blong go wetem hem long graon blong Nifae, blong hem i save soem Amon long papa blong hem.\n\n2 Mo voes blong Lod i bin kam long Amon, i talem: “Yu no mas go antap long graon blong Nifae, from luk, bae king i traem blong tekem laef blong yu, be bae yu go long graon blong Midonae; from luk, brata blong yu Eron, mo tu, Myulakae mo Ama oli stap long kalabus.”\n\n3 Nao i bin hapen se, taem we Amon i harem samting ia, hem i talem long Lamonae: “Luk, brata blong mi, mo ol brata blong mi oli stap long kalabus long Midonae, mo bae mi go blong mi save mekem olgeta oli go fri.”\n\n4 Nao Lamonae i bin talem long Amon: “Mi save se, long paoa blong Lod, yu save mekem evri samting. Be luk, bae mi go wetem yu long graon blong Midonae; from king blong graon blong Midonae, we nem blong hem i Antiamno, hem i wan fren blong mi; from hemia, bae mi go long graon blong Midonae, blong mi save tok switim king blong graon, mo bae hem i mekem ol brata blong yu oli kamaot long kalabus.” Nao Lamonae i talem long hem: “?Huia i bin talem long yu se ol brata blong yu oli stap long kalabus?”\n\n5 Mo Amon i talem long hem: “I no gat wan man we i talem long mi, be God nomo; mo hem i bin talem long mi—go mo mekem ol brata blong yu oli go fri, from oli stap long kalabus long graon blong Midonae.”\n\n6 Nao taem we Lamonae i harem samting ia, hem i talem long ol wokman blong hem blong mekem rere ol hos blong hem mo ol wilkat blong hem.\n\n7 Mo hem i talem long Amon se: “Kam, bae mi go daon wetem yu long graon blong Midonae, mo bae mi plis long king blong mekem se hem i save mekem ol brata blong yu oli kamaot long kalabus.”\n\n8 Mo i bin hapen se, taem we Amon mo Lamonae tufala i stap go long ples ia, oli mitim papa blong Lamonae, we i king blong evri graon.\n\n9 Mo luk, papa blong Lamonae i talem long hem: “?From wanem yu no bin kam long lafet blong bigfala dei ia, taem we mi mekem wan lafet blong ol boe blong mi, mo blong ol pipol blong mi?”\n\n10 Mo tu, hem i talem: “?Yu stap go wea wetem Man blong Nifae ia, we i wan long ol pikinini blong wan giaman man?”\n\n11 Mo i bin hapen se, Lamonae i eksplenem long hem wanem ples hem i stap go long hem, from hem i fraet blong mekem hem i kros.\n\n12 Mo tu, hem i bin talem long hem stamba tingting ia we i holemtaet hem long kingdom blong hem, we i mekem se hem i no bin go long papa blong hem long lafet we hem i mekem rere.\n\n13 Mo nao taem we Lamonae i eksplenem ol samting ia long hem, luk, long sapraes blong hem, papa blong hem i kros long hem, mo talem: “Lamonae, yu stap go blong mekem Ol Man blong Nifae ia oli fri, we oli ol boe blong wan giaman man. Luk, hem i bin stilim ol papa blong yumi; mo nao ol pikinini blong hem oli kam tu long medel blong yumi blong oli save, tru long ol giaman fasin blong olgeta mo ol giaman blong olgeta, trikim yumi, blong mekem se oli save stilim long yumi bakegen, ol samting blong yumi.”\n\n14 Nao papa blong Lamonae i givim oda long hem blong kilim Amon i ded wetem naef blong faet. Mo tu, hem i givim oda long hem se bae hem i no go long graon blong Midonae, be bae hem i gobak wetem hem long graon blong Ismael.\n\n15 Be Lamonae i talem long hem: “Bae mi no kilim Amon i ded, mo tu, bae mi no gobak long graon blong Ismael, be bae mi go long graon blong Midonae blong mekem se mi save mekem ol brata blong Amon oli go fri, from mi save se oli ol gudfala man mo ol tabu profet blong tru God.”\n\n16 Nao taem we papa blong hem i harem ol toktok ia, hem i kros long hem, mo hem i pulumaot naef blong faet blong hem, blong hem i save kilim hem i foldaon i go long graon.\n\n17 Be Amon i stanap strong mo talem long hem: “Luk, yu no mas kilim boe blong yu i ded; be i moa gud se hem bae i foldaon be i no yu, from luk, hem i sakem ol sin blong hem; be sapos yu yu foldaon naoia, long kros blong yu, bae God i no save sevem sol blong yu.\n\n18 Mo bakegen, i gud se yu no mekem wan samting; from sapos yu kilimded boe blong yu, from hem i no gat rong, aot long graon, bae blad blong hem i singaot i go long Lod, God blong hem, blong fasin blong pembak trabol bae i kam long yu; mo maet bae yu lusum sol blong yu.”\n\n19 Nao taem we Amon i talem ol toktok ia long hem, hem i ansa long hem, i talem: “Mi save se sapos mi kilim boe blong mi i ded, bae mi mekem blad blong wan man we i no gat rong, i ron; from hem i yu, we yu wantem blong prapa spolem gud hem.”\n\n20 Mo hem i stretem han blong hem blong kilim Amon i ded. Be Amon i bin blokem ol strong atak blong hem, mo tu, Amon i katem han blong papa blong Lamonae mekem se hem i no save yusum.\n\n21 Nao taem we king i luk se Amon i save kilim hem i ded, hem i stat blong plis long Amon blong hem i save lego hem i laef.\n\n22 Be Amon i leftemap naef blong faet blong hem, mo i talem long hem: “Luk, bae mi kilim yu, hemia nomo sapos yu letem ol brata blong mi oli save kamaot long kalabus.”\n\n23 Nao king, i fraet se bae hem i lusum laef blong hem, i talem: “Sapos yu lego mi mi laef bae mi letem long yu eni samting we bae yu askem, i go kasem haf blong kingdom.”\n\n24 Nao taem we Amon i luk se hem i mekem olfala king i folem tingting blong hem, hem i talem long hem: “Sapos yu letem ol brata blong mi oli kamaot long kalabus, mo tu, yu letem Lamonae i save kipim kingdom blong hem, mo se yu no harem nogud long hem, be yu letem hem i mekem samting olsem we hem i wantem long eni samting we hem i tingting, ale bae mi lego yu yu laef i stap; sapos no, bae mi kilim yu, bae yu foldaon i go long graon.”\n\n25 Nao taem we Amon i talem ol toktok ia, king i stat blong glad from laef blong hem.\n\n26 Mo taem we hem i luk se Amon i no gat tingting ia blong kilim hem i ded, mo tu, taem we hem i luk bigfala lav we hem i gat long boe blong hem Lamonae, hem i sapraes plante, mo i talem: “From hemia nomo evri samting we yu wantem, se mi mekem ol brata blong yu oli go fri, mo letem boe blong mi Lamonae blong kipim kingdom blong hem, luk, bae mi letem long yu se boe blong mi i save kipim kingdom blong hem stat long taem ia kasem blong oltaem; mo bae mi nomo rulum hem—\n\n27 Mo bae mi letem long yu se ol brata blong yu oli save kamaot long kalabus, mo yu mo ol brata blong yu, yufala i save kam long mi, long kingdom blong mi; from bae mi wantem tumas blong luk yu.” From king i sapraes bigwan long ol toktok we hem i talemaot, mo tu, long ol toktok we boe blong hem Lamonae i talemaot, from hemia, hem i wantem tumas blong lanem olgeta toktok ia.\n\n28 Mo i bin hapen se, Amon mo Lamonae, tufala i gohed long rod blong tufala, blong go long graon blong Midonae. Mo Lamonae i kasem wan agrimen tru long tingting blong king blong graon; from hemia, ol brata blong Amon oli bin kamaot long kalabus.\n\n29 Mo taem we Amon i mitim olgeta, hem i harem nogud tumas, from luk, oli neked, mo ol strong rop we oli bin fasem olgeta wetem, i bin kakae skin blong olgeta. Mo tu, oli harem nogud long hanggri, tosta, mo evri kaen hadtaem; be oli bin wet longtaem long ol hadtaem blong olgeta.\n\n30 Mo, olsem we i bin hapen, hem i olsem we i mas hapen long olgeta we oli go long ol han blong wan pipol we hat blong olgeta i kam moa strong, mo oli wan pipol we i moa stronghed; from hemia oli no wantem blong lisin long ol toktok blong olgeta, mo oli sakemaot olgeta, mo oli kilim olgeta, mo oli ronemaot olgeta long wan haos i go long narafala haos, mo long wan ples i go long narafala ples, go kasem taem we oli kasem graon blong Midonae; mo long ples ia oli tekem olgeta mo sakem olgeta i go long kalabus, mo oli fasem olgeta wetem ol strongfala rop, mo oli stap long kalabus blong plante dei, mo afta Lamonae mo Amon i bin mekem olgeta oli go fri.\n\n", "alma 21": "Histri blong ol prijing blong Eron mo Myulakae, mo ol brata blong olgeta, long Ol Man blong Leman.\n\nI stat long japta 21 i go kasem en blong japta 25.\n\n[center][font_size=26]Japta 21[/font_size][/center]\n\n[i]Eron i tijim Ol Man blong Amalekae long saed blong Kraes mo Atonmen blong Hem—Oli putum Eron mo ol brata blong hem long kalabus long Midonae—Afta oli mekem olgeta oli go fri, oli tij long ol haos blong prea mo oli helpem plante blong jenisim laef blong olgeta—Lamonae i givim fridom blong relijin, long ol pipol we oli stap long graon blong Ismael. Raonabaot 90–77 B.K.B.[/i]\n\n1 Nao taem we Amon mo ol brata blong hem oli seperet oli go wanwan long ol boda long graon blong Ol Man blong Leman, luk Eron i tekem rod blong hem i go long graon ia we Ol Man blong Leman oli singaotem, Jerusalem; oli singaotem ples ia folem graon we ol papa blong olgeta oli bon long hem; mo hem i longwe i go, i joenem ol boda blong Momon.\n\n2 Nao Ol Man blong Leman mo Ol Man blong Amalekae, mo ol pipol blong Amulon, oli bin bildim wan bigfala bigtaon, we oli singaotem Jerusalem.\n\n3 Nao Ol Man blong Leman, olgeta bakegen, hat blong olgeta i kam strong finis, be Ol Man blong Amalekae mo Ol Man blong Amulon hat blong olgeta i kam moa strong nao; from hemia, oli mekem se Ol Man blong Leman oli mekem hat blong olgeta i kam strong, blong oli save kam strong long fasin nogud mo long ol rabis sin blong olgeta.\n\n4 Mo i bin hapen se, Eron i bin kam long bigtaon blong Jerusalem, mo fas samting, i stat blong prij long Ol Man blong Amalekae. Mo hem i stat blong prij long olgeta long ol haos blong prea blong olgeta, from oli bildim ol haos blong prea folem oda blong Ol Nehor; from plante long Ol Man blong Amalekae mo Ol Man blong Amulon oli bin folem oda blong ol Nehor.\n\n5 From hemia, taem we Eron i go insaed long wan blong ol haos blong prea blong olgeta blong prij long ol pipol, mo taem we hem i stap toktok long olgeta, luk wan long Ol Man blong Amalekae i bin girap, mo i stat blong rao wetem hem, i talem: “?Wanem ia we yu stap testifae long hem? ?Yu, yu bin luk wan enjel? ?From wanem ol enjel oli no kamaot long mifala? ?Luk ol pipol ia oli nogud semmak olsem ol pipol blong yu?\n\n6 Yu talem tu se, sapos mifala i no sakem sin, bae mifala i ded. ?Olsem wanem nao yu save tingting mo ol samting we hat blong mifala i wantem blong mekem? ?Olsem wanem nao yu save se mifala i gat nid blong sakem sin? ?Olsem wanem nao yu save se mifala i no wan stret mo gud pipol? Luk, mifala i bin bildim ol ples blong wosip, mo mifala i kam tugeta blong wosipim God. Mifala i biliv se God bae i sevem evri man.”\n\n7 Nao Eron i talem long hem: “?Yu biliv se Pikinini blong God bae i kam blong pemaot evri man long ol sin blong olgeta?”\n\n8 Mo man ia i talem long hem: “Mifala i no biliv se yu save eni samting olsem. Mifala i no biliv long ol krangke kastom ia. Mifala i no biliv se yu save ol samting we bae oli kam, mo tu, mifala i no biliv se ol papa blong yu, mo tu, ol papa blong mifala oli bin save long saed blong ol samting we oli bin tokbaot, long saed blong samting we bae i kam yet.”\n\n9 Nao Eron i stat blong openem ol skripja long olgeta long saed blong taem we Kraes bae i kam, mo tu, long saed blong laef bakegen long ded blong ol dedman, mo se bae i no gat fasin ia blong pemaot man, sapos i no kam tru long ded mo ol safaring blong Kraes, mo atonmen blong blad blong hem.\n\n10 Mo i bin hapen se, taem we hem i stat blong eksplenem ol samting ia long olgeta, oli kros long hem, mo oli stat blong jikim hem; mo oli no wantem harem ol toktok we hem i stap talemaot.\n\n11 From hemia, taem we hem i luk se oli no wantem harem ol toktok blong hem, hem i aot long haos blong prea blong olgeta, mo i go long wan vilej we oli singaotem Anae-Antae. Mo long ples ia hem i faenem Myulakae i stap prijim trutok long olgeta; wetem Ama mo ol brata blong hem tu. Mo oli toktok raon wetem plante long saed blong trutok.\n\n12 Mo i bin hapen se, oli luk se ol pipol bae oli mekem hat blong olgeta i kam strong, from hemia, oli aot mo go long graon blong Midonae. Mo oli prijim toktok long plante, mo smol nomo i bilivim ol toktok we oli tijim.\n\n13 Be, Eron mo samfala brata blong hem, ol pipol blong Midonae oli tekem olgeta mo sakem olgeta i go long kalabus, mo smol haf blong olgeta we i bin stap i ronwe long graon blong Midonae, oli go long ol eria raonabaot.\n\n14 Mo olgeta we oli sakem olgeta i go long kalabus, oli safa long plante samting, mo oli go fri tru long han blong Lamonae mo Amon, mo oli givim kaekae mo klos long olgeta.\n\n15 Mo oli go aot bakegen blong talemaot trutok, mo olsem ia nao oli kamaot long kalabus blong fas taem; mo olsem ia nao oli bin safa.\n\n16 Mo oli bin go aot long eni ples we Spirit blong Lod i lidim olgeta blong oli go long hem, oli prijim toktok blong God long evri haos blong prea blong Ol Man blong Amalekae, o long evri miting blong Ol Man blong Leman we i save akseptem olgeta blong go insaed.\n\n17 Mo i bin hapen se, Lod i stat blong blesem olgeta, inaf blong mekem se oli karem plante oli kam kasem save blong trutok; yes, oli helpem plante blong luksave ol sin blong olgeta mo ol kastom blong ol papa blong olgeta, we oli no stret.\n\n18 Mo i bin hapen se, Amon mo Lamonae i lego graon blong Midonae mo oli gobak long graon blong Ismael, we i graon blong olgeta we i kam long ol papa blong olgeta.\n\n19 Mo king Lamonae i no wantem letem Amon blong wok blong hem, o kam wokman blong hem.\n\n20 Be hem i mekem se oli mas bildim ol haos blong prea long graon blong Ismael; mo hem i mekem ol man blong hem, o ol pipol we hem i rulum olgeta, blong oli kam tugeta.\n\n21 Mo king i bin glad from olgeta, mo hem i tijim olgeta plante samting. Mo tu, hem i talemaot long olgeta se oli wan pipol we hem i rulum olgeta, se oli wan fri pipol, se oli fri long ol nogud fasin blong king, papa blong hem; from se papa blong hem i letem hem blong save rul ova long ol pipol ia we oli stap long graon blong Ismael, mo long ol graon we oli stap raonabaot.\n\n22 Mo tu, hem i talemaot long olgeta se oli save jusum blong wosipim Lod, God blong olgeta folem tingting blong olgeta, long eni ples we oli stap long hem, sapos i wan graon we king Lamonae i rul long hem.\n\n23 Mo Amon i prij long ol man blong king Lamonae; mo i bin hapen se, hem i tijim olgeta evri samting long saed blong stret mo gud fasin. Mo hem i leftemap tingting blong olgeta evri dei, wetem fasin ia blong wok strong oltaem; mo oli folem gud ol toktok blong hem, mo ol pipol oli gat strong tingting blong obei ol komanmen blong God.\n\n", "alma 22": "[center][font_size=26]Japta 22[/font_size][/center]\n\n[i]Eron i tijim papa blong Lamonae long saed blong Kriesen, Foldaon blong Adam, mo plan blong fasin blong pemaot man, tru long Kraes—King mo evri man insaed long haos blong hem i jenisim laef blong olgeta—Oli eksplenem olsem wanem oli seraotem graon bitwin Ol Man blong Nifae mo Ol Man blong Leman. Raonabaot 90–77 B.K.B.[/i]\n\n1 Nao, taem we Amon i bin stap gohed olsem ia nao blong tijim ol pipol blong Lamonae, bae yumi gobak long histri blong Eron mo ol brata blong hem; from afta we hem i aot long graon blong Midonae, Spirit i bin lidim hem i go long graon blong Nifae, i go kasem haos blong king, we i rulum evri graon be graon blong Ismael nomo hem i no rul long hem; mo hem, hem i papa blong Lamonae.\n\n2 Mo i bin hapen se hem i go luk hem insaed long haos blong king, wetem ol brata blong hem, mo hem i bodaon long fes blong king, mo i talem long hem: “Luk, O king, mifala i ol brata blong Amon, we yu yu mekem mifala i kamaot long kalabus.\n\n3 Mo nao, O king, sapos yu save lego mifala i laef, bae mifala i kam ol wokman blong yu.” Mo king i talem long olgeta se: “Girap, from bae mi lego yufala i stap laef, mo bae mi no letem se yufala i kam wokman blong mi; be bae mi askem strong se bae yufala i givhan long mi; from tingting blong mi i wari lelebet, from bigfala open hat blong brata blong yufala mo ol bigfala toktok blong brata blong yufala, Amon; mo mi wantem blong save stamba tingting from wanem hem i no kamaot long Midonae mo kam antap wetem yufala.”\n\n4 Mo Eron i talem long king: “Luk, Spirit blong Lod i singaotem hem i go long narafala rod; hem i go long graon blong Ismael; blong tijim ol pipol blong Lamonae.”\n\n5 Nao king i talem long olgeta se: “?Wanem nao samting ia we yufala i bin talem long saed blong Spirit blong Lod? Luk, hemia i samting we i stap mekem se mi wari.\n\n6 Mo tu, ?wanem i samting ia we Amon i bin talem?—‘Sapos yu sakem sin, bae Lod i sevem yu, mo sapos yu no sakem sin, bae Lod i sakemaot yu long las dei.’”\n\n7 Mo Eron i ansa long hem mo i talem long hem: “?Yu biliv se i gat wan God?” Mo king i talem: “Mi save se Ol Man blong Amalekae oli talem se i gat wan God, mo mi letem olgeta blong bildim ol ples blong wosip, blong oli save kam tugeta blong wosipim hem. Mo nao sapos yu talem se i gat wan God, luk bae mi biliv.”\n\n8 Mo nao taem we Eron i harem samting ia, hat blong hem i stat blong gat glad, mo hem i talem: “Luk, i tru tumas se semmak olsem we yu stap laef, O king, i gat wan God i stap.”\n\n9 Mo king i talem: “?I tru se God i Bigfala Spirit ia we i bin tekemaot ol papa blong yumi oli aot long graon blong Jerusalem?”\n\n10 Mo Eron i talem long hem: “Yes, hem i Bigfala Spirit ia nao, mo hem i mekem evri samting, tugeta long heven mo long wol. ?Yu biliv long samting ia?”\n\n11 Mo hem i talem: “Yes, mi biliv se Bigfala Spirit i bin mekem evri samting, mo mi wantem tumas blong yu talem long mi long saed blong evri samting ia, mo bae mi biliv long ol toktok blong yu.”\n\n12 Mo i bin hapen se taem we Eron i luk se king bae i save bilivim ol toktok blong hem, hem i ridim ol skripja long king, stat long taem we God i bin mekem Adam—olsem wanem God i bin mekem man folem pikja blong hem, mo we God ia i bin givim long hem ol komanmen, mo from fasin blong brekem loa, man i bin foldaon.\n\n13 Mo Eron i bin eksplenem long hem ol skripja stat long taem blong mekem Adam, i eksplenem long hem taem man i bin foldaon, mo laef blong olgeta blong wol we oli stap long hem, mo tu, plan blong fasin blong pemaot man, we God i bin mekem rere stat long taem we wol i bin stat, tru long Kraes, blong eni man we bae oli biliv long nem blong hem.\n\n14 Mo from we man i bin foldaon, hem i no inaf blong kasem eni samting long hemwan; be ol safaring mo ded blong Kraes i bin pem praes blong ol sin blong olgeta, tru long fet mo fasin blong sakem sin, mo i gat sam moa; mo we hem i brekem ol rop blong ded, blong mekem se gref bae i no save win, mo mekem se hop blong glori i winim harem nogud blong ded; mo Eron i bin eksplenem ol samting ia long king.\n\n15 Mo i bin hapen se afta we Eron i eksplenem ol samting ia long hem, king i talem: “?Wanem nao bae mi mekem blong mi save kasem laef ia we i no save finis we yu bin tokbaot? Yes, ?wanem nao bae mi mekem blong mi save bon long God, mo mekem rabis spirit ia i nomo gat rus long jes blong mi, mo i kasem Spirit blong hem, blong mi save fulap long glad, blong hem i no save sakemaot mi long las dei?” Hem i talem: “Luk, bae mi lego evri samting we mi gat, yes, bae mi givim kingdom blong mi, blong mekem se mi save kasem bigfala glad ia.”\n\n16 Be Eron i talem long hem: “Sapos yu wantem samting ia, sapos yu bodaon long fored blong God, yes, sapos yu sakem evri sin blong yu, mo yu bodaon long fored blong God, mo singaotem nem blong hem wetem fet, we yu bilivim strong se bae yu kasem, ale bae yu kasem hop we yu wantem.”\n\n17 Mo i bin hapen se taem we Eron i talem ol toktok ia, king i bodaon long fored blong Lod, long ol ni blong hem; yes, i go kasem we hem i foldaon i slip flat long graon mo i singaot laod, i talem:\n\n18 “O God, Eron i bin talem long mi se i gat wan God; mo sapos i gat wan God, mo sapos yu yu God, plis soemaot yu long mi, mo bae mi sakem evri sin blong mi blong save yu, mo blong mekem se mi save girap long ded, mo yu sevem mi long las dei.” Mo nao taem we king i bin talem ol toktok ia, paoa blong God i bin nokem hem olsem se hem i ded.\n\n19 Mo i bin hapen se ol wokman blong hem oli ron mo talem long kwin evri samting we i hapen long king. Mo hem i kam long king; mo taem we hem i luk hem i stap slip olsem se hem i ded, mo tu, Eron mo ol brata blong hem i stap stanap olsem se olgeta nao i mekem king i foldaon, nao hem i kros long olgeta, mo i talem long ol wokman blong hem, o ol wokman blong king, blong tekem olgeta mo kilim olgeta oli ded.\n\n20 Nao ol wokman oli bin luk olsem wanem nao king i foldaon, from samting ia oli fraet blong putum han blong olgeta long Eron mo ol brata blong hem; mo oli bin askem long kwin, oli se: “?From wanem yu talem long mifala blong mifala i mas kilim ol man ia oli ded, taem luk, wan long olgeta i moa strong bitim mifala evriwan? Ale, bae mifala i foldaon long fored blong olgeta.”\n\n21 Nao taem we kwin i luk fraet blong ol wokman, hem tu i bin stat blong fraet tumas se bae samfala rabis samting i kam long hem. Mo hem i bin talem long ol wokman blong hem blong go singaotem ol pipol, blong oli save kilim Eron mo ol brata blong hem oli ded.\n\n22 Nao taem we Eron i luk se kwin i stil gohed blong gat strongfala tingting blong kilim olgeta i ded, hem tu, i save se ol pipol oli gat wan hat we i strong, hem i fraet se bae wan grup blong pipol i kam tugeta, mo bae i gat wan bigfala rao, mo wan noes long medel blong ol pipol; from hemia hem i stretem han blong hem mo i mekem king i girap long graon, mo i talem long hem: “Stanap.” Mo hem i stanap long leg blong hem, we hem i kasembak paoa blong hem.\n\n23 Nao oli bin mekem samting ia long fes blong kwin mo plante long ol wokman. Mo taem we oli luk samting ia, oli sapraes plante, mo oli stat blong fraet. Mo king i stanap fored, mo i stat blong tijim olgeta. Mo hem i tijim olgeta gogo, mekem se evriwan insaed long haos blong hem i jenisim laef blong olgeta long Lod.\n\n24 Nao i bin gat wan bigfala grup blong pipol we oli kam tugeta from oda blong kwin, mo oli stat blong gat bigfala komplen long medel blong olgeta bakegen from Eron mo ol brata blong hem.\n\n25 Be king i stanap fored long olgeta mo i tijim olgeta. Mo i mekem olgeta oli nomo kros long Eron mo long olgeta we oli bin stap wetem hem.\n\n26 Mo i bin hapen se taem we king i luk se ol pipol oli nomo kros, hem i mekem Eron mo ol brata blong hem oli stanap fored long medel blong grup blong pipol, mo mekem se oli save prijim trutok long olgeta.\n\n27 Mo i bin hapen se king i sendem wan ofisol toktok i go long pablik long evri ples long graon, long evri pipol blong hem we oli stap long evri graon blong hem, we oli stap long evri eria raonabaot, we boda blong olgeta i go kasem solwota, long Is mo long Wes, mo we wan smolfala graon blong waelples i seraotem olgeta aot long graon blong Sarahemla, we i ron stat long solwota blong Is i go long solwota blong Wes, mo raonabaot long ol boda blong so blong solwota, mo ol boda blong waelples, we i bin stap long Not kolosap long graon blong Sarahemla, tru long ol boda blong Mantae, kolosap long hed blong reva blong Saedon, we i ron stat long Is i go long Wes—mo olsem ia nao Ol Man blong Leman mo Ol Man blong Nifae oli bin seraot.\n\n28 Nao, pat blong Ol Man blong Leman we oli les moa, oli stap long waelples, mo oli stap long ol tenet; mo oli stap olbaot long waelples long Wes saed long graon blong Nifae; yes, mo tu, long Wes saed blong graon blong Sarahemla, long ol boda kolosap long so blong solwota, mo long Wes long graon blong Nifae, long ples blong ol graon we i kam long ol fasfala papa blong olgeta, mo olsem ia nao boda i folem solwota, kolosap long so blong solwota.\n\n29 Mo tu, i bin gat plante Man blong Leman long Is kolosap long so blong solwota, long ples we Ol Man blong Nifae oli pusum olgeta i go long hem. Mo olsem ia nao Ol Man blong Leman i kolosap raonem Ol Man blong Nifae; be Ol Man blong Nifae oli holemtaet evri pat blong Not blong graon we boda i stap long waelples, long ae blong reva blong Saedon, stat long Is kasem Wes, raonabaot long saed blong waelples; long Not, go kasem taem we oli kam long graon we oli singaotem Plante.\n\n30 Mo boda blong hem i bin stap long graon we oli singaotem Emti, from hem i longwe tumas long Not mekem se i kam insaed long graon we ol pipol i bin stap long hem mo oli bin ded, we yumi bin tokbaot ol bun blong olgeta, we ol pipol blong Sarahemla oli bin faenem, from hem i fasfala ples we oli bin stap long hem.\n\n31 Mo oli bin kamaot long ples ia i go antap long Saot blong waelples. Olsem ia nao oli bin singaotem graon we i stap long Not se Emti, mo graon we i stap long Saot oli singaotem Plante, from ples ia we i wan waelples we i fulap long wael animol blong evri kaen, mo wan pat blong olgeta we oli bin stap long graon long Not oli kam blong faenem kaekae.\n\n32 Mo nao, hem i longwe olsem wan mo haf dei nomo blong wan Man blong Nifae blong wokbaot long boda blong Plante mo graon blong Emti, stat long Is i go long solwota blong Wes; mo olsem ia nao graon blong Nifae mo graon blong Sarahemla, kolosap wota i raonem tufala, i gat wan smol pat blong graon we i stap bitwin graon blong Not mo graon blong Saot.\n\n33 Mo i bin hapen se Ol Man blong Nifae oli stap long graon Plante, stat long solwota blong Is i go long solwota blong Wes, mo olsem ia nao Ol Man blong Nifae, long ol waes tingting blong olgeta, wetem ol gad blong olgeta mo ol ami blong olgeta, oli bin blokem Ol Man blong Leman oli stap long Saot, blong mekem se oli nomo save stap long graon long Not, blong mekem se oli no save rulum ol graon we oli stap long Not.\n\n34 From hemia, Ol Man blong Leman oli nomo save holemtaet sam moa graon, be graon blong Nifae nomo, mo waelples raonabaot. Nao samting ia i bin waes tingting blong Ol Man blong Nifae—from Ol Man blong Leman i wan enemi long olgeta, oli no wantem se oli givim hadtaem long olgeta long evri saed, mo tu, oli mekem olsem blong oli save gat wan kantri we oli save ronwe i go long hem, sapos oli wantem.\n\n35 Mo nao mi, afta we mi talem samting ia, mi gobak long histri blong Amon mo Eron, mo Omna mo Himnae, mo ol brata blong olgeta.\n\n", "alma 23": "[center][font_size=26]Japta 23[/font_size][/center]\n\n[i]Oli talemaot ofisol toktok long pablik se oli fri blong biliv long God o no biliv long God—Ol Man blong Leman long ol seven graon mo ol bigtaon oli jenisim laef blong olgeta—Oli singaotem olgeta bakegen Ol Man Antae-Nifae-Lihae mo oli fri long strong nogud tok—Ol Man blong Amalekae mo Ol Man blong Amulon oli sakemaot trutok. Raonabaot 90–77 B.K.B.[/i]\n\n1 Luk, nao i bin hapen se king blong Ol Man blong Leman i sendem wan ofisol toktok long medel blong evri pipol blong hem, blong oli no mas putum han blong olgeta long Amon, o Eron, o Omna, o Himnae, mo ol brata blong olgeta we bae oli go aot blong prijim toktok blong God, long eni ples we bae oli stap long hem, long eni pat blong graon blong olgeta.\n\n2 Yes, hem i bin sendem wan toktok long olgeta, se oli no mas putum han blong olgeta long olgeta blong fasem olgeta, o blong sakem olgeta long kalabus; mo tu, oli no mas spet long olgeta, o faetem olgeta, o sakemaot olgeta long ol haos blong prea blong olgeta, o givim hadtaem long olgeta; mo oli no mas stonem olgeta, be blong oli mas letem olgeta blong go long ol haos blong olgeta, mo tu, long ol tempol blong olgeta, mo ol ples blong wosip blong olgeta.\n\n3 Mo olsem ia nao oli save go aot mo prijim trutok folem ol tingting blong olgeta, from king i jenisim laef blong hem i go long Lod, mo evri man insaed long haos blong hem tu; from hemia, hem i sendem ofisol toktok blong hem long evri ples long graon long ol pipol blong hem, blong mekem se toktok blong God i no save gat wan samting we i save blokem, be blong i save go aot truaot long evri graon, blong mekem se ol man blong hem oli luksave ol nogud kastom blong ol papa blong olgeta, mo blong oli save luksave se olgeta evriwan oli ol brata, mo se oli no mas kilim man i ded, o stil long taem blong faet, o stil, o mekem adaltri, o mekem eni kaen fasin nogud.\n\n4 Mo nao i bin hapen se, taem we king i sendem ofisol toktok ia i go, Eron mo ol brata blong hem oli go aot long wan bigtaon i go long narafala bigtaon, mo long wan haos blong wosip i go long narafalawan, oli stanemap ol jos, mo konsekretem ol pris mo ol tija truaot long graon long medel blong Ol Man blong Leman, blong prijim mo blong tijim toktok blong God long medel blong olgeta; mo olsem ia nao oli bin stat blong gat bigfala sakses.\n\n5 Mo i bin gat plante taosen long olgeta we oli tekem i kam long save long saed blong Lod, yes, i gat plante taosen long olgeta we oli tekem i kam blong biliv long ol kastom blong Ol Man blong Nifae; mo oli tijim olgeta long ol histri mo profesi we oli bin pasem i kam daon kasem naoia.\n\n6 Mo i tru se olsem we Lod i stap laef, i tru se olgeta we oli biliv, o olgeta we oli tekem olgeta blong kam save long saed blong trutok, tru long ol prijing blong Amon mo ol brata blong hem, folem spirit blong revelesen, mo blong profesi, mo paoa blong God we i stap mekem ol merikel long olgeta—yes, mi talem long yufala se, olsem we Lod i stap laef, olgeta long Ol Man blong Leman we oli bin biliv long ol prijing blong olgeta, mo oli jenisim laef blong olgeta long Lod, oli neva foldaon i go lus.\n\n7 From oli bin kam wan stret mo gud pipol; oli bin putum daon ol tul blong faet blong olgeta, we oli yusum taem oli tanem olgeta agensem man, blong oli no faet agensem God bakegen, mo agensem eni long ol brata blong olgeta.\n\n8 Nao, hemia i olgeta we oli jenisim laef blong olgeta long Lod:\n\n9 Ol pipol blong Leman we oli stap long graon blong Ismael;\n\n10 Mo tu, ol pipol blong Leman we oli stap long graon blong Midonae;\n\n11 Mo tu, ol pipol blong Leman we oli stap long bigtaon blong Nifae;\n\n12 Mo tu, ol pipol blong Leman we oli stap long graon blong Saelom, mo we oli stap long graon blong Semlon, mo long bigtaon blong Lemyul, mo long bigtaon blong Simnaelom.\n\n13 Mo hemia i olgeta nem blong ol bigtaon blong Ol Man blong Leman we oli bin jenisim laef blong olgeta i go long Lod; mo hemia i olgeta ia we oli putum daon ol tul blong faet blong olgeta we oli yusum taem oli go agensem man, yes, evri tul blong faet blong olgeta; mo olgeta evriwan oli Ol Man blong Leman.\n\n14 Mo Ol Man blong Amalekae oli no jenisim laef blong olgeta, be wan nomo; mo tu, i no bin gat eni long Ol Man blong Amulon; be oli mekem hat blong olgeta i kam strong, mo tu, hat blong Ol Man blong Leman long pat blong graon ia, long eni ples we oli stap, yes, mo evri vilej blong olgeta mo evri bigtaon blong olgeta.\n\n15 From hemia, mifala i talemaot evri nem blong ol bigtaon blong Ol Man blong Leman we oli sakem sin mo oli kam blong save long saed blong trutok, mo oli jenisim laef blong olgeta.\n\n16 Mo nao i bin hapen se king mo olgeta ia we oli bin jenisim laef blong olgeta, i bin wantem blong kasem wan nem, blong mekem se oli save kam defren long ol brata blong olgeta; nao king i askem Eron mo plante long ol pris, long saed blong wanem nem bae oli tekem long olgeta blong mekem se oli save defren long olgeta narawan.\n\n17 Mo i bin hapen se nem we oli singaotem olgeta long hem, i Antae-Nifae-Lihae; mo oli bin singaotem olgeta long nem ia, mo oli nomo singaotem olgeta Ol Man blong Leman.\n\n18 Mo oli bin stat blong kam wan pipol we oli wok strong tumas wetem ol han blong olgeta; yes, mo oli fren gud wetem Ol Man blong Nifae; from hemia, oli statem wan fasin blong gat fren wetem olgeta, mo strong nogud tok blong God i nomo folem olgeta.\n\n", "alma 24": "[center][font_size=26]Japta 24[/font_size][/center]\n\n[i]Ol Man blong Leman oli kam agensem ol pipol blong God—Ol Man Antae-Nifae-Lihae oli hapi long Kraes mo ol enjel oli visitim olgeta—Oli jusum blong kasem ded be i no blong faet blong difendem laef blong olgeta—Moa Man blong Leman oli jenisim laef blong olgeta. Raonabaot 90–77 B.K.B.[/i]\n\n1 Mo i bin hapen se Ol Man blong Amalekae mo Ol Man blong Amulon, mo Ol Man blong Leman we oli stap long graon blong Amulon, mo tu, long graon blong Helam, mo oli stap tu long graon blong Jerusalem, mo long en, long evri graon raonabaot, we oli no jenisim laef blong olgeta mo oli no tekem long olgeta, nem blong Antae-Nifae-Lihae; Ol Man blong Amalekae mo Ol Man blong Amulon oli stikim tingting blong olgeta, blong oli kam kros agensem ol brata blong olgeta.\n\n2 Mo fasin ia blong no laekem olgeta nating, i bin kam strong tumas agensem olgeta, inaf blong mekem se oli stat blong tanem olgeta agensem king blong olgeta, mekem se oli no wantem hem blong stap olsem king blong olgeta; from hemia, oli tekem ol tul blong faet agensem ol pipol blong Antae-Nifae-Lihae.\n\n3 Nao king i bin givim kingdom long boe blong hem, mo hem i singaotem nem blong hem Antae-Nifae-Lihae.\n\n4 Mo king i ded long semfala yia we Ol Man blong Leman oli stat blong mekem rere blong go faet agensem ol pipol blong God.\n\n5 Nao taem we Amon mo ol brata blong hem, mo olgeta evriwan we oli bin go antap wetem hem oli luk Ol Man blong Leman oli stap rere blong prapa spolem gud evriwan ol brata blong olgeta, oli kam long graon blong Midian, mo long ples ia Amon i mitim evri brata blong hem; mo long ples ia, oli go long graon blong Ismael blong oli save holem wan kaonsel wetem Lamonae, mo tu, wetem brata blong hem Antae-Nifae-Lihae blong tokbaot wanem oli mas mekem blong difendem olgeta agensem Ol Man blong Leman.\n\n6 Nao i no bin gat wan sol nating long medel blong evri pipol ia, we i bin jenisim laef blong hem long Lod, we i wantem tekem ol tul blong faet agensem ol brata blong olgeta; no, oli no wantem tu blong mekem rere blong faet; yes, mo tu, king blong olgeta i givim oda long olgeta blong no mekem olsem.\n\n7 Nao, hemia ol toktok we hem i talem long ol pipol long saed blong samting ia: “Mi talem tangkyu long God blong mi, ol pipol blong mi we mi lavem tumas, we bigfala God blong yumi, long gud fasin blong hem, i sendem ol brata ia blong yumi, Ol Man blong Nifae, long yumi blong prij long yumi, mo blong helpem yumi luksave ol kastom blong ol nogud papa blong yumi.\n\n8 Mo luk, mi talem tangkyu long bigfala God blong mi, we hem i bin givim long yumi wan pat blong Spirit blong hem blong mekem hat blong yumi i kam sopsop, mekem se yumi bin statem wan fasin ia blong mekem fren wetem ol brata ia, Ol Man blong Nifae.\n\n9 Mo luk, mi talem tangkyu tu long God blong mi, from we taem hem i bin openem fasin ia blong mekem fren, yumi luksave ol sin blong yumi, mo plante fasin ia blong kilim man i ded we yumi bin mekem.\n\n10 Mo tu, mi talem tangkyu long God blong mi, yes, bigfala God blong mi, we hem i bin letem yumi blong yumi save sakem sin from ol samting ia, mo tu, we hem i bin fogivim yumi long ol plante sin ia blong yumi mo ol fasin ia blong kilimded man we yumi stap mekem, mo hem i bin tekemaot ol rong long hat blong yumi tru long ol gudfala wok blong Pikinini blong hem.\n\n11 Mo nao luk, ol brata blong mi, from hemia hem i evri samting we yumi save mekem (from we yumi bin lus moa bitim evri man) we i blong sakem evri sin blong yumi mo plante fasin blong kilimded man we yumi bin mekem, mo blong mekem God i tekemaot olgeta long hat blong yumi, from hemia evri samting we yumi bin save mekem blong sakem sin inaf long fored blong God blong mekem se bae hem i tekemaot ol doti mak blong yumi—\n\n12 Nao, ol gudfala brata blong mi we mi lavem tumas, from God i bin tekemaot ol doti mak blong yumi, mo ol naef blong faet blong yumi oli kam saen, ale bae yumi nomo letem yumi putum doti mak long ol naef blong faet blong yumi wetem blad blong ol brata blong yumi.\n\n13 Luk, mi talem long yufala, No, letem yumi holemtaet ol naef blong faet blong yumi blong ol doti mak blong blad blong ol brata blong yumi oli no stap long olgeta; from maet, sapos yumi mekem doti mak long ol naef blong faet blong yumi bakegen, bae yumi nomo save wasem olgeta blong oli kam saen tru long blad blong Pikinini blong bigfala God blong yumi, we bae i ron from atonmen blong ol sin blong yumi.\n\n14 Mo bigfala God i gat sore long yumi, mo i soemaot ol samting ia long yumi, blong mekem se yumi no save ded; yes, mo hem i soemaot ol samting ia fastaem, from hem i lavem sol blong yumi olsem we hem i lavem ol pikinini blong yumi; from hemia, long sore blong hem, hem i stap visitim yumi tru long ol enjel blong hem, blong mekem se oli save soemaot plan blong fasin blong sevem man long yumi, mo tu, long ol fiuja jeneresen.\n\n15 !O, sore blong God blong yumi i bigwan tumas! Mo nao luk, from hemia i evri samting we yumi save mekem blong tekemaot ol doti mak blong yumi, mo oli mekem ol naef blong faet blong yumi oli saen, bae yumi haedem olgeta blong mekem se oli save stap saen, olsem wan testemoni long God blong yumi long las dei, o long dei ia we bae oli mekem yumi stanap long fored blong hem blong hem i jajem yumi, se yumi no bin putum wan doti mak long ol naef blong faet blong yumi wetem blad blong ol brata blong yumi, stat long taem we hem i bin talemaot trutok blong hem long yumi, mo i bin mekem yumi klin from samting ia.\n\n16 Mo nao, ol brata blong mi, sapos ol brata blong yumi oli stap lukaot blong kilimded yumi, luk, bae yumi haedem ol naef blong faet blong yumi, yes, bae yumi berem olgeta dip long graon, blong mekem se oli save stap saen, olsem wan testemoni we yumi neva bin yusum olgeta, long las dei; mo sapos ol brata blong yumi oli kilimded yumi, luk, bae yumi go long God blong yumi mo bae hem i sevem yumi.”\n\n17 Mo nao i bin hapen se, taem we king i endem ol toktok ia, mo evri pipol oli kam tugeta, oli tekem ol naef blong faet blong olgeta, mo evri tul we oli yusum blong mekem blad blong man i ron, mo oli berem olgeta dip long graon.\n\n18 Mo oli mekem samting ia from hem i, long ae blong olgeta, wan testemoni long God, mo tu, long man, se bae oli nomo yusum ol tul blong faet bakegen blong mekem blad blong man i ron; mo oli mekem samting ia, blong talem tru mo mekem kavenan wetem God, se bae oli no mekem blad blong ol brata blong olgeta i ron, be bae oli givim laef blong olgeta bakegen; mo bae oli no tekemaot laef blong wan brata, bae oli givim long hem; mo bae oli no stap les, be bae oli wok plante wetem ol han blong olgeta.\n\n19 Mo olsem ia nao yumi luk se, taem we Ol Man blong Leman oli kam blong biliv mo blong save trutok, oli bin strong, mo bae oli safa go kasem ded be bae oli no mekem sin; mo olsem ia nao yumi luk se oli bin berem ol tul blong faet blong olgeta blong pis, o oli bin berem ol tul blong faet blong olgeta, from pis.\n\n20 Mo i bin hapen se ol brata blong olgeta, Ol Man blong Leman, oli stap rere blong faet, mo oli kam antap long graon blong Nifae wetem stamba tingting ia blong kilimded king, mo blong putum narawan long ples blong hem, mo tu, blong prapa spolem gud ol pipol blong Antae-Nifae-Lihae blong oli lus evriwan long graon.\n\n21 Nao taem we ol pipol oli luk se oli stap kam agensem olgeta, oli go aot blong mitim olgeta, mo oli bodaon long graon long fored blong olgeta, mo oli stat blong prea long nem blong Lod; mo ol bodi blong olgeta i stap olsem ia nao, taem we Ol Man blong Leman oli stat blong atakem olgeta, mo oli stat blong kilim olgeta i ded wetem naef blong faet.\n\n22 Mo olsem ia nao oli no mitim eniwan we i stanap strong agensem olgeta, oli kilimded wan taosen mo faef long olgeta; mo mifala i save se God i blesem olgeta, from oli bin go blong stap wetem God blong olgeta.\n\n23 Nao taem we Ol Man blong Leman oli luk se ol brata blong olgeta bae oli no ronwe long ol naef blong faet, mo tu, bae oli no tanem olgeta i go long raet han o long lef, be bae oli slip daon mo ded, mo presem God kasem taem we oli ded long naef blong faet—\n\n24 Nao taem we Ol Man blong Leman oli luk samting ia, oli stop blong kilim olgeta i ded, mo i gat plante we hat blong olgeta i solap insaed long olgeta from ol brata blong olgeta, we oli bin foldaon long naef blong faet, from oli sakem sin from ol samting we oli bin mekem.\n\n25 Mo i bin hapen se oli sakem daon ol tul blong faet blong olgeta, mo bae oli no tekem olgeta bakegen, from oli filim sore tumas from ol fasin blong kilimded man we oli bin mekem; mo oli kam daon semmak olsem ol brata blong olgeta, mo oli dipen long ol sore blong olgeta ia we oli bin leftemap ol han blong olgeta blong kilimded olgeta.\n\n26 Mo i bin hapen se i gat plante moa we oli kam joenem ol man blong God, mo namba blong olgeta i bitim olgeta we oli bin kilim olgeta i ded; mo olgeta we oli ded, oli ol stret mo gud pipol, from hemia, yumi no gat wan risen blong no biliv be se God i bin sevem olgeta.\n\n27 Mo i no bin gat wan nogud man we oli kilim hem i ded long medel blong olgeta, be i gat moa bitim wan taosen we oli tekem olgeta oli kam blong save trutok; olsem ia nao yumi luk we Lod i stap wok long plante wei, blong sevem ol pipol blong hem.\n\n28 Nao bigfala namba blong Ol Man blong Leman we oli bin kilimded fulap long ol brata blong olgeta, oli Ol Man blong Amalekae mo Ol Man blong Amulon, mo bigfala namba blong olgeta oli bin folem oda blong Ol Nehor.\n\n29 Nao, long medel blong olgeta we oli bin joenem ol pipol blong Lod, i no gat wan we i Man blong Amalekae o wan we i Man blong Amulon, o we oli folem oda blong Nehor, be oli ol stret laen blong Leman mo Lemyul.\n\n30 Mo olsem ia nao yumi save kam blong luksave klia, we afta we Spirit blong Lod i givim laef long wan pipol, mo oli gat bigfala save blong ol samting long saed blong stret mo gud fasin, mo afta, oli foldaon i go long sin mo fasin blong brekem loa, nao hat blong olgeta i kam strong moa; mo olsem ia nao fasin we oli stap long hem, i kam moa nogud, bitim we sapos oli no bin save ol samting ia.\n\n", "alma 25": "[center][font_size=26]Japta 25[/font_size][/center]\n\n[i]Fasin blong Ol Man blong Leman blong atakem ol man i hapen moa olbaot—Ol pikinini blong ol pris blong Noa oli ded olsem we Abinadae i bin profesae—Plante Man blong Leman oli jenisim laef blong olgeta mo joenem ol pipol blong Antae-Nifae-Lihae—Oli biliv long Kraes mo holem loa blong Moses. Raonabaot 90–77 B.K.B.[/i]\n\n1 Mo luk, nao i bin hapen se, Ol Man blong Leman ia oli moa kros from oli bin kilim ol brata blong olgeta i ded; from hemia, oli mekem wan promes se bae oli pembak samting ia long Ol Man blong Nifae; mo oli nomo traem blong kilimded ol pipol blong Antae-Nifae-Lihae long taem ia.\n\n2 Be oli bin tekem ol ami blong olgeta mo oli go long ol boda blong graon blong Sarahemla, mo oli foldaon long ol pipol we oli stap long graon blong Amonaeha mo oli prapa spolem gud olgeta evriwan.\n\n3 Mo afta long samting ia, oli bin gat plante faet wetem Ol Man blong Nifae, mo long ol faet ia, Ol Man blong Nifae oli bin ronemaot olgeta mo kilimded olgeta.\n\n4 Mo long medel blong Ol Man blong Leman we oli bin ded, kolosap olgeta evriwan oli ol pikinini blong Amulon mo ol brata blong hem, we oli ol pris blong Noa, mo ol han blong Ol Man blong Nifae oli kilim olgeta oli ded;\n\n5 Mo smol haf we i bin stap, oli bin ronwe i go long Is blong waelples, mo afta we oli stilim paoa mo raet ova long Ol Man blong Leman, oli mekem plante long Ol Man blong Leman oli ded tru long faea from bilif blong olgeta—\n\n6 From plante long olgeta, afta we oli bin kasem plante ded mo plante hadtaem, oli stat blong tanem olgeta blong tingbaot ol toktok we Eron mo ol brata blong hem oli bin prijim long olgeta long graon blong olgeta; from hemia, oli stat blong no bilivim ol kastom blong ol papa blong olgeta, mo blong biliv long Lod, mo we hem i givim bigfala paoa long Ol Man blong Nifae; mo olsem ia nao, i gat plante long olgeta we oli jenisim laef blong olgeta taem oli stap long waelples.\n\n7 Mo i bin hapen se olgeta ia we oli rul, we oli smol haf nomo blong ol pikinini blong Amulon, oli mekem se bae olgeta i mas ded, yes, olgeta evriwan we oli biliv long ol samting ia.\n\n8 Nao ded ia from bilif i bin mekem se plante long ol brata blong olgeta oli kros; mo i stat blong gat rao long waelples; mo Ol Man blong Leman oli stat blong lukaotem ol laen blong Amulon mo ol brata blong hem, mo oli stat blong kilimded olgeta; mo oli ronwe i go long waelples long Is.\n\n9 Mo luk, Ol Man blong Leman oli stap lukaotem olgeta long dei ia. Olsem ia nao ol toktok blong Abinadae oli kam blong hapen, we hem i bin talemaot long saed blong laen blong ol pris we oli mekem se bae hem i mas harem nogud blong ded tru long faea.\n\n10 From hem i talem long olgeta: “Wanem we bae yufala i mekem long mi we bae i wan saen blong ol samting we bae oli kam.”\n\n11 Mo nao Abinadae i bin fasfala wan we i safa long ded tru long faea from bilif blong hem long God; nao hemia samting we hem i bin minim, se bae plante oli safa long ded tru long faea, semmak olsem we hem i safa.\n\n12 Mo hem i bin talem long ol pris blong Noa se, bae ol laen blong olgeta bae oli mekem plante oli ded, long sem fasin we i bin hapen long hem, mo se bae oli seraot i go olbaot mo bae oli kilim olgeta i ded, semmak olsem wan sipsip we i no gat gadman blong hem we ol wael animol oli ronem mo kilim hem i ded; mo nao luk, ol toktok ia i bin hapen, from Ol Man blong Leman oli ronem olgeta, mo oli lukaotem olgeta, mo oli kilim olgeta.\n\n13 Mo i bin hapen se taem we Ol Man blong Leman oli luk se oli no save winim Ol Man blong Nifae, oli gobak bakegen long graon blong olgeta; mo plante long olgeta oli kam blong stap long graon blong Ismael, mo long graon blong Nifae, mo oli go joenem ol pipol blong God, we oli Ol Man blong Antae-Nifae-Lihae.\n\n14 Mo olgeta tu, oli berem ol tul blong faet blong olgeta, semmak olsem we ol brata blong olgeta i bin mekem, mo oli stat blong kam wan stret mo gud pipol; mo oli wokbaot long ol wei blong Lod, mo oli wokhad blong obei ol komanmen blong hem mo ol loa blong hem.\n\n15 Yes, mo oli obei long loa blong Moses; from i nid se oli mas holem loa blong Moses yet, from loa ia i no bin hapen fulwan yet. Be i nomata long loa blong Moses, oli lukluk i go fored from taem ia we bae Kraes i kam, from oli bilivim se loa blong Moses i wan eksampol blong taem ia we bae hem i kam, mo oli bilivim se oli mas holem ol wok we man i save luk, kasem taem we bae Lod i soemaot hemwan long olgeta.\n\n16 Nao oli no bin ting se fasin blong sevem man i kam tru long loa blong Moses; be loa blong Moses i givhan blong mekem fet blong olgeta i kam strong moa long Kraes; mo olsem ia nao oli holemtaet wan hop tru long fet, i go kasem fasin blong sevem man we i no save finis, mo oli dipen long spirit blong profesi, we i talemaot ol samting we bae oli kam.\n\n17 Mo nao luk, Amon, mo Eron, mo Omna, mo Himnae, mo ol brata blong olgeta oli bin glad tumas, from sakses we oli gat long medel blong Ol Man blong Leman, from oli luk se Lod i givim long olgeta folem ol prea blong olgeta, mo tu, we hem i bin pruvum long olgeta se toktok blong hem i tru long evri poen.\n\n", "alma 26": "[center][font_size=26]Japta 26[/font_size][/center]\n\n[i]Amon i presem Lod—Ol fetful man oli kam strong moa tru long Lod, mo hem i givim save long olgeta—Tru long fet, ol man oli save tekem plante taosen sol oli kam blong sakem sin—God i gat evri paoa mo i haremsave evri samting. Raonabaot 90–77 B.K.B.[/i]\n\n1 Mo nao, hemia ol toktok blong Amon long ol brata blong hem, we i talem olsem ia nao: “Ol stret brata blong mi mo ol brata blong mi long fet; luk mi talem long yufala, yumi gat bigfala risen blong glad; ?from yumi bin ting o no, long taem we yumi bin stat long graon blong Sarahemla, se bae God i givim long yumi ol bigfala blesing olsem?\n\n2 Mo nao, mi askem, ?wanem nao ol bigfala blesing we hem i bin givim long yumi? ?Yufala i save talem?\n\n3 Luk, mi ansa blong yufala; from ol brata blong yumi, Ol Man blong Leman, oli bin stap long tudak, yes, long wan dip hol we i dak gud olgeta, be luk, !i gat hamas long olgeta we oli tekem olgeta oli kam blong luk gudfala laet blong God! Mo hemia nao blesing we God i bin givim long yumi, blong hem i mekem yumi ol tul long ol han blong hem blong mekem bigfala wok blong hem i hapen.\n\n4 Luk, plante taosen long olgeta oli stap hapi, mo oli tekem olgeta oli kam long yad blong God.\n\n5 Luk, fil i raep, mo God i blesem yufala, from yufala i sakem huknaef blong yufala mo katem wetem paoa blong yufala, yes, yufala i wok long fuldei; !mo luk bigfala namba blong ol bandel blong wit blong yufala! Mo bae Lod i putum olgeta oli kam tugeta long ol stoahaos, blong oli no save westem.\n\n6 Yes, bae ren wetem strongfala win mo tanda i no save mekem olgeta oli foldaon long las dei; yes, mo tu, bae ol waelwin oli no save leftemap olgeta; be taem we strongfala win i kam, bae oli kam tugeta long ol ples blong olgeta, blong mekem se strongfala win i no save go tru long olgeta; yes, mo tu, bae strongfala win i no save karem olgeta i go long ol ples we enemi i wantem karem olgeta oli go long hem.\n\n7 Be luk, oli stap long ol han blong Lod we i Lod blong taem blong pikimap kaekae, mo oli blong hem; mo bae hem i mekem olgeta oli kam antap long las dei.\n\n8 Blesem nem blong God; bae yumi singsing blong presem hem, yes, bae yumi talem tangkyu long tabu nem blong hem, from hem i stap mekem stret mo gud fasin blong oltaem.\n\n9 From sapos yumi no bin kam antap aot long graon blong Sarahemla, ol brata blong yumi ia we yumi lavem tumas, we oli lavem yumi tumas, bae oli stil trabol wetem tingting ia blong no laekem yumi tumas, yes, mo tu, bae oli no save God.”\n\n10 Mo i bin hapen se taem we Amon i talem ol toktok ia, brata blong hem Eron i toktok strong agensem hem, i talem: “Amon, mi fraet se glad blong yu i stap karem yu i go blong tokflas.”\n\n11 Be Amon i talem long hem se: “Mi no tokflas long paoa blong miwan, o long waes tingting blong miwan bakegen; be luk, glad blong mi i fulap, yes, hat blong mi i fulap gud long glad, mo bae mi hapi tumas long God blong mi.\n\n12 Yes, mi save se mi mi nating; long saed blong paoa blong mi, mi mi slak; from hemia, bae mi no tokflas abaot miwan, be bae mi tokflas long saed blong God blong mi, from long paoa blong hem mi save mekem evri samting; yes, luk, plante bigfala merikel yumi bin mekem long graon ia, from ol samting ia, bae yumi presem nem blong hem blong oltaem.\n\n13 Luk, i gat hamas plante taosen long ol brata blong yumi we hem i bin tekemaot olgeta long ol soa blong hel; mo oli tekem olgeta oli kam blong singim singsing blong lav blong pemaot man, mo samting ia, from paoa blong toktok blong hem we i stap long yumi, ale ?bae yumi no gat wan bigfala stamba tingting blong glad from?\n\n14 Yes, yumi gat wan stamba tingting blong presem hem blong oltaem, from hem i Hae God we I Hae Olgeta, mo i bin mekem ol brata blong yumi oli kamaot long ol jen blong hel.\n\n15 Yes, tudak ia we i no gat en, mo ded we i no gat en, i bin raonem olgeta; be luk, hem i karem olgeta oli kam long laet we i no gat en blong hem, yes, long fasin blong sevem man we i no gat en; mo lav blong hem we i bigwan olgeta we i winim ol narafala lav, i raonem olgeta; yes, mo yumi stap olsem ol tul long han blong hem blong mekem bigfala mo gudfala wok ia.\n\n16 From hemia, letem yumi presem, yes, bae yumi presem Lod, yes, bae yumi glad, from glad blong yumi i fulap; yes, bae yumi presem God blong yumi blong oltaem. Luk, ?huia bae i save presem tumas, Lod? Yes, ?huia i save toktok tumas abaot bigfala paoa blong hem, mo abaot sore blong hem, mo abaot fasin blong hem blong gotru long hadtaem wetem longfala tingting from ol pikinini blong ol man? Luk, mi talem long yufala, mi no save talem nomo smolfala pat ia blong samting we mi mi filim.\n\n17 ?Huia i save ting bifo se, God blong yumi bae i sore plante olsem blong pulumaot yumi long ol rabis, nogud, mo doti fasin blong yumi?\n\n18 Luk, yumi bin go aot tu wetem kros, wetem strong toktok blong talemaot ol plan blong yumi blong prapa spolem gud jos blong hem.\n\n19 O ale, ?from wanem hem i no bin sendem yumi i go long wan rabis ded, yes, from wanem hem i no bin letem naef blong faet blong jastis i foldaon long yumi, mo sendem yumi i go long wan ples we i no gat hop blong laef we i no save finis?\n\n20 O, sol blong mi kolosap i ronwe, taem we mi tingbaot samting ia. Luk, hem i no bin yusum jastis blong hem long yumi, be long bigfala sore blong hem, hem i karem yumi long narafala saed long bigfala hol we i no gat en, blong ded mo harem nogud, i karem yumi blong sevem sol blong yumi.\n\n21 Mo nao luk, ol brata blong mi, ?huia man we i folem fasin blong wol ia we i save ol samting ia? Mi talem long yufala, i no gat eniwan we i save ol samting ia, be olgeta nomo we oli sakem sin.\n\n22 Yes, hem we i sakem sin mo i praktisim fet, mo i karem ol gudfala wok i kam, mo i gohed blong prea mo i no stop—long man olsem, God i mekem hem i save ol sikret blong hem; yes, long man olsem, bae God i mekem hem i soemaot ol samting we hem i neva bin soemaot bifo; yes, mo long man olsem, bae God i mekem hem blong tekem plante taosen sol oli kam blong sakem sin, semmak olsem we God i bin mekem yumi blong tekem olgeta ia, ol brata blong yumi, oli kam blong sakem sin.\n\n23 Nao, ?yufala i tingbaot, ol brata blong mi, se yumi bin talem long ol brata blong yumi long graon blong Sarahemla, se bae yumi go antap long graon blong Nifae, blong prij long ol brata blong yumi, Ol Man blong Leman, mo oli bin jikim yumi fulap?\n\n24 From oli bin talem long yumi: ‘?Yufala i ting se yufala i save mekem Ol Man blong Leman oli kam blong save trutok ia? ?Yufala i ting se yufala i save winim Ol Man blong Leman blong oli luksave se ol kastom blong ol papa blong olgeta oli no stret nating, we oli wan pipol we oli stronghed olsem, we hat blong olgeta i glad blong mekem blad i ron; we oli spenem ol dei blong olgeta long bigfala rabis fasin; we ol fasin blong olgeta i olsem fasin blong man blong brekem loa stat long stat finis?’ Nao ol brata blong mi, yufala i tingbaot se hemia nao toktok blong olgeta.\n\n25 Mo tu, oli bin talem: ‘Bae yumi tekem ol tul blong faet agensem olgeta, blong yumi prapa spolem gud olgeta wetem rabis fasin blong olgeta i kamaot long graon, blong oli no winim yumi mo prapa spolem gud yumi.’\n\n26 Be luk, ol brata blong mi we mi lavem tumas, yumi bin kam long waelples, i no wetem plan blong kilimded ol brata blong yumi, be wetem plan ia se maet bae yumi save sevem sam long ol sol blong olgeta.\n\n27 Nao taem we hat blong yumi i bin wari tumas mo yumi rere blong gobak, luk, Lod i bin leftemap tingting blong yumi, mo hem i talem: ‘Go long medel blong ol brata blong yufala, Ol Man blong Leman, mo stanap strong wetem fasin ia blong save wet longtaem long ol hadtaem blong yufala, mo bae mi givim sakses long yufala.’\n\n28 Mo nao luk, yumi bin kam, mo go long medel blong olgeta; mo yumi wet longtaem tru long ol harem nogud blong yumi, mo yumi safa long evri samting we yumi wantem mo no kasem long laef ia; yes, yumi go long wan haos i go long narafala haos, mo yumi bin dipen long ol sore blong wol—i no long ol sore blong wol nomo be long ol sore blong God tu.\n\n29 Mo yumi bin go insaed long ol haos blong olgeta mo yumi tijim olgeta, mo yumi tijim olgeta long ol rod blong olgeta; yes, mo yumi tijim olgeta long ol hil blong olgeta; mo tu yumi go insaed long ol tempol blong olgeta mo ol haos blong prea blong olgeta mo tijim olgeta; mo oli sakemaot yumi, mo jikim yumi, mo spet long yumi, mo slapem fes blong yumi; mo oli stonem yumi, mo oli tekem mo fasem yumi wetem ol strong rop, mo sakem yumi long kalabus; mo tru long paoa mo waes tingting blong God, yumi bin fri bakegen.\n\n30 Mo yumi harem nogud long evri kaen hadtaem, mo evri samting ia, blong maet yumi save stap ol tul blong sevem sam sol; mo yumi bin ting se glad blong yumi bae i fulap sapos yumi save stap ol tul blong sevem samfala.\n\n31 Nao luk, yumi save lukluk i go fored mo luk ol frut blong ol wok blong yumi; mo ?oli smol? Mi talem long yufala se, No, oli plante; yes, mo yumi save witnes se oli no giaman mo oli tru, from lav blong olgeta we i go long ol brata blong olgeta, mo tu, we i kam long yumi.\n\n32 From luk, oli bin sakrifaesem laef blong olgeta long ples blong tekem laef blong ol enemi blong olgeta; mo oli bin berem ol tul blong faet blong olgeta dip insaed long graon, from lav blong olgeta we i go long ol brata blong olgeta.\n\n33 Mo nao luk mi talem long yufala se, ?i bin gat bigfala lav olsem long evri graon? Luk, mi talem long yufala, No, i no bin gat, mo tu, i no gat long medel blong Ol Man blong Nifae.\n\n34 From luk, bae oli tekem ol tul blong faet blong olgeta agensem ol brata blong olgeta, bae oli no letem blong oli kilimded olgeta. Be luk hamas long olgeta ia i bin givim laef blong olgeta; mo yumi save se oli bin go long God blong olgeta, from lav blong olgeta mo from oli no laekem sin nating.\n\n35 Nao ?yumi no gat wan stamba tingting blong glad from? Yes, mi talem long yufala, i neva bin gat ol man we oli gat wan bigfala stamba tingting olsem blong glad from olsem yumi, stat long taem we wol i bin stat; yes, mo glad blong mi i tekem mi i go bitim mak, i go kasem we mi presem God blong mi; from hem i gat evri paoa, evri waes tingting, mo evri haremsave; hem i haremsave evri samting, mo hem i wan Man we i gat sore, i go kasem we hem i sevem olgeta we oli sakem sin mo biliv long nem blong hem.\n\n36 Nao sapos samting ia hem i blong stap tokflas, olsem ia nao bae mi tokflas; from hemia i laef blong mi mo laet blong mi, glad blong mi mo fasin we hem i sevem mi, mo fasin blong hem i pemaot mi long bigfala harem nogud we i no gat en. Yes, blesem nem blong God blong mi, we i tingbaot ol pipol ia we oli wan branj blong tri blong Isrel, mo i bin kamaot long stamba blong hem long wan graon we oli no save; yes, mi talem se, presem nem blong God blong mi, we i bin tingbaot yumi, we yumi stap wokbaot olbaot long wan graon we yumi no save.\n\n37 Nao ol brata blong mi, yumi luk se God i stap tingbaot evri pipol, long eni kaen graon we maet oli stap long hem; yes, hem i kaontem ol pipol blong hem, mo stamba blong sore blong hem i stap kavremap ful wol. Naoia hemia i glad blong mi, mo bigfala tangkyu blong mi; yes, mo bae mi talem tangkyu long God blong mi blong oltaem. Amen.”\n\n", "alma 27": "[center][font_size=26]Japta 27[/font_size][/center]\n\n[i]Lod i givim oda long Amon blong lidim Ol Man blong Antae-Nifae-Lihae blong go long wan sef ples—Taem we Amon i mitim Alma, glad blong hem i karemaot paoa blong hem—Ol Man blong Nifae oli givim long Ol Man blong Antae-Nifae-Lihae graon blong Jerson—Oli singaotem olgeta ol pipol blong Amon. Raonabaot 90–77 B.K.B.[/i]\n\n1 Nao i bin hapen se, taem we Ol Man blong Leman ia we oli go blong faet agensem Ol Man blong Nifae oli faenem se afta plante hadwok blong olgeta blong kilimded olgeta, hem i blong nating nomo blong lukaotem ded blong olgeta, nao oli gobak bakegen long graon blong Nifae.\n\n2 Mo i bin hapen se Ol Man blong Amalekae, from ol ded blong olgeta, oli kros tumas. Mo taem we oli luk se oli no save givimbak long Ol Man blong Nifae, oli stat blong stikim tingting blong mekem ol man oli kros agensem ol brata blong olgeta, ol pipol blong Antae-Nifae-Lihae; from hemia, oli stat bakegen blong kilim olgeta oli ded.\n\n3 Nao ol pipol ia oli no bin wantem blong tekem bakegen ol tul blong faet blong olgeta, mo oli letem olgeta bakegen blong ded folem tingting blong ol enemi blong olgeta.\n\n4 Nao taem we Amon mo ol brata blong hem oli luk fasin ia blong kilimded man long medel blong ol pipol ia we oli lavem tumas, mo long medel blong pipol ia we i lavem olgeta tumas—from oli mekem long olgeta i olsem se oli ol enjel we God i bin sendem olgeta blong sevem olgeta long ded we i no gat en—from hemia, taem we Amon mo ol brata blong hem oli luk bigfala fasin ia blong kilimded man, oli gat lav mo oli sore tumas, mo talem long king se:\n\n5 “Bae yumi karem ol pipol ia blong Lod oli kam tugeta, mo bae yumi go daon long graon blong Sarahemla long ol brata blong yumi Ol Man blong Nifae, mo ronwe mo aot long han blong ol enemi blong yumi, blong mekem se oli no kilimded yumi.”\n\n6 Be king i talem long olgeta: “Luk, Ol Man blong Nifae bae oli prapa spolem gud mifala from plante man we mifala i kilimded mo from ol sin we mifala i bin mekem agensem olgeta.”\n\n7 Mo Amon i talem: “Bae mi go mo askem Lod, mo sapos hem i talem long yumi, go daon long ol brata blong yufala, ?bae yufala i go?”\n\n8 Mo king i talem long hem: “Yes, sapos Lod i talem long mifala, go, bae mifala i go daon long ol brata blong mifala, mo bae mifala i kam ol slef blong olgeta kasem taem we mifala i pembak long olgeta hamas man we mifala i kilimded mo hamas sin we mifala i bin mekem agensem olgeta.”\n\n9 Be Amon i talem long hem: “Hem i agensem loa blong ol brata blong mifala, we papa blong mi i bin stanemap, se bae i gat ol slef long medel blong olgeta; from hemia bae yumi go daon mo dipen long ol sore blong ol brata blong yumi.”\n\n10 Be king i talem long hem: “Askem Lod, mo sapos hem i talem long mifala, go, bae mifala i go; sapos no, bae mifala i ded long graon ia.”\n\n11 Mo i bin hapen se Amon i go mo askem Lod, mo Lod i talem long hem se:\n\n12 “Tekemaot ol pipol ia long graon ia, blong mekem se oli no ded; from Setan i gat bigfala paoa long hat blong Ol Man blong Amalekae, we oli stikim Ol Man blong Leman blong oli kros long ol brata blong olgeta, mo kilim olgeta oli ded; from hemia, tekemaot ol pipol ia long graon ia; mo mi blesem pipol ia long jeneresen ia, from bae mi sevem olgeta.”\n\n13 Mo nao i bin hapen se, Amon i go mo talem long king evri toktok we Lod i talem long hem.\n\n14 Mo oli karem evri pipol blong olgeta oli kam tugeta, yes, evri pipol blong Lod, mo oli karem i kam tugeta evri grup blong animol blong olgeta mo ol buluk, mo oli aot long graon, mo oli go long waelples we i seraotem graon blong Nifae long graon blong Sarahemla, mo oli kam kolosap long ol boda blong graon.\n\n15 Mo i bin hapen se Amon i talem long olgeta: “Luk, mi mo ol brata blong mi bae mifala i go long graon blong Sarahemla, mo bae yufala i stap long ples ia kasem taem we mifala i kambak; mo bae mifala i traem hat blong ol brata blong mifala, blong faenemaot sapos oli save letem yufala i kam long graon blong olgeta.”\n\n16 Mo i bin hapen se taem we Amon i stap go long graon, hem mo ol brata blong hem i mitim Alma, long ples we oli bin tokbaot, mo luk, hemia i wan hapi miting blong olgeta.\n\n17 Nao glad blong Amon i bin bigwan tumas mekem se hem i fulap; yes, glad blong God i kavremap hem go kasem we paoa blong hem i nomo strong; mo hem i foldaon bakegen long graon.\n\n18 ?Nao hemia i no wan bigbigfala glad? Luk, hemia i glad we i no gat man i kasem, sapos nomo man ia i wan man we i sakem sin, mo tingting blong hem i stap daon blong lukaotem glad.\n\n19 Nao glad blong Alma, long taem we hem i bin mitim ol brata blong hem i bigwan tumas, mo tu, glad blong Eron, blong Omna, mo Himnae; be luk, glad blong olgeta i no blong mekem se i moa bitim paoa blong olgeta.\n\n20 Mo nao i bin hapen se Alma i lidim ol brata blong hem i gobak long graon blong Sarahemla, go kasem long haos blong hem. Mo oli go mo oli talem long jif jaj abaot evri samting we i bin hapen long olgeta long graon blong Nifae, long medel blong ol brata blong olgeta, Ol Man blong Leman.\n\n21 Mo i bin hapen se jif jaj ia i sendemaot wan ofisol toktok i go long pablik truaot long evri ples long graon, mo i wantem harem voes blong ol pipol long saed blong letem ol brata blong olgeta oli kam insaed, we oli ol pipol blong Antae-Nifae-Lihae.\n\n22 Mo i bin hapen se voes blong ol pipol i kam, i talem: “Luk, bae mifala i lego graon blong Jerson, we i stap long Is kolosap long solwota, we i joenem graon Plante, we i stap long Saot blong graon Plante; mo graon ia Jerson, hem i graon we bae mifala i givim long ol brata blong mifala blong stap long hem blong laen blong olgeta.\n\n23 Mo luk, bae mifala i putum ol ami blong mifala bitwin long graon blong Jerson mo graon blong Nifae, blong mekem se mifala i save lukaot long ol brata blong mifala long graon blong Jerson; mo mifala i mekem samting ia blong ol brata blong mifala, from we oli fraet blong tekem ol tul blong faet blong olgeta agensem ol brata blong olgeta, from mifala i fraet se bae oli mekem sin; mo hemia bigfala fraet blong olgeta, i bin kam from strongfala fasin blong sakem sin blong olgeta we oli bin gat, from plante fasin blong kilimded man we oli bin mekem mo fasin nogud blong olgeta we i rabis stret.\n\n24 Mo nao luk, bae mifala i mekem samting ia long ol brata blong mifala, blong oli save stap long graon blong Jerson, mo bae mifala i gad long olgeta from ol enemi blong olgeta, wetem ol ami blong mifala, hemia nomo sapos oli givim wan pat blong ol samting blong olgeta, blong helpem mifala, blong mifala i save holemtaet ol ami blong mifala.”\n\n25 Nao, i bin hapen se taem we Amon i harem samting ia, hem i gobak long ol pipol blong Antae-Nifae-Lihae, wetem Alma tu, long waelples, long ples we oli stanemap ol tenet blong olgeta, mo oli talemaot ol samting ia long olgeta. Mo tu, Alma i talem bakegen long olgeta olsem wanem hem i bin jenisim laef blong hem, wetem Amon mo Eron, mo ol brata blong hem.\n\n26 Mo i bin hapen se samting ia i mekem bigfala glad long medel blong olgeta. Mo oli go daon long graon blong Jerson, mo oli stap long graon blong Jerson; mo Ol Man blong Nifae oli singaotem olgeta ol pipol blong Amon; from hemia, oli save olgeta long nem ia stat long tetaem ia i go.\n\n27 Mo oli bin stap wetem ol pipol blong Nifae, mo tu, oli kaontem olgeta wetem olgeta pipol we oli blong jos ia blong God. Mo tu, oli save olgeta from sapot blong olgeta long God, mo tu, long ol man; from oli ones evriwan oltaem mo wokbaot stret long evri samting; mo oli strong long fet blong Kraes, go kasem en.\n\n28 Mo oli no laekem nating blong mekem blad blong ol brata blong olgeta i ron; mo i no gat wan man we i save mekem olgeta blong tekem ol tul blong faet blong olgeta agensem ol brata blong olgeta; mo oli neva luk long ded wetem eni pat blong fraet, from hop mo ol save blong olgeta long Kraes mo laef bakegen long ded; from hemia, ded i no bin gat mining long olgeta, from Kraes i winim ded.\n\n29 From hemia, bae oli harem nogud long ded long wan fasin we i rabis olgeta mo i soa plante we ol brata blong olgeta i save mekem long olgeta, bifo oli save tekem naef blong faet o huknaef blong kilim olgeta.\n\n30 Mo olsem ia nao oli bin wan pipol we i wok strong tumas, mo wan pipol we oli lavem olgeta tumas, wan pipol blong Lod we oli laekem olgeta plante.\n\n", "alma 28": "[center][font_size=26]Japta 28[/font_size][/center]\n\n[i]Ol Man blong Leman oli lus long wan bigfala faet—Plante ten taosen oli ded—Oli putum ol nogud man long wan ples blong bigfala harem nogud we i no gat en long hem; olgeta we oli stret mo gud oli kasem wan glad we i neva gat en. Raonabaot 77–76 B.K.B.[/i]\n\n1 Mo nao i bin hapen se afta we ol pipol blong Amon oli putum gud olgeta long graon blong Jerson, mo tu, wan jos i stanap long graon blong Jerson, mo ol ami blong Ol Man blong Nifae oli putum olgeta blong stap gad long graon blong Jerson, yes, long evri boda raonabaot long graon blong Sarahemla; luk ol ami blong Ol Man blong Leman oli folem ol brata blong olgeta i go long waelples.\n\n2 Mo olsem ia nao i bin gat wan bigfala faet; yes, we i wan we oli no save bifo, long medel blong evri pipol long graon stat long taem we Lihae i bin aot long Jerusalem; yes, mo plante ten taosen long Ol Man blong Leman oli ded mo oli seraot oli go olbaot.\n\n3 Yes, mo tu, i gat plante ded long medel blong ol pipol blong Nifae; be, oli ronemaot Ol Man blong Leman mo oli ron olbaot, mo Ol Man blong Nifae oli gobak long graon blong olgeta bakegen.\n\n4 Mo nao hemia i bin wan taem we i gat bigfala harem sore from ded mo kraekrae we oli harem long evri ples long graon, long medel blong evri pipol blong Nifae—\n\n5 Yes, ol krae blong ol woman we oli harem sore from ded blong hasban blong olgeta, mo tu, krae blong ol papa we oli stap harem sore from ded blong ol boe blong olgeta, mo krae blong gel we i stap harem sore from ded blong brata, yes, mo krae blong brata we i stap harem sore from papa; mo olsem ia nao krae blong harem sore blong olgeta, oli harem long medel blong olgeta evriwan, we oli harem sore from ded blong ol famli blong olgeta we oli bin kilimded.\n\n6 Mo nao i tru tumas se dei ia i bin wan dei blong bigfala harem nogud; yes, wan taem blong kwaet, mo wan taem blong livim kakae plante, mo blong prea.\n\n7 Mo olsem ia nao nambafiftin yia blong rul blong ol jaj ova long ol pipol blong Nifae i bin finis;\n\n8 Mo hemia i histri blong Amon mo ol brata blong hem, ol wokbaot blong olgeta long graon blong Nifae, ol safaring blong olgeta long graon, ol harem nogud blong olgeta, mo ol hadtaem blong olgeta, mo glad blong olgeta we man i no haremsave, mo welkam mo sefti blong ol brata long graon blong Jerson. Mo nao bae Lod, Ridima blong evri man, i blesem sol blong olgeta blong oltaem.\n\n9 Mo hemia histri blong ol faet mo ol rao long medel blong Ol Man blong Nifae, mo tu, ol faet bitwin Ol Man blong Nifae mo Ol Man blong Leman; mo nambafiftin yia blong rul blong ol jaj i finis.\n\n10 Mo stat long fasfala yia i go kasem nambafiftin yia, plante taosen laef oli bin lus; yes, taem ia i bin luk blad i ron nogud tumas.\n\n11 Mo oli putum bodi blong plante taosen i go daon long graon, be bodi blong plante taosen i stap sting long ol hip long fes blong graon; yes, mo plante taosen oli stap harem sore from ded blong ol famli blong olgeta, from oli gat stamba tingting blong fraet, folem ol promes blong Lod, we oli bin putum olgeta long wan ples blong bigfala nogud sore we i no gat en.\n\n12 Mo taem we ol plante narafala taosen oli krae sore tru from ol famli blong olgeta we oli bin ded, be oli stil glad mo hapi wetem hop, mo tu, oli save, folem ol promes blong Lod, se hem i leftemap olgeta blong stap long raet han blong God, long wan ples blong hapi we i neva gat en.\n\n13 Mo olsem ia nao yumi luk olsem wanem nao man i no semmak from sin mo fasin blong brekem loa, mo paoa blong devel, we i kam tru long ol giaman plan we hem i bin mekem blong kasem hat blong ol man.\n\n14 Mo olsem ia nao yumi luk bigfala singaot long ol man blong wokhad oltaem long plantesen blong Lod, mo olsem ia nao yumi luk bigfala stamba tingting blong harem nogud, mo tu, blong glad—harem nogud from ded mo fasin blong prapa spolem gud samting long medel blong ol man, mo glad from laet blong Kraes we i lidim yumi long laef.\n\n", "alma 29": "[center][font_size=26]Japta 29[/font_size][/center]\n\n[i]Alma, i wantem blong taltalemaot strong long ol man blong oli sakem sin, wetem paoa blong enjel—Lod i givim ol tija long evri kantri—Alma i presem wok blong Lod mo long sakses blong Amon mo ol brata blong hem. Raonabaot 76 B.K.B.[/i]\n\n1 !O mi wantem kam wan enjel, mo save gat hop blong hat blong mi, blong mi save go mo toktok, wetem bigfala pupu blong God, wetem wan voes blong mekem wol i seksek, mo taltalemaot fasin blong sakem sin long evri pipol!\n\n2 Yes, bae mi talemaot long evri sol wetem wan voes olsem blong tanda, fasin blong sakem sin mo plan blong fasin blong pemaot man, se oli mas sakem sin mo kam long God blong yumi, blong mekem se i nomo save gat plante harem nogud long evri fes blong wol.\n\n3 Be luk, mi mi wan man, mo mi mekem sin long hop blong mi ia; from mi sapos blong glad nomo wetem ol samting we Lod i bin givim long mi.\n\n4 Mi no sapos blong jenisim, folem samting we mi wantem, strong toktok blong wan stret God, from mi save se hem i givim long ol man, folem wanem oli wantem, sapos i lid i go long ded o long laef; yes, mi save se hem i givim long ol man, yes, i talemaot long olgeta ol toktok we i no save jenis, folem ol samting we oli wantem, nomata ol samting ia i lidim olgeta i go long fasin blong sevem man o long ded.\n\n5 Yes, mo mi save se gud mo nogud i kam long fored blong evri man; hem we i no save samting we i gud aot long samting we i nogud, i no gat rong; be hem we i save samting we i gud mo samting we i nogud, long hem, God i givim folem wanem we hem i wantem, nomata sapos hem i wantem samting we i gud o nogud, laef o ded, glad o trabol long tingting.\n\n6 Nao, from mi luk se mi save ol samting ia, ?from wanem nao mi mas wantem moa bitim blong mekem wok ia we hem i bin singaotem mi blong mekem?\n\n7 ?From wanem nao mi mas wantem se mi mi wan enjel, blong mi save toktok i go long evri en blong wol?\n\n8 From luk, Lod i givim long evri kantri, samfala pipol blong kantri blong olgeta nomo, mo lanwis blong olgeta nomo, blong tijim toktok blong hem, yes, wetem waes tingting, evri samting we hem i luk se i stret blong oli mas kasem; from hemia, yumi luk se Lod i givim oda wetem waes tingting, folem samting we i stret mo i tru.\n\n9 Mi save samting ia we Lod i bin givim oda long mi, mo mi glad tumas long hem. Mi no givim glori abaot miwan, be mi karem glori blong mi long samting we Lod i givim oda long mi; yes, mo hemia glori blong mi, se maet mi save kam wan tul long ol han blong God blong tekem sam sol oli kam blong sakem sin; mo hemia i glad blong mi.\n\n10 Mo luk, taem we mi luk plante long ol brata blong mi oli sakem sin long tru fasin, mo oli kam long Lod, God blong olgeta, ale sol blong mi i fulap long glad; ale mi tingbaot wanem we Lod i bin mekem blong mi, yes, mo tu, hem i bin harem prea blong mi; yes, ale mi tingbaot han blong sore blong hem, we hem i stretem i kam long mi.\n\n11 Yes, mi tingbaot tu taem we ol papa blong mi oli bin stap long kalabus; from mi save gud se Lod i mekem olgeta oli kamaot long slef, mo tru long wei ia nao hem i stanemap jos blong hem; yes, Lod God, God blong Ebraham, God blong Aesak, mo God blong Jekob, i mekem olgeta oli kamaot long slef.\n\n12 Yes, mi tingbaot oltaem, we ol papa blong mi oli bin stap long kalabus; mo semfala God we i mekem olgeta oli go fri oli kamaot long han blong Ol Man Ijip, i bin mekem olgeta oli kamaot long slef.\n\n13 Yes, mo semfala God ia i bin stanemap jos blong hem long medel blong olgeta; yes, mo semfala God ia i singaotem mi tru long wan tabu koling, blong prijim toktok long pipol ia, mo i givim mi plante sakses, we glad blong mi i fulap from.\n\n14 Be mi no glad long sakses blong miwan nomo, be glad blong mi i moa bigwan from sakses blong ol brata blong mi, we oli bin go antap long graon blong Nifae.\n\n15 Luk, oli bin wok plante tumas, mo oli bin karem plante frut i kam; !mo presen blong olgeta bae i bigwan!\n\n16 Nao, taem we mi tingbaot sakses blong olgeta ia, we oli ol brata blong mi, glad blong mi i tekem mi i go bitim mak we i olsem se hem i kamaot long bodi blong mi, from glad blong mi i bigwan tumas.\n\n17 Mo nao, bae God i givim long olgeta ia, we oli ol brata blong mi, blong oli save sidaon long kingdom blong God; yes, wetem tu olgeta evriwan we oli ol frut blong ol wok blong olgeta, blong oli nomo save go aot, be blong oli save presem hem blong oltaem. Mo bae God i letem samting ia i save hapen folem ol toktok blong mi, olsem we mi bin talemaot. Amen.\n\n", "alma 30": "[center][font_size=26]Japta 30[/font_size][/center]\n\n[i]Koriho, we i wan man we i agensem Kraes, i stap jikim Kraes, Atonmen, mo spirit blong profesi—Hem i tijim se i no gat God, man i no foldaon, i no gat panis from sin, mo i no gat Kraes—Alma i testifae se Kraes bae i kam mo se evri samting i stap soem se i gat wan God—Koriho i askem wan saen mo God i mekem hem i no save toktok—Devel i kam long Koriho olsem wan enjel mo i talem long hem wanem blong talem—Oli purumbut long Koriho mo hem i ded. Raonabaot 76–74 B.K.B.[/i]\n\n1 Luk, nao i bin hapen se afta we ol pipol blong Amon oli stap gud long graon blong Jerson, yes, mo tu, afta we Ol Man blong Nifae oli ronemaot Ol Man blong Leman oli aot long graon, mo ol pipol blong graon oli berem ol dedman blong Leman—\n\n2 Nao oli no kaontem ol dedman blong olgeta from namba blong olgeta i bigwan tumas; mo oli no kaontem ol dedman blong Nifae tu—be i bin hapen se, afta we oli berem ol dedman blong olgeta, mo tu, afta ol dei blong livim kakae, mo harem sore from ded, mo prea, (mo hem i long nambasikstin yia blong rul blong ol jaj long ol pipol blong Nifae) pis i stat blong gohed truaot long ful graon.\n\n3 Yes, mo ol pipol oli wokhad blong obei ol komanmen blong Lod; mo oli strong blong folem stret ol odinens blong God, folem loa blong Moses; from oli tijim olgeta blong obei loa blong Moses kasem taem we oli se loa ia i hapen.\n\n4 Mo olsem ia nao ol pipol i no bin gat wan trabol nating long ful sikstin yia blong rul blong ol jaj long ol pipol blong Nifae.\n\n5 Mo i bin hapen se long stat blong nambaseventin yia blong rul blong ol jaj, pis i gohed blong stap.\n\n6 Be i bin hapen se, kolosap long en blong nambaseventin yia, i gat wan man we i kam long graon blong Sarahemla, mo hem i agensem Kraes, from hem i stat blong prij long ol pipol agensem ol profesi we ol profet oli bin talemaot, long saed blong taem we Kraes bae i kam.\n\n7 Nao i no bin gat wan loa we i go agensem bilif blong wan man; from hem i agensem stret ol komanmen blong God se, bae i gat wan loa we bae i mekem ol man oli no semmak.\n\n8 From olsem ia nao skripja i talem: “Yufala i jusum tedei huia bae yufala i wok blong hem.”\n\n9 Nao sapos wan man i wantem blong wok blong God, hem i raet blong hem; o long narafala toktok, sapos hem i biliv long God hem i raet blong hem blong wok blong hem; be sapos hem i no biliv long hem, i no gat wan loa blong panisim hem.\n\n10 Be sapos hem i kilimded wan man, hem i kasem panis blong kasem ded; mo sapos hem i stilim man, hem tu i kasem panis; mo sapos hem i stil, hem tu i kasem panis; mo sapos hem i mekem adaltri, hem tu i kasem panis; yes, evri fasin nogud ia oli kasem panis from.\n\n11 From i bin gat wan loa, se bae oli jajem ol man folem ol loa we oli bin brekem. Be, i no bin gat wan loa agensem bilif blong wan man; from hemia, wan man i kasem panis nomo from ol loa we hem i brekem; mekem se evri man i semmak nomo.\n\n12 Mo man ia we i agensem Kraes, we nem blong hem i Koriho, (mo loa i no save gat kontrol long hem) i stat blong prij long ol pipol se bae i no gat Kraes. Mo folem fasin ia hem i prij long olgeta, hem i talem:\n\n13 “O yufala we oli bin fasem daon yufala wetem wan hop we i krangke mo i blong nating, ?from wanem yufala i tekem long yufala bakegen ol krangke samting olsem? ?From wanem yufala i stap lukaotem wan Kraes? From i no gat wan man we i save eni samting we bae i kam.\n\n14 Luk, ol samting ia we yufala i singaotem ol profesi, we yufala i talem se ol tabu profet oli bin pasem daon, luk, oli ol krangke kastom blong ol papa blong yufala.\n\n15 ?Olsem wanem nao yufala i save se oli tru? Luk, yufala i no save kasem save long ol samting we yufala i no luk; nao, yufala i no save se bae i gat wan Kraes o no.\n\n16 Yufala i lukluk i go long fored mo talem se yufala i luk wan fasin blong kam klin aot long ol sin blong yufala. Be luk, hemia i kamaot long wan krangke tingting; mo krangke ia blong ol tingting blong yufala i kam from ol kastom blong ol papa blong yufala, we i lidim yufala i gowe, blong go biliv long ol samting we oli no stap.”\n\n17 Mo i gat plante moa samting olsem ia, hem i bin talem long olgeta; i talem long olgeta se, i no save gat wan atonmen i hapen from ol sin blong ol man, be evri man bae oli stap gud o nogud long laef ia, folem fasin blong hemwan; from hemia, evri man i gro i kam antap folem bigfala waes blong hem, mo we evri man i kam antap gud folem paoa blong hem; mo eni samting we wan man i mekem, i no brekem loa.\n\n18 Mo olsem ia nao hem i bin prij long olgeta, lidim hat blong plante oli go longwe, i mekem olgeta oli leftemap hed blong olgeta long ol fasin nogud blong olgeta, yes, i lidim plante woman i go longwe, mo tu, ol man, blong mekem fasin ia blong stap slip olbaot—i stap talem long olgeta se taem we wan man i ded, hem i en blong hem.\n\n19 Nao man ia i bin go long graon blong Jerson tu, blong prijim ol samting ia long medel blong ol pipol blong Amon, we bifo oli bin Ol Man blong Leman.\n\n20 Be luk oli bin moa waes bitim plante long Ol Man blong Nifae; from oli bin tekem hem, mo oli bin fasem hem, mo oli bin karem hem i go long fored blong Amon, we i wan hae pris blong pipol ia.\n\n21 Mo i bin hapen se hem i mekem olgeta oli karem hem i go aot long graon. Mo hem i kam long graon blong Gidion, mo i stat blong prij long olgeta tu; mo long ples ia hem i no gat plante sakses, from oli tekem hem mo oli fasem hem mo oli karem hem i kam long fored blong hae pris, mo tu, jif jaj blong graon.\n\n22 Mo i bin hapen se hae pris i talem long hem se: “?From wanem yu stap go olbaot blong prapa spolem gud ol wok blong Lod? ?From wanem yu tijim pipol ia se bae i no gat wan Kraes, blong stopem gud glad blong olgeta? ?From wanem yu toktok agensem evri profesi blong ol tabu profet?”\n\n23 Nao nem blong hae pris ia i Gidona. Mo Koriho i bin talem long hem: “From mi no tijim ol krangke kastom blong ol papa blong yufala, mo from mi no tijim ol pipol ia blong fasem olgeta daon wetem ol krangke odinens, mo ol wok we ol pris blong bifo oli bin stanemap, blong fosem paoa mo atoriti ova long olgeta, blong mekem se ol pipol ia oli no save wan samting, blong mekem se bae oli no leftemap hed blong olgeta, be oli daonem olgeta folem ol toktok blong yu.\n\n24 Yufala i talem se ol pipol ia oli wan pipol we i fri. Luk, mi talem se oli stap long fasin blong stap slef. Yufala i talem se ol olfala profesi ia oli tru. Luk, mi talem se yufala i no save se oli tru.\n\n25 Yufala i talem se pipol ia i wan pipol we i rong long ol samting mo i bin foldaon, from sin blong wan papa o mama. Luk, mi talem se wan pikinini i no rong from papa mo mama blong hem.\n\n26 Mo tu, yufala i talem se Kraes bae i kam. Be luk, mi talem se yufala i no save se bae i gat wan Kraes. Mo tu, yufala i talemaot se bae oli kilimded hem from ol sin blong wol—\n\n27 Mo olsem ia nao yufala i tanem pipol ia i go folem ol krangke kastom blong ol papa blong yufala, mo folem ol tingting blong yufala bakegen; mo yufala i putum olgeta oli stap daon nomo, olsem we oli stap slef, blong mekem se yufala bakegen i save stap flas tru ol wok blong han blong olgeta, blong mekem se oli fraet blong lukluk strong i go antap, mo blong mekem se oli fraet blong stap glad blong yusum ol raet mo ol spesel raet blong olgeta.\n\n28 Yes, oli fraet blong yusum samting we i blong olgeta bakegen, from oli fraet se bae oli mekem ol pris blong olgeta oli kros, we oli putum ol hevi samting long olgeta folem wanem oli wantem, mo oli bin mekem olgeta blong biliv, tru long ol kastom blong olgeta mo ol drim blong olgeta, mo ol tingting blong flas mo ol visen blong olgeta mo ol giaman sikret blong olgeta, mekem se, sapos ol pipol ia oli no folem ol samting we oli talem, bae oli mekem wan man we oli no save, i kros, we oli talem se hem i God—wan man we oli neva bin luk hem o save hem, we i neva bin stap mo bae i no save stap.”\n\n29 Nao taem we hae pris mo jif jaj i bin luk se hat blong hem i strong, yes, taem we oli luk se hem i save toktok nogud agensem God, oli no ansa long ol toktok blong hem; be oli mekem se oli fasem hem, mo oli putum hem long han blong ol ofisa, mo oli sendem hem i go long graon blong Sarahemla, blong oli save tekem hem i kam stanap long fored blong Alma, mo jif jaj ia we i gavna ova long ful graon.\n\n30 Mo i bin hapen se taem we oli tekem hem i kam long fored blong Alma mo jif jaj, hem i gohed long sem fasin ia olsem taem we hem i bin mekem long graon blong Gidion; yes, hem i gohed blong tok agensem God.\n\n31 Mo hem i leftemap voes blong hem wetem ol toktok we oli solap long selfis long fored blong Alma, mo i toktok nogud agensem ol pris mo ol tija, i talem se olgeta nao oli stap lidim ol pipol ia oli go long rabis rod folem ol krangke kastom blong ol papa blong olgeta, from tingting ia blong stap laef gud tru long ol hadwok blong ol pipol.\n\n32 Nao Alma i talem long hem: “Yu save se mifala bakegen i no stap laef gud tru long ol wok blong ol pipol ia; from luk, mi bin wok wetem ol han blong mi nomo blong lukaotem miwan, yes, stat long taem blong rul blong ol jaj kasem naoia, i nomata long ol plante wokbaot blong mi we mi bin go raonabaot long graon blong talemaot toktok blong God long ol pipol blong mi.\n\n33 Mo i nomata long ol plante wok we mi bin mekem long jos, mi no kasem plante samting olsem i go kasem wan sinaen from wok blong mi; mo i no gat wan long ol brata blong mi, be long jea blong jajmen nomo; mo afta mifala i kasem nomo folem loa from taem blong mifala.\n\n34 Mo nao, sapos mifala i no kasem wan samting from ol wok blong mifala long jos, ?wanem nao mifala i winim blong wok long jos, be blong talemaot trutok nomo, blong mekem se mifala i save stap hapi long glad blong ol brata blong mifala?\n\n35 ?Ale from wanem yu talem se mifala i prij long pipol ia blong kasem mane, taem we yu, long yuwan, yu save se mifala i no kasem mane? Mo nao, ?yu biliv se mifala i lidim rong ol pipol ia, mo hemia nao i mekem plante glad long hat blong olgeta?”\n\n36 Mo Koriho i ansa long hem: “Yes.”\n\n37 Mo afta Alma i talem long hem: “?Yu biliv se i gat wan God i stap?”\n\n38 Mo hem i ansa: “No.”\n\n39 Nao Alma i talem long hem: “?Bae yu talem bakegen se i no gat wan God i stap, mo tu, talem se i no gat Kraes? From luk, mi talem long yu, mi save se i gat wan God, mo tu, se Kraes bae i kam.\n\n40 Mo nao ?wanem pruf nao we yu gat we i soem se i no gat God, o se Kraes bae i no kam? Mi talem long yu se yu nogat, be hem i toktok blong yu nomo.\n\n41 Be, luk, mi gat evri samting olsem wan testemoni se ol samting ia oli tru; mo tu, yu gat evri samting olsem wan testemoni long yu se oli tru; mo ?bae yu tanem baksaed long olgeta? ?Yu biliv se ol samting ia oli tru?\n\n42 Luk, mi save se yu biliv, be wan spirit blong giaman i stap long yu, mo yu bin sakemaot Spirit blong God blong hem i no save gat ples insaed long yu; be devel i gat paoa ova long yu, mo hem i stap karem yu i go olbaot, i mekem ol plan blong hem i save prapa spolem gud ol pikinini blong God.”\n\n43 Mo nao Koriho i talem long Alma: “Sapos yu soem wan saen long mi, blong mekem se mi save biliv se i gat wan God i stap, yes, soem long mi se hem i gat paoa, mo afta, bae mi save biliv se ol toktok we yu talem long mi oli tru.”\n\n44 Be Alma i talem long hem: “Yu bin kasem inaf saen; ?bae yu traem God blong yu? ?Bae yu talem se, Soem wan saen long mi, taem we yu gat testemoni blong evri brata blong yu ia, mo tu, blong evri tabu profet? Ol skripja oli stap long fored blong yu, yes, mo evri samting i soem se i gat wan God; yes, wol ia tu, mo evri samting we oli stap fes blong hem, yes, mo olsem wanem i muv, yes, mo tu, evri planet we oli muv long stret rod blong olgeta, oli witnes se i gat wan Krieta we Paoa blong hem i Hae Tumas.\n\n45 ?Mo yu stil go olbaot, mo lidim hat blong pipol ia oli gowe, yu stap testifae long olgeta se i no gat God? ?Mo bae yu stil tanem baksaed long evri witnes ia?” Mo hem i talem: “Yes, bae mi tanem baksaed long ol samting ia, sapos nomo yu soem wan saen long mi.”\n\n46 Mo nao i hapen se, Alma i talem long hem se: “Luk, mi harem nogud from hat blong yu i strong, yes, se bae yu stap go agensem spirit blong trutok yet, blong mekem se sol blong yu i save lus.\n\n47 Be luk, i moa gud se sol blong yu i lus, bitim se yu stap lidim plante sol i go daon blong oli lus evriwan, tru long ol giaman toktok blong yu mo tru long ol swit toktok blong yu; from hemia, sapos yu tanem baksaed blong yu bakegen, luk God bae i panisim yu blong mekem se bae yu no save toktok, blong mekem se bae yu nomo save openem maot blong yu, blong mekem se yu nomo save giaman long pipol ia bakegen.”\n\n48 Nao Koriho i talem long hem: “Mi no talem se i no gat wan God we i stap, be mi no biliv se i gat wan God i stap; mo tu, mi talem se yu no save se i gat wan God i stap; mo sapos yu no soem wan saen long mi, bae mi no biliv.”\n\n49 Nao Alma i talem long hem se: “Bae mi givim samting ia olsem wan saen long yu, se bae God i kilim yu, yu kam nambut, folem ol toktok blong mi; mo mi talem, se long nem blong God, bae yu kam nambut, mekem se bae yu nomo gat paoa blong toktok.”\n\n50 Nao taem we Alma i talem ol toktok ia, Koriho i kam nambut, mekem se hem i nomo save gat paoa blong toktok, folem ol toktok blong Alma.\n\n51 Mo nao taem we jif jaj i luk samting ia, hem i stretem han blong hem i go long fored mo i raetem long Koriho se: “?Yu biliv nao long paoa blong God? ?Long nem blong huia nao yu bin wantem se Alma bae i soemaot saen blong hem? ?Yu bin wantem hem blong mekem trabol long ol narafala man, blong soem long yu wan saen? Luk, hem i soem yu wan saen; mo nao ?bae yu toktok from i go moa?”\n\n52 Mo Koriho i stretem han blong hem i go long fored mo i raetem, i talem: “Mi save se mi nambut, from mi no save toktok; mo mi save se i no gat wan samting we i save mekem samting ia i hapen long mi be paoa blong God nomo; yes, mo mi bin save oltaem se i gat wan God i stap.\n\n53 Be luk, devel i bin trikim mi; from hem i kamkamaot long mi olsem wan enjel, mo hem i talem long mi se: ‘Go mo tekembak ol pipol ia, from olgeta evriwan oli go long rabis rod oli folem wan God we oli no save.’ Mo hem i talem long mi: ‘I no gat God;’ yes, mo hem i tijim mi ol samting ia we mi mas talem. Mo mi tijim ol toktok blong hem; mo mi tijim olgeta from oli mekem tingting blong wol ia i hapi; mo mi tijim olgeta, yes kasem taem we mi gat plante sakses, inaf blong mekem se mi biliv strong se oli tru; mo from samting ia mi stanap agensem trutok, kasem taem we mi putum strong nogud tok ia i kam long miwan bakegen.”\n\n54 Nao afta we hem i talem samting ia, hem i askem strong long Alma se hem i mas prea long God, blong mekem se hem i tekemaot strong nogud tok ia long hem.\n\n55 Be Alma i talem long hem: “Sapos strong nogud tok ia i kamaot long yu bae yu lidim hat blong ol pipol ia long rabis rod bakegen; from hemia, bae i stap long yu olsem we Lod i wantem.”\n\n56 Mo i bin hapen se God i no tekemaot strong nogud tok ia long Koriho; be ol pipol oli sakemaot hem, mo hem i go long wan haos i go long narafala haos mo i stap askem kaekae blong hem.\n\n57 Nao save blong wanem we i bin hapen long Koriho i go olbaot truaot long evri graon kwiktaem nomo; yes, jif jaj i sendemaot wan ofisol toktok i go long pablik long evri pipol long graon, i talemaot long olgeta we oli bin biliv long ol toktok blong Koriho, se oli mas sakem sin blong olgeta kwiktaem, sapos no bae semfala jajmen bae i kam long olgeta.\n\n58 Mo i bin hapen se olgeta evriwan oli luksave ol fasin nogud blong Koriho; from hemia, olgeta evriwan i bin jenisim laef blong hem i kambak long Lod; mo samting ia i putum wan en long ol rabis fasin folem ol wei blong Koriho. Mo Koriho i go long wan haos i go long narafala haos, mo i stap askem kaekae blong fidim hem.\n\n59 Mo i bin hapen se taem we hem i stap go fored long medel blong ol pipol, yes, long wan pipol we oli bin seperetem olgeta long Ol Man blong Nifae mo oli singaotem olgetawan bakegen, Ol Man blong Soram; mo man ia we i lidim olgeta, nem blong hem i Soram—mo taem we hem i go long medel blong olgeta, luk, oli bin ron antap long hem mo oli purumbut long hem, go kasem taem we hem i ded.\n\n60 Mo olsem ia nao yumi luk en blong hem, we hem i bin prapa spolem gud ol wok blong Lod; mo olsem ia nao yumi luk se devel bae i no sapotem ol pikinini blong hem long las dei, be i pulum daon olgeta kwiktaem nomo i go daon long hel.\n\n", "alma 31": "[center][font_size=26]Japta 31[/font_size][/center]\n\n[i]Alma i lidim wan misin blong karembak Ol Man blong Soram we oli nomo wantem folem jos—Olgeta Man blong Soram oli talem se oli no save Kraes, oli biliv long wan giaman wei blong singaotem man long wok, mo oli stap wosip wetem ol sem prea—Ol misinari oli fulap wetem Tabu Spirit—Glad blong Kraes i kavremap ol plante hadtaem we oli gat. Raonabaot 74 B.K.B.[/i]\n\n1 Nao i bin hapen se afta ded blong Koriho, Alma i stap harem nius se olgeta man blong Soram oli stap prapa spolem gud ol wok blong Lod, mo we Soram, we i lida blong olgeta, i stap lidim hat blong olgeta pipol blong bodaon long ol aedol we oli no save toktok, nao hat blong Alma i stat blong sik plante from ol rabis fasin blong ol pipol.\n\n2 From hem i stamba tingting blong bigfala harem nogud blong Alma blong save abaot ol rabis fasin long medel blong ol pipol blong hem; from hemia, hat blong Alma i sore tumas from Ol Man blong Soram oli seperet long Ol Man blong Nifae.\n\n3 Nao olgeta Man blong Soram oli kam tugeta long wan graon we oli singaotem Antionam, we hem i long Is blong graon blong Sarahemla, we boda blong hem i stap kolosap long so blong solwota, we hem i long Saot long graon blong Jerson, we boda blong hem tu i stap long waelples long Saot, mo waelples ia i fulap long Ol Man blong Leman.\n\n4 Nao Ol Man blong Nifae oli fraet bigwan se Ol Man blong Soram bae oli statem fasin blong fren wetem Ol Man blong Leman, mo we samting ia bae i mekem wan bigfala lus, long saed blong Ol Man blong Nifae.\n\n5 Mo nao, from we trutok we oli prijim i lidim ol man blong mekem wanem we hem i stret—yes, hem i gat moa bigfala paoa long tingting blong ol pipol bitim naef blong faet, o eni narafala samting, we i bin hapen finis long olgeta—from hemia, Alma i ting se i gat nid se oli mas traem paoa blong toktok blong God.\n\n6 From hemia, hem i tekem Amon, mo Eron, mo Omna; mo Himnae, hem i livim hem long jos long Sarahemla; be trifala faswan, hem i tekem olgeta wetem hem, wetem Amulek mo Siesrom, we tufala i stap long Melek; mo tu, hem i tekem tu long ol boe blong hem.\n\n7 Nao fas bon pikinini boe blong hem, hem i no bin tekem hem, mo nem blong hem i Hileman; be ol nem blong olgeta we hem i bin tekem olgeta wetem hem, i Siblon mo Korianton; mo hemia olgeta nem blong olgeta we oli bin folem hem i go long Ol Man blong Soram, blong prijim trutok long olgeta.\n\n8 Nao Ol Man blong Soram oli bin pulaot long Ol Man blong Nifae; from hemia, oli gat toktok blong God we oli bin prijim long olgeta.\n\n9 Be Ol Man blong Soram oli bin foldaon long ol bigfala rabis mistek, from oli no wokhad blong obei ol komanmen blong God, mo olgeta loa blong hem, folem loa blong Moses.\n\n10 Mo i no gat wan long olgeta we bae i folem stret fasin blong wok blong jos, blong gohed long prea mo blong askem, wetem tingting we i stap daon, long God evri dei, blong mekem se oli no save foldaon long temtesen.\n\n11 Yes, blong talem stret, oli bin prapa spolem gud ol wok blong Lod long plante plante taem; ale, taswe, Alma wetem ol brata blong hem oli go long graon ia blong prijim trutok long olgeta ia.\n\n12 Nao, taem we oli kam tru long graon ia, luk, long sapraes blong olgeta, oli luk se Ol Man blong Soram oli bildim ol haos blong prea, mo oli stap kam tugeta wan dei long wan wik, we dei ia oli singaotem dei blong Lod; mo oli stap wosip folem samfala fasin we Alma mo ol brata blong hem oli neva luk bifo;\n\n13 From oli bildimap wan ples long medel blong haos blong prea blong olgeta, wan ples blong stanap long hem, we i hae i bitim hed blong man; mo antap blong hem i inaf long wan man nomo.\n\n14 From hemia, eni man man we hem i wantem blong wosip, hem i mas go mo stanap antap long ples ia, mo leftemap ol han blong hem i go antap long heven, mo singaot wetem wan laod voes, i talem:\n\n15 “Tabu, tabu God; mifala i biliv se yu yu God, mo mifala i bilif se yu yu tabu, mo we yu yu bin wan spirit, mo se yu yu wan spirit naoia, mo se bae yu yu wan spirit blong oltaem.\n\n16 Tabu God, mifala i biliv se yu yu bin seperetem mifala long ol brata blong mifala; mo mifala i no biliv long ol kastom blong ol brata blong mifala, we oli bin pasem i kam daon long olgeta folem ol krangke tingting blong ol papa blong olgeta; be mifala i biliv se yu bin jusum mifala blong kam ol tabu pikinini blong yu; mo tu, yu bin soem long mifala se bae i no gat wan Kraes.\n\n17 Be yu yu semmak yestedei, tedei mo blong oltaem; mo yu bin jusum mifala blong yu sevem mifala, semtaem, olgeta evriwan we oli stap raonabaot long mifala, yu jusum olgeta blong sakem olgeta daon long hel, from kros blong yu; from ol tabu wok ia, O God, mifala i talem tangkyu long yu; mo tu, mifala i talem tangkyu we yu bin jusum mifala, blong mekem se oli no save lidim mifala i gowe i go folem ol krangke kastom blong ol brata blong mifala, we oli stap fasem olgeta daon long wan bilif long Kraes, we i stap lidim hat blong olgeta i go longwe tumas long yu, God blong mifala.\n\n18 Mo bakegen mifala i talem tangkyu long yu, O God, we mifala nao yu bin jusum, mo mifala i wan tabu pipol. Amen.”\n\n19 Nao i bin hapen se afta Alma mo ol brata blong hem mo ol pikinini boe blong hem oli harem ol prea ia, oli bin sapraes tumas.\n\n20 From luk, evri man i go mo givim ol sem prea ia.\n\n21 Nao ples ia oli singaotem Ramiamtam, we i minim, long lanwis ia, tabu taoa.\n\n22 Nao, long taoa ia, evri man, i givim sem prea long God, blong talem tangkyu long God we hem i bin jusum olgeta, mo we hem i no bin lidim olgeta oli gowe, oli folem kastom blong ol brata blong olgeta, mo we oli no bin stilim hat blong olgeta blong biliv long ol samting we bae oli kam, we oli no bin save nating long samting ia.\n\n23 Nao, afta ol pipol oli talem tangkyu folem fasin ia, oli gobak long ol haos blong olgeta, oli neva tokbaot God blong olgeta bakegen kasem taem we oli kam tugeta bakegen long tabu taoa ia, blong givim tangkyu folem fasin blong olgeta.\n\n24 Nao taem we Alma i luk samting ia, hat blong hem i harem nogud; from hem i luk se oli wan nogud mo stronghed pipol; yes, hem i luk se hat blong olgeta i stap long gol, mo long silva, mo long ol gudfala samting blong mekem laef i rij.\n\n25 Yes, mo hem i luk tu se, hat blong olgeta, oli leftemap long bigfala fasin blong tokflas, from hae tingting blong olgeta.\n\n26 Mo hem i leftemap voes blong hem i go long heven, mo i prea laod, i talem: “O, ?hamas taem moa, o Lod, bae yu letem ol wokman blong yu, bae oli stap daon long ples ia long bodi blong mit mo bun, blong luk ol bigfala fasin nogud olsem, long medel blong ol pikinini blong ol man?\n\n27 Luk, O God; oli prea long yu, be yet, ol hae tingting blong olgeta i kavremap hat blong olgeta. Luk, O God; oli prea long yu wetem maot blong olgeta nomo, mo semtaem oli solap, oli solap bigwan, wetem ol samting nating blong wol.\n\n28 Luk, O God blong mi, ol sas kaliko blong olgeta, mo ol smol ring blong olgeta, mo ol breslet long han blong olgeta, ol flas samting blong olgeta we oli wokem long gol, mo evri gudgudfala samting i flasem olgeta; mo luk, hat blong olgeta i stap long ol samting ia, mo yet oli prea long yu mo talem—‘Mifala i talem tangkyu long yu, O God, from mifala ol man blong yu we yu bin jusum, be ol narafala man bae oli ded.’\n\n29 Yes, mo oli talem se yu bin mekem olgeta i save se bae i no gat wan Kraes.\n\n30 O Lod God, ?hamas taem bae yu letem se ol fasin nogud mo fasin blong no biliv olsem ia, bae i stap long medel blong ol pipol ia? O Lod, bae yu givim paoa long mi, blong mekem se mi save go tru wetem ol samting we mi no strong long hem. From mi mi no strong, mo ol nogud fasin olsem we oli stap long medel blong ol pipol ia, i mekem sol blong mi i harem nogud.\n\n31 O Lod, hat blong mi i harem nogud bigwan tumas; bae yu leftemap sol blong mi long Kraes. O Lod, bae yu givim long mi blong mi save gat paoa, blong mi save holemtaet mi wetem fasin blong wet longtaem tru long ol hadtaem ia we bae oli kam long mi, from ol rabis fasin blong ol pipol ia.\n\n32 O Lod, bae yu leftemap sol blong mi, mo givim sakses long mi, mo tu, long ol narafala wokman fren blong mi, we oli stap wetem mi—yes, Amon, mo Eron, mo Omna, mo tu, Amulek mo Siesrom, mo tufala boe blong mi—yes, olgeta evriwan ia bae yu leftemap tingting blong olgeta, O Lod. Yes, bae yu leftemap sol blong olgeta long Kraes.\n\n33 Bae yu givim long olgeta blong oli save gat paoa, blong mekem se oli save gotru long ol hadtaem we bae i kam long olgeta from ol rabis fasin blong ol pipol ia.\n\n34 O Lod, bae yu givim long mifala blong save gat sakses blong karem olgeta oli kambak long yu tru long Kraes.\n\n35 Luk, O Lod, sol blong olgeta oli gudgudfala, mo plante long olgeta oli ol brata blong mifala, from hemia, givim long mifala, O Lod, paoa mo waes tingting blong mifala i save tekem olgeta ia, we oli ol brata blong mifala, oli kam long yu bakegen.”\n\n36 Nao i bin hapen se, taem we Alma i talem ol toktok ia, hem i putum han blong hem long olgeta we oli stap wetem hem. Mo luk, taem we hem i putum han blong hem long olgeta, oli bin fulap long Tabu Spirit.\n\n37 Mo afta samting ia, oli go wanwan, oli no tingbaot wanem bae oli kakae, o wanem bae oli dring, o wanem bae oli werem.\n\n38 Mo Lod ia i lukaotem olgeta, se bae oli no mas hanggri, mo bae oli no mas tosta; yes, mo hem i givim long olgeta paoa, se bae oli gotru long eni kaen hadtaem, sapos nomo glad blong Kraes i kavremap olgeta. Nao ol samting ia oli hapen folem prea blong Alma; mo hemia, from se hem i bin prea wetem fet.\n\n", "alma 32": "[center][font_size=26]Japta 32[/font_size][/center]\n\n[i]Alma i tijim ol puaman we ol hadtaem blong olgeta i mekem tingting blong olgeta i stap daon—Fet hem i wan hop long ol samting we yumi no luk, be oli tru—Alma i testifae se ol enjel oli stap givhan long ol man, ol woman, mo ol pikinini—Alma i komperem trutok long wan sid—Sid ia oli mas planem mo lukaotem gud—Afta hem i gro i kam wan bigfala tri, mo long tri ia, man i save kasem frut blong laef we i no save finis. Raonabaot 74 B.K.B.[/i]\n\n1 Mo i bin hapen se olgeta oli go aot, mo oli stat blong prijim toktok blong God i go long ol pipol, oli go insaed long ol haos blong prea blong olgeta, mo oli go insaed long ol haos blong olgeta; yes, mo tu, oli stanap long ol rod blong olgeta mo prijim trutok.\n\n2 Mo i bin hapen se afta fulap wok we oli bin mekem long medel blong olgeta, oli stat blong gat sakses long medel blong ol grup blong ol pua pipol; from luk, oli sakemaot olgeta long ol haos blong prea, from oli no luk naes mo klin wetem ol klos blong olgeta—\n\n3 From hemia oli no letem olgeta blong oli go insaed long haos blong prea blong wosipim God, from oli tekem olgeta olsem se oli doti; from hemia, oli pua; yes, ol brata blong olgeta oli tekem olgeta olsem makas; from hemia oli pua long saed blong ol samting blong wol; mo tu, oli pua long hat.\n\n4 Nao, taem we Alma i stap tijim mo toktok long ol pipol antap long hil Onaeda, i gat bigfala grup blong pipol we oli bin kam long hem, ol man ia we yumi bin tokbaot, we oli pua long hat, from we oli no gat fulap samting, long saed blong ol samting blong wol.\n\n5 Mo oli bin kam long Alma; mo wan we hem i lida blong olgeta i talem long hem, se: “Luk, wanem nao bae ol brata blong mi ia bae oli mekem, from evri man i stap lukluk nogud long olgeta from oli no gat fulap samting, yes, mo moa speseli nao long ol pris blong mifala; from oli sakemaot mifala long ol haos blong prea blong mifala, we mifala i wokhad plante blong bildimap wetem han blong mifala; mo oli sakemaot mifala from mifala i no gat plante samting; mo mifala i no gat ples blong wosipim God blong mifala; mo luk, ?wanem nao bae mifala i mekem?”\n\n6 Nao taem we Alma i harem ol samting ia, hem i tanem hem, we fes blong hem i fesem man ia, mo hem i luk wetem bigfala glad; from hem i luk se ol hadtaem blong olgeta i bin mekem tingting blong olgeta i stap daon, mo oli rere blong harem trutok.\n\n7 From hemia, Alma i no talem eni samting moa long ol narafala grup blong ol pipol; be hem i stretem han blong hem, mo hem i singaot long olgeta we hem i luk, we oli wantem tumas blong sakem sin, mo hem i talem long olgeta:\n\n8 “Mi luk se hat blong yufala i stap daon; mo sapos i olsem, God bae i blesem yufala.\n\n9 Luk, brata blong yufala i talem se: ‘?wanem nao bae mifala i mekem?—from we oli sakemaot mifala long ol haos blong prea blong mifala, mekem se mifala i no save wosipim God blong mifala.’\n\n10 Luk mi talem long yufala, ?yufala i ting se yufala i no save wosipim God, be insaed long ol haos blong prea blong yufala nomo?\n\n11 Mo antap long hemia, bae mi askem, ?yufala i ting se yufala i no mas wosipim God be wan taem nomo long wan wik?\n\n12 Mi talem long yufala, hem i gud we oli sakem yufala aot long ol haos blong prea blong yufala, blong mekem se yufala i save putum tingting blong yufala i stap daon, mo blong mekem se yufala i save lanem waes tingting; from we i nid blong yufala i mas lanem waes tingting; from, hem i from se oli bin ronemaot yufala, mekem se ol brata blong yufala i nomo wantem yufala, from we yufala i pua tumas, nao yufala i kam blong putum hat blong yufala i stap daon; from ol samting ia oli mas mekem yufala i putum tingting blong yufala i stap daon.\n\n13 Mo nao, from we oli fosem yufala blong putum tingting blong yufala i stap daon, yufala i kasem blesing; from samtaem wan man, sapos oli fosem hem blong putum tingting blong hem i stap daon, hem i lukaotem fasin blong sakem sin; mo nao i tru se eni man we i sakem sin, bae hem i kasem sore; mo hem we i kasem sore mo i stap strong kasem en, sem man ia bae Lod i sevem hem.\n\n14 Mo nao, olsem we mi bin talem long yufala, se from we oli bin fosem yufala blong putum tingting blong yufala i stap daon, yufala i bin kasem blesing, be ?yufala i no ting se olgeta we oli rili putum tingting blong olgeta i stap daon from trutok oli kasem moa blesing?\n\n15 Yes, hem we i rili putum tingting blong hem i stap daon, mo i sakem ol sin blong hem, mo stap strong kasem en, semfala man ia bae i kasem blesing—yes, bae hem i kasem moa blesing bitim olgeta we oli fosem olgeta blong putum tingting blong olgeta i stap daon from we oli pua tumas.\n\n16 From hemia, olgeta we oli putum tingting blong olgeta i stap daon, we oli no fosem olgeta blong putum tingting blong olgeta i stap daon, oli kasem blesing; o i moa gud, long narafala toktok, hem we i bilivim toktok blong God i kasem blesing, mo i kasem baptaes wetem hat we i no strong tumas, yes, we oli no tekem hem blong i save trutok, o oli no fosem hem blong save trutok, bifo hem i save biliv.\n\n17 Yes, i gat plante man we oli talem se: ‘Sapos yu soem wan saen blong heven long mifala, ale bae mifala i save se i tru; afta bae mifala i bilivim.’\n\n18 Nao mi askem, ?hemia i fet? Luk, mi talem long yufala, No; from sapos wan man i save wan samting hem i no gat stamba tingting blong biliv, from hem i save finis.\n\n19 Mo nao, ?yufala i no ting se man ia we i save wanem God i wantem mo hem i no mekem, bae hem i kasem bigfala panis moa i bitim man ia we i biliv nomo, o man we i gat wan stamba tingting nomo blong biliv, mo hem i foldaon long sin?\n\n20 Nao long saed blong samting ia, yufala i mas jajem. Luk, mi talem long yufala, se i semmak long wan saed mo long narafala saed; mo bae i hapen long evri man folem wok blong hem.\n\n21 Mo nao olsem we mi bin talem long saed blong fet—fet i no blong gat wan stret save long ol samting; from hemia, sapos yufala i gat fet, yufala i hop from ol samting we yufala i no luk, we oli tru.\n\n22 Mo nao, luk, mi talem long yufala, mo mi wantem se yufala i tingbaot, se God i gat fulap sore long olgeta we oli biliv long nem blong hem; from hemia, hem i wantem, se fas samting, yufala i mas bilif, yes, long toktok blong hem.\n\n23 Mo nao, hem i sendem toktok blong hem long ol man tru long ol enjel, yes, i no long ol man nomo, be ol woman tu. Nao i no hemia nomo; plante taem, God i givim ol toktok long ol smol pikinini, we i daonem ol waes man mo ol man we oli save plante samting.\n\n24 Mo nao, ol brata blong mi we mi lavem tumas, olsem we yufala i bin wantem blong save long mi wanem yufala i mas mekem, from we yufala i harem nogud mo oli bin sakemaot yufala—nao mi no wantem se yufala i ting se mi wantem blong jajem yufala be folem samting we i tru nomo—\n\n25 From mi no wantem talem se yufala evriwan i gat samting we i fosem yufala blong putum tingting blong yufala i stap daon; from mi biliv tru se i gat sam long yufala we olgeta nomo oli putum tingting blong olgeta i stap daon, i nomata wanem oli fesem long laef blong olgeta.\n\n26 Nao, olsem we mi bin talem long saed blong fet—se i no wan stret save—sem samting wetem ol toktok blong mi. Yufala i no save save stret, long fas taem, se oli tru, semmak olsem we fet hem i no wan stret save.\n\n27 Be luk, sapos yufala i girap mo wekemap tingting blong yufala, blong go traem ol toktok blong mi, mo praktisim wan smol pis blong fet, yes iven sapos yufala i no save mekem moa be wantem blong biliv nomo, letem samting ia i wok insaed long yufala, go kasem taem we yufala i kasem wan bilif we i inaf blong yufala i save akseptem wan pat blong ol toktok blong mi.\n\n28 Nao, bae yumi i komperem trutok ia long wan sid. Nao, sapos yufala i givim ples, blong oli save planem wan sid insaed long hat blong yufala, luk, sapos hem i wan tru sid, o wan gudfala sid, sapos yufala i no sakemaot from we yufala i no bilif, mekem se yufala faet agensem Spirit blong Lod, luk, bae hem i stat blong kam bigwan insaed long jes blong yufala; mo taem we yufala i filim we trutok ia i stap solap, bae yufala i stat blong talem insaed long yufala—Hemia i mas wan gudfala sid ia, o se trutok ia i gud, from hem i stat blong leftemap sol blong mi; yes, hem i stat blong givim moa laet long save blong mi, yes, hem i stat blong kam swit long mi.\n\n29 Nao luk, ?bae samting ia i no save mekem fet blong yufala i kam antap? Mi talem long yufala, Yes; be hem i no gro inaf yet blong kasem wan stret save.\n\n30 Be luk, taem we sid ia i stap solap, mo i givim kru, mo i stat blong gro, ale, yufala i mas talem se sid ia i gudfala; from luk, hem i stat kam bigwan, mo i givim kru, mo i stat blong gro. Mo nao, luk, ?bae samting ia i no mekem fet blong yufala i kam moa strong? Yes, bae i mekem fet blong yufala i kam moa strong: from bae yufala i talem se mi save se sid ia hem i wan gudfala sid; from luk, hem i givim kru mo i stat blong gro.\n\n31 Mo nao, luk, ?yufala i save tru se hemia i wan gudfala sid? Mi talem long yufala, Yes; from evri sid i givim frut, we i semmak long hem bakegen.\n\n32 From hemia, sapos wan sid i gro, hem i gud, be sapos hem i no gro, luk hem i no gud, ale, oli sakem hem i go.\n\n33 Mo nao, luk, from we yufala i bin traem samting ia, mo bin planem sid ia, mo hem i stap solap mo i givim gru, mo i stat blong gro, yufala i mas nid blong save se sid ia i gud.\n\n34 Mo nao, luk, ?save blong yufala i stret evriwan? Yes, save blong yufala i stret evriwan long samting ia, mo fet i stap slip; mo samting ia from yufala i save, from yufala i save se trutok ia i mekem sol blong yufala i solap, mo tu, yufala i save se i givim kru, mo haremsave blong yufala i stat blong kasem moa laet, mo maen blong yufala i stat blong luk longwe moa.\n\n35 O afta, ?samting ia i no tru? Mi talem long yufala, Yes, from we hemia i laet; mo eni samting we i laet, hem i gud, from we oli save luksave, from hemia, yufala i mas save se hem i gud; mo nao luk, afta we yufala i testem laet ia, ?save blong yufala i stret evriwan?\n\n36 Luk mi talem long yufala, No; mo yufala i no mas putum fet blong yufala long saed, from yufala i bin praktisim fet blong yufala blong planem sid nomo, blong mekem se yufala i traem blong testem, blong save sapos sid ia i gud.\n\n37 Mo luk, taem we tri i stat blong gro, bae yufala i talem: ‘Bae yumi givim gudfala kaekae mo lukaot gud long hem, blong mekem se i save gat rus, blong mekem se i save gro i kam antap, mo givim frut long yumi.’ Mo nao luk, sapos yufala i givim gudfala kaekae long hem mo lukaot gud long hem, bae i save gat rus, mo gro i kam antap, mo i givim frut.\n\n38 Be sapos yufala i no lukaot gud long tri ia, mo yufala i no tingbaot blong givim gudfala kaekae long hem, luk, bae i no save gat eni rus; mo taem we hot blong san i kam mo i bonem hem, from we hem i no gat eni rus hem i drae wantaem, mo yufala i pulumaot mo sakem hem i go.\n\n39 Nao, hemia i no from we sid ia i nogud, o hemia i no from we frut blong hem bae oli no wantem; be hem i from se graon blong yufala i pua mo drae, mo bae yufala i no wantem givim gudfala kaekae long tri ia, nao yufala i no save kasem frut blong hem.\n\n40 Mo olsem ia nao, sapos yufala i no wantem givim gudfala kaekae long trutok ia, mo stap wet wetem wan ae blong fet from frut ia, bae yufala i neva save tekem frut blong tri blong laef.\n\n41 Be sapos yufala i givim gudfala kaekae long trutok ia, yes, givim gudfala kaekae long tri ia taem we hem i stat blong gro, tru long fet blong yufala, wetem bigfala strong tingting blong lukaot gud, mo wetem fasin blong save wet longtaem, mo stap wet from frut ia, bae rus blong hem i gro; mo luk bae i kam wan tri we i gro i kam antap we i lid i go long laef we i stap oltaem.\n\n42 Mo from hadwok wetem strong tingting blong yufala, mo fet blong yufala, mo fasin blong yufala blong save wet longtaem wetem trutok ia blong givim gudfala kaekae long hem, blong i save gat rus insaed long yufala, luk, i no longtaem bae yufala i save tekem frut blong hem, we praes blong hem i gudgudfala, we hem i moa swit bitim evri samting we i swit, mo we hem i moa waet bitim evri samting we i waet, yes, mo i moa klin gud bitim evri samting we i klin gud; mo bae yufala i kakae gud long frut ia go kasem taem we yufala i fulap, mekem se yufala i nomo hanggri, mo bae yufala i nomo tosta.\n\n43 Afta, ol brata blong mi, bae yufala i save kasem ol pei blong fet blong yufala, mo hadwok blong yufala, mo fasin blong save wet longtaem blong yufala, mo gotru long hadtaem wetem longfala tingting, mo stap wet kasem taem we tri ia i givim frut long yufala.”\n\n", "alma 33": "[center][font_size=26]Japta 33[/font_size][/center]\n\n[i]Sinos i tijim se ol man oli mas prea mo wosip long evri ples, mo se God bae i tekemaot ol jajmen from Pikinini blong Hem—Sinok i tijim se sore i kam from Pikinini—Long waelples, Moses i leftemap wan saen blong Pikinini blong God. Raonabaot 74 B.K.B.[/i]\n\n1 Nao afta we Alma i talemaot ol toktok ia, oli sendem wan toktok i go long hem blong askem long hem sapos oli mas biliv long wan God, blong oli save kasem frut ia we hem i tokbaot, o olsem wanem oli mas planem sid ia, o trutok ia we hem i tokbaot, we hem i talem se oli mas planem insaed long hat blong olgeta; o long wanem fasin nao bae oli stat blong praktisim fet blong olgeta.\n\n2 Mo Alma i talem long olgeta: “Luk, yufala i talem se yufala i no save wosipim God blong yufala from we oli sakemaot yufala long ol haos blong prea blong yufala. Be luk, mi talem long yufala, sapos yufala i ting se yufala i no save wosipim God, yufala i rong bigwan, mo yufala i mas luklukgud insaed long ol skripja; sapos yufala i ting se skripja i tijim yufala olsem, yufala i no andastanem skripja.\n\n3 ?Yufala i tingbaot we yufala i bin ridim wanem Sinos, profet blong bifo, i bin talem long saed blong prea o wosip?\n\n4 From hem i bin talem: ‘Yu yu gat sore, O God, from we yu yu bin harem prea blong mi, taem we mi stap long waelples; yes, yu yu gat sore taem we mi prea from olgeta we oli ol enemi blong mi, mo yu yu mekem olgeta oli kam gud long mi.\n\n5 Yes, O God, mo yu gat sore long mi taem we mi prea long yu long fil blong mi; taem we mi askem long yu long prea blong mi, mo yu yu harem mi.\n\n6 Mo bakegen, O God, taem we mi go long haos blong mi, yu yu bin harem mi long prea blong mi.\n\n7 Mo taem we mi go insaed long rum blong mi, O Lod, mo mi prea long yu, yu yu bin harem mi.\n\n8 Yes, yu yu gat sore long ol pikinini blong yu taem we oli krae long yu, blong yu yu harem olgeta be i no ol man, mo bae yu harem olgeta.\n\n9 Yes, O God, yu yu bin gat sore long mi, mo yu yu bin harem ol prea blong mi long medel blong ol kongregesen blong yu.\n\n10 Yes, mo tu, yu yu harem mi taem we ol enemi blong mi oli sakemaot mi mo oli no laekem mi; yes, yu yu harem ol prea blong mi, mo yu yu kros long ol enemi blong mi, mo yu yu visitim olgeta long kros blong yu mo kwiktaem nomo yu prapa spolem gud olgeta.\n\n11 Mo yu yu bin harem mi from ol hadtaem blong mi mo truhat blong mi; mo hem i from Pikinini blong yu, we yu yu gat sore olsem ia nao long mi, from hemia, bae mi prea long yu long ol hadtaem blong mi, from long yu, glad blong mi i stap long hem; from yu yu bin tanem ol jajmen blong yu oli gowe long mi, from Pikinini blong yu.’”\n\n12 Mo Alma i talem long olgeta: “?Yufala i bilivim ol skripja we ol man bifo oli bin raetem?\n\n13 Luk, sapos i olsem, yufala i mas bilivim wanem we Sinos i bin talem; from, luk hem i talem: ‘Yu yu tanem ol jajmen blong yu from Pikinini blong yu.’\n\n14 Nao luk, ol brata blong mi, ?bae mi askem yufala sapos yufala i bin ridim ol skripja? Sapos yu bin mekem, ?from wanem nao yufala i no biliv long Pikinini blong God?\n\n15 From oli no bin raetem se Sinos nomo i tokbaot ol samting ia, be Sinok tu i bin tokbaot ol samting ia—\n\n16 From luk, hem i talem: ‘Yu yu kros, O Lod, long ol pipol ia, from bae oli no andastanem ol sore blong yu we yu yu bin givim long olgeta from Pikinini blong yu.’\n\n17 Mo nao, ol brata blong mi, yufala i luk we wan nambatu profet blong bifo i bin testifae long saed blong Pikinini blong God, mo from ol pipol oli no wantem andastanem ol toktok blong hem, nao oli bin stonem hem i ded.\n\n18 Be luk, i no hemia nomo; i no olgeta ia nomo we oli bin tokbaot Pikinini blong God.\n\n19 Luk, Moses i bin tokbaot hem; yes, mo luk hem i leftemap wan saen long waelples, we eni man we bae i lukluk long hem bae i save laef. Mo i bin gat plante man we oli bin lukluk long hem mo oli laef.\n\n20 Be i no plante man we oli bin andastanem mining blong ol samting ia, mo hemia from hat blong olgeta i strong. Be i gat plante we oli stronghed mekem se oli no lukluk, nao oli ded. Nao wanem i mekem se oli no bin lukluk, hem i from we oli no biliv se bae saen ia i save mekem olgeta oli kam oraet.\n\n21 O, ol brata blong mi, sapos yufala i save kam oraet taem yufala i sakem ae nomo, blong mekem se yufala i save kam oraet, ?bae yufala i no wantem lukluk kwiktaem; o bae yufala i wantem mekem hat blong yufala i kam strong blong no bilif, mo stap les, blong yufala i no sakem ae blong yufala raon long yufala, mekem se bae yufala i ded?\n\n22 Sapos i olsem, bigfala harem nogud bae i kam long yufala; be sapos i no olsem, ale yufala i sakem ae raon long yufala mo stat blong biliv long Pikinini blong God, se bae hem i kam blong pemaot ol pipol blong hem, mo se bae hem i safa mo kasem ded blong pem praes blong ol sin blong olgeta; mo se bae hem i girap bakegen long ded, se bae i mekem fasin blong laef bakegen long ded i hapen, blong mekem se evri man bae i stanap long fored blong hem, blong kasem jajmen long las mo jajmen dei, folem ol wok blong olgeta.\n\n23 Mo nao, ol brata blong mi, mi wantem se bae yufala i planem toktok ia long hat blong yufala, mo taem we i stat blong solap, givim gudfala kaekae long hem wetem fet blong yufala. Mo luk, bae i kam wan tri, i gro i kam antap we i lid i go long laef we i stap oltaem. Mo afta, bae God i mekem ol hevi samting blong yu oli nomo hevi, tru long glad blong Pikinini blong hem. Mo tu, evri samting ia, yufala i save mekem, sapos yufala i wantem. Amen.”\n\n", "alma 34": "[center][font_size=26]Japta 34[/font_size][/center]\n\n[i]Amulek i testifae se trutok i stap long Kraes, we i mekem fasin blong sevem man i hapen—Sapos i no gat wan atonmen i hapen, evri man oli mas ded—Evri loa blong Moses i poen i go long sakrifaes blong Pikinini blong God—Plan we i no save finis blong fasin blong pemaot man, i stanap long fet mo fasin blong sakem sin—Prea from ol blesing long saed blong laef ia mo long saed blong spirit—Laef ia i taem blong ol man oli rere blong mitim God—Yu mas wokhad blong sevem yuwan wetem respek long fes blong God. Raonabaot 74 B.K.B.[/i]\n\n1 Mo nao i bin hapen se, afta we Alma i talem ol toktok ia long olgeta, hem i sidaon long graon, mo Amulek i girap mo i stat blong tijim olgeta, i talem:\n\n2 “Ol brata blong mi, mi ting se i no posibol blong yufala i no gat save long ol samting we oli bin tokbaot long saed blong Kraes, se bae hem i kam, we mifala i tijim se hem i Pikinini blong God; yes, mi save se ol samting ia oli bin tijim long yufala plante taem, bifo yufala i bin gowe long mifala.\n\n3 Mo from yufala i wantem long brata blong mi we mi lavem tumas, se hem bae i talem long yufala, wanem yufala i mas mekem, from ol hadtaem blong yufala; mo hem i bin toktok lelebet long yufala blong mekem rere tingting blong yufala; yes, mo hem i askem strong long yufala blong gat fet mo blong save wet longtaem—\n\n4 Yes, go kasem we yufala i gat inaf fet olsem blong save planem trutok ia long hat blong yufala, blong yufala i save traem blong testem, blong save sapos hem i gud.\n\n5 Mo mifala i luk bigfala kwestin we i stap long tingting blong yufala, hemia sapos trutok i stap long Pikinini blong God, o sapos bae i no gat wan Kraes.\n\n6 Mo tu, yufala i bin luk we brata blong mi i pruvum long yufala, long plante defren taem, we trutok i stap long Kraes we i mekem fasin blong sevem man i hapen.\n\n7 Brata blong mi i yusum ol toktok blong Sinos, se fasin blong pemaot man i kam tru long Pikinini blong God, mo tu, hem i yusum ol tok blong Sinok; mo tu, hem i yusum ol toktok blong Moses blong pruvum se ol samting ia i tru.\n\n8 Mo nao, luk, bae miwan bae mi testifae long yufala se ol samting ia oli tru. Luk, mi talem long yufala, se mi save se Kraes bae i kam long ol pikinini blong ol man, blong tekem long hem, ol fasin blong brekem ol loa blong ol pipol blong hem, mo bae hem i pem praes blong ol sin blong wol; from Lod God i bin talem samting ia.\n\n9 From i nid blong wan atonmen i mas hapen; from folem bigfala plan blong God we I No Save Finis, i mas gat wan atonmen i hapen, sapos no, evri man bae i mas ded nomo; yes, evriwan i stronghed; yes, evriwan i foldaon mo i lus, mo i mas ded sapos i no gat atonmen we i nid blong bae i mas hapen.\n\n10 From hem i nid blong bae i gat wan bigfala mo las sakrifaes; yes, i no wan sakrifaes we i man, o bigfala animol, o eni kaen pijin; from sakrifaes ia bae i no mas wan man; be i mas wan sakrifaes we i no gat en mo i no save finis.\n\n11 Nao i no gat eni man we i save sakrifaesem blad blong hem blong i pem praes blong ol sin blong wan narafala man. Nao, sapos wan man i kilimded wan narafala man, luk ?bae loa blong yumi, we i stret, i tekem laef blong brata blong hem? Mi talem long yufala, No.\n\n12 Be loa i askem laef blong man we i bin kilimded narafala man; from hemia, i no save gat wan samting we i smol moa bitim wan atonmen we i no gat en, we bae i inaf blong pem praes blong ol sin blong wol.\n\n13 From hemia, i nid blong gat wan bigfala mo las sakrifaes, mo afta bae i gat, o i nid blong gat, wan stop long fasin blong mekem blad i ron; ale, loa blong Moses bae i hapen; yes, bae evri samting ia i hapen, evri leta mo smol haf blong loa, mo i no gat wan we bae i pas i gowe.\n\n14 Mo luk, hemia nao hem i ful mining blong loa, evri smol pis i poen i go long bigfala mo las sakrifaes ia; mo bigfala mo las sakrifaes ia, bae hem i Pikinini blong God, yes, we i no gat en mo i no save finis.\n\n15 Mo olsem ia nao bae hem i tekem fasin blong sevem man i go long olgeta evriwan we bae oli biliv long nem blong hem; hemia i plan blong las sakrifaes ia, blong karem i kam ol filing blong gat sore, we i bitim jastis, mo karem i kam long ol man, ol wei blong mekem se oli save gat fet blong oli save sakem sin.\n\n16 Mo olsem ia nao, sore i save stretem fulwan ol samting we jastis i askem, mo i raonem olgeta wetem ol han blong sefti; mo long semtaem, hem we i no praktisim fet blong hem i sakem sin, hem i fesem ful loa blong wanem jastis i askem; from hemia, man ia nomo we i gat fet we i mekem hem i sakem sin, God i mekem bigfala plan we i no save finis blong fasin blong pemaot man, i hapen long hem.\n\n17 From hemia, bae God i givim long yufala, ol brata blong mi, blong yufala i save stat blong praktisim fet blong yufala, blong yufala i sakem sin, blong yufala i stat blong prea long tabu nem blong hem, blong hem i save gat sore long yufala;\n\n18 Yes, prea long hem from sore; from hem i gat paoa blong sevem man.\n\n19 Yes, putum tingting blong yufala i stap daon, mo gohed long prea, long hem.\n\n20 Prea long hem taem we yufala i stap long ol plantesen blong yufala, yes, prea from ol grup blong animol blong yufala.\n\n21 Prea long hem long ol haos blong yufala, yes, prea from evriwan insaed long haos blong yufala, long moning, medel dei, mo aftenun.\n\n22 Yes, prea long hem agensem paoa blong ol enemi blong yufala.\n\n23 Yes, prea long hem agensem devel, we hem i wan enemi blong evri stret mo gud fasin.\n\n24 Prea long hem from ol kaekae blong garen blong yufala, blong mekem se yufala i save kam antap gud long laef from olgeta.\n\n25 Prea from ol grup blong animol blong ol plantesen blong yufala, blong oli save kam moa plante.\n\n26 Be i no hemia nomo; yufala i mas kapsaetem sol blong yufala long prea taem yufala i stap insaed long rum blong yufala, mo insaed long ol sikret ples blong yufala, mo long waelples blong yufala.\n\n27 Yes, mo taem we yufala i no prea long Lod, letem hat blong yufala i stap fulap, we oltaem i stap prea long hem from gudlaef blong yufala, mo tu, from gudlaef blong olgeta we oli stap raon long yufala.\n\n28 Mo nao luk, ol brata blong mi we mi lavem tumas, mi talem long yufala, yufala i no mas ting se hemia nomo; from afta we yufala i mekem evri samting ia, sapos yufala i tanem baksaed blong yufala long olgeta we oli gat nid, mo olgeta we oli neked, mo no visitim olgeta we oli sik mo olgeta we oli gat hadtaem, mo no serem ol samting blong yufala sapos yufala i gat, long olgeta we oli stap long nid—mi talem long yufala, sapos yufala i no mekem wan long ol samting ia, luk, prea blong yufala i blong nating nomo, mo i no gat yus long yufala, mo yufala i olsem ol man we oli gat tufes we yufala i tanem baksaed long fet.\n\n29 From hemia, sapos yufala i no tingbaot blong gat bigfala lav long olgeta man, yufala i olsem makas, we ol man we oli wokem aean oli sakemaot, (from praes blong hem i nating nomo) mo ol man oli purumbut long hem andanit long leg blong olgeta.\n\n30 Mo nao, ol brata blong mi, mi wantem se, afta we yufala i kasem plante witnes, mo afta we yufala i luksave we ol tabu skripja oli testifae long ol samting ia, yufala i kam fored mo soem frut ia from yufala i sakem sin.\n\n31 Yes, mi wantem se yufala i kam fored mo yufala i nomo mekem hat blong yufala i kam strong; from luk, naoia i taem mo dei blong sevem yufala; mo from hemia, sapos yufala i sakem sin mo no mekem hat blong yufala i kam strong, naoia nomo bae bigfala plan blong fasin blong pemaot man i wok long yufala.\n\n32 Nao luk, laef ia i taem blong ol man oli rere blong mitim God; yes, luk, dei blong laef ia i dei blong ol man oli mekem ol wok blong olgeta.\n\n33 Mo nao, olsem we mi bin talem long yufala finis, from yufala i bin kasem plante witnes, from hemia, mi askem strong long yufala blong yufala i no pusumbak dei blong sakem sin blong yufala i go kasem en; from afta dei blong laef ia, we God i bin givim long yumi blong mekem rere from taem we i no save finis, luk, sapos yumi no yusum gud moa taem blong yumi long laef ia, ale, naet blong tudak i kam, mo long taem ia yumi nomo save mekem wok.\n\n34 Yufala i no save talem se taem bae yufala i kam long wan rabis trabol taem, nao bae mi sakem sin, se bae mi gobak long God blong mi. No, yufala i no save talem samting ia; from we sem spirit ia we i stap long bodi blong yu long taem we yu livim laef ia, semfala spirit ia bae i gat paoa blong stap long bodi blong yu insaed long wol ia we i no save finis.\n\n35 From luk, sapos yufala i pusumbak dei blong sakem sin blong yufala i go kasem ded, luk, yufala i stap anda long spirit blong devel, mo hem i holemtaet yu blong hem; from hemia, Spirit blong Lod i aot long yu, mo i nomo gat ples insaed long yu, mo devel i gat evri paoa ova long yu; mo hemia las ples blong ol man we oli nogud.\n\n36 Mo hemia mi save, from Lod i talemaot se hem i no stap insaed long ol tempol we oli no tabu, be hem i stap long hat blong olgeta we oli stret mo gud; yes, mo tu, hem i talemaot we olgeta we oli stret mo gud bae oli sidaon insaed long kingdom blong hem, blong nomo go aot bakegen; be ol klos blong olgeta bae oli kam waet tru long blad blong Smol Sipsip.\n\n37 Mo nao, ol brata blong mi we mi lavem tumas, mi wantem se yufala i mas tingbaot ol samting ia, mo se yufala i mas wokhad blong sevem yufalawan wetem respek long fored blong God, mo se bae yufala i no mas agensem bakegen se Kraes bae i kam.\n\n38 Se yufala i nomo faet agensem Tabu Spirit, be se yufala i kasem hem, mo tekem long yufala nem blong Kraes; blong yufala i putum tingting blong yufala i stap daon go kasem das, mo wosipim God, long eni ples we yufala i stap long hem, long spirit mo long tru fasin; mo blong yufala i talem tangkyu wetem gladhat evri dei, from ol plante sore mo ol blesing we hem i stap givim long yufala.\n\n39 Yes, mo tu, mi askem strong long yufala, ol brata blong mi, blong yufala i stap lukaotgud blong prea oltaem, blong devel i no lidim yufala i gowe wetem ol temtesen blong hem, blong hem i no save winim yufala, blong mekem se yufala i no kam ol wokman blong hem long las dei; from luk, hem i no givim wan gudfala pei long yufala.\n\n40 Mo nao ol brata blong mi we mi lavem tumas, bae mi askem strong long yufala blong gat fasin blong save wet longtaem, mo se yufala i holemtaet yufala long evri kaen hadtaem; blong yufala i no tok agensem olgeta we oli sakemaot yufala from yufala i pua tumas, nogud bae yufala i kam ol man blong mekem sin semmak olsem olgeta.\n\n41 Be blong yufala i gat fasin blong save wet longtaem, mo holemtaet yufala long ol hadtaem ia, wetem wan strong hop se bae, wan dei, bae yufala i save spel long ol hadtaem blong yufala.”\n\n", "alma 35": "[center][font_size=26]Japta 35[/font_size][/center]\n\n[i]Prijing blong trutok i prapa spolem gud giaman wok blong Ol Man blong Soram—Oli aotem olgeta we oli bin jenisim laef, we afta oli joenem ol pipol blong Amon long Jerson—Fasin nogud blong ol pipol i mekem Alma i harem nogud. Raonabaot 74 B.K.B.[/i]\n\n1 Nao i bin hapen se, afta we Amulek i endem ol toktok ia, oli kamaot long ol pipol mo oli go long graon blong Jerson.\n\n2 Yes, mo ol narafala brata, olgeta tu oli prijim toktok ia long Ol Man blong Soram, mo afta, oli go long graon blong Jerson.\n\n3 Mo i bin hapen se afta we ol bigman blong Ol Man blong Soram oli kam tugeta mo tokbaot ol toktok ia we Alma i bin prijim long olgeta, oli kros from trutok ia, from hem i prapa spolem gud giaman wok blong olgeta; from hemia, oli no wantem blong lisin long ol toktok ia.\n\n4 Mo oli pasem mesej blong karem evri pipol long evri ples oli kam tugeta, mo tokbaot long olgeta ol toktok ia we Alma i bin talemaot.\n\n5 Nao, ol man blong rul blong olgeta mo ol pris blong olgeta mo ol tija blong olgeta oli no bin letem ol pipol oli save wanem oli wantem; from hemia, oli bin faenemaot ol tingting blong ol pipol long wan sikret fasin.\n\n6 Mo i bin hapen se afta we oli faenemaot tingting blong ol pipol, oli sakemaot long kantri olgeta we oli sapotem ol toktok we Alma mo ol brata blong hem oli bin talem; mo oli plante; mo oli kam tu long graon blong Jerson.\n\n7 Mo i bin hapen se Alma mo ol brata blong hem oli tijim olgeta.\n\n8 Nao ol pipol blong Ol Man blong Soram oli bin kros long ol pipol blong Amon we oli stap long Jerson, mo jif man blong rul blong Ol Man blong Soram, hem i wan nogud man, i sendem toktok i go long Ol Man blong Amon se hem i wantem blong oli sakemaot evri Man blong Soram long graon blong olgeta, evriwan we oli kamaot long olgeta mo go long graon blong Ol Man blong Amon.\n\n9 Mo hem i talem plante nogud samting agensem olgeta. Mo nao Ol Man blong Amon oli no fraet long ol toktok blong olgeta; from hemia, oli no sakemaot olgeta, be oli tekem olgeta puaman blong Ol Man blong Soram we oli bin go long olgeta; mo oli givim kaekae long olgeta mo oli givim klos long olgeta, mo oli givim ol graon long olgeta olsem graon we i kam long ol papa; mo oli givhan long olgeta long ol samting we oli wantem.\n\n10 Nao, samting ia i mekem Ol Man blong Soram oli kros agensem Ol Man blong Amon, mo oli stat blong joen wetem Ol Man blong Leman mo blong mekem olgeta tu oli kros agensem olgeta.\n\n11 Mo from hemia, Ol Man blong Soram mo Ol Man blong Leman oli stat blong rere blong faet agensem Ol Man blong Amon, mo tu, agensem Ol Man blong Nifae.\n\n12 Mo olsem ia nao nambaseventin yia blong ol jaj ova long ol pipol blong Nifae i bin finis.\n\n13 Mo Ol Man blong Amon oli aot long graon blong Jerson, mo oli go insaed long graon blong Melek, mo oli livim spes long graon blong Jerson blong ol ami blong Ol Man blong Nifae, blong oli save faet wetem ol ami blong Ol Man blong Leman mo ol ami blong Ol Man blong Soram; mo olsem ia nao wan faet i bin stat bitwin Ol Man blong Leman mo Ol Man blong Nifae, long namba-eitin yia blong rul blong ol jaj; mo bae wan histri blong ol faet blong olgeta i kamaot afta.\n\n14 Mo Alma, mo Amon, mo ol brata blong tufala, mo tu, tufala boe blong Alma oli gobak long graon blong Sarahemla, afta we oli stap olsem ol tul long ol han blong God blong tekem plante long Ol Man blong Soram oli kam blong sakem sin; mo olgeta evriwan we oli bin kam blong sakem sin, oli ronemaot olgeta long graon blong olgeta; be oli gat ol graon we i kam long ol papa long graon blong Jerson, mo oli tekem ol tul blong faet blong difendem olgeta bakegen, wetem ol waef blong olgeta, mo ol pikinini blong olgeta, mo ol graon blong olgeta.\n\n15 Nao Alma, i bin harem nogud from rabis fasin blong ol pipol blong hem, yes from ol faet, mo ol blad we oli ron, mo ol rao we i stap long medel blong olgeta; mo hem i stap blong talemaot trutok, o God i sendem hem blong talemaot trutok, long ol pipol long evri bigtaon; mo taem hem i luk we hat blong ol pipol i stat blong kam strong, mo oli stat blong kros from we trutok ia i strong, nao hat blong hem i harem nogud tumas.\n\n16 From hemia, hem i bin mekem se ol boe blong hem oli mas kam tugeta, blong hem i save givim long wanwan long olgeta, wan afta wan, wok we hem i gat long saed blong ol samting blong stret mo gud fasin. Mo mifala i gat wan histri blong ol komanmen blong hem, we hem i bin givim long olgeta folem histri blong hem nomo.\n\n", "alma 36": "Ol komanmen blong Alma i go long boe blong hem Hileman.\n\nI stat long japta 36 mo japta 37 nomo.\n\n[center][font_size=26]Japta 36[/font_size][/center]\n\n[i]Alma i testifae long Hileman abaot jenis long laef blong hem afta we hem i bin luk wan enjel—Hem i bin harem nogud long ol soa blong wan sol we devel i stap kontrolem; hem i bin prea long nem blong Jisas, mo afta hem i bin bon long God—Sol blong hem i bin fulap long glad we i swit—Hem i bin luk plante grup blong ol enjel oli stap presem God—Plante man we oli jenisim laef oli testem mo luk semmak olsem we hem i bin testem mo luk. Raonabaot 74 B.K.B.[/i]\n\n1 Boe blong mi, harem ol toktok blong mi; from we mi promes long yu, se folem hamas we bae yu obei ol komanmen blong God, bae yu kam antap gud long graon ia.\n\n2 Mi wantem se yu mas mekem semmak olsem we mi bin mekem, blong tingbaot taem we ol papa blong yumi oli bin stap long fasin blong stap slef; from we oli stap slef, mo i no gat wan man we i save mekem oli kamaot be God blong Ebraham nomo, mo God blong Aesak, mo God blong Jekob; mo i tru we hem i mekem olgeta oli kamaot long ol hadtaem blong olgeta.\n\n3 Mo nao, o boe blong mi Hileman, luk, yu stap long yangfala laef blong yu, mo from hemia, mi askem strong long yu se bae yu harem ol toktok blong mi mo lanem samting aot long mi; from mi save se eni man we bae i putum tras blong hem long God, bae God i sapotem olgeta long ol tes blong olgeta, mo trabol blong olgeta, mo ol hadtaem blong olgeta, mo bae God i leftemap olgeta long las dei.\n\n4 Mo mi no wantem blong yu ting se mi save hemia tru long save blong miwan nomo—i no tru long wanem we i blong laef ia be tru long wanem we i blong spirit, i no tru long maen blong wol be tru long hemia blong God.\n\n5 Nao, luk, mi talem long yu, sapos we mi no bin bon long God bae mi no save ol samting ia; be God, tru long maot blong tabu enjel blong hem, i bin talemaot ol samting ia long mi, be i no from se mi klin inaf;\n\n6 From we mi bin go olbaot wetem ol boe blong Mosaea, blong lukaot blong prapa spolem gud jos ia blong God; be luk, God i sendem tabu enjel blong hem blong stopem mifala long rod.\n\n7 Mo luk, hem i bin toktok long mifala, olsem we hem i voes blong tanda, mo ful graon i bin seksek andanit long leg blong mifala; mo mifala i foldaon long graon, from fraet long Lod i kavremap mifala.\n\n8 Be luk, voes ia i talem long mi se: “Girap.” Mo mi girap mo mi stanap, mo mi luk enjel ia.\n\n9 Mo hem i talem long mi: “Sapos yu no wantem blong prapa spolem gud yuwan, yu no gohed blong lukaot blong prapa spolem gud jos ia blong God.”\n\n10 Mo i bin hapen se mi foldaon i go long graon; mo mi no save openem maot blong mi blong tri dei mo tri naet, mo mi no save yusum ol han mo ol leg blong mi.\n\n11 Mo enjel ia i talemaot plante moa samting long mi, we ol brata blong mi oli harem, be mi mi no harem; from taem we mi bin harem ol toktok ia—Sapos yu no wantem blong prapa spolem gud yuwan, yu no gohed blong lukaot blong prapa spolem gud jos ia blong God—Mi kasem bigfala fraet mo sapraes from maet bae samting ia i prapa spolem gud mi, nao mi foldaon long graon mo mi no harem eni moa samting.\n\n12 Be mi bin filim i soa wetem trabol we i no save finis, from we sol blong mi i filim nogud go kasem mak ia we i bigwan olgeta, mo mi harem nogud from evri sin blong mi.\n\n13 Yes, mi bin tingbaot ol sin mo ol rabis fasin blong mi, mo from hemia, ol soa blong hel oli mekem mi harem nogud tumas; yes, mi bin luk se mi go agensem God blong mi, mo mi no obei ol tabu komanmen blong hem.\n\n14 Yes, mo mi bin kilimded plante long ol pikinini blong hem, o long narafala toktok, se mi bin lidim olgeta oli go lus; yes, mo blong mekem i sot, ol rabis fasin blong mi oli bigwan tumas, mekem se tingting ia blong kam stap wetem God blong mi, i bin terem sol blong mi wetem fraet ia we i nogat toktok we i save talem.\n\n15 O, mi bin tingting, se mi save lus, mo sol tugeta wetem bodi blong mi bae i nomo stap mekem se bae mi no save stanap long fored blong God blong mi, blong hem i jajem mi long ol wok blong mi.\n\n16 Mo nao, blong tri dei mo blong tri naet mi bin harem nogud tumas wetem ol soa blong wan sol we devel i stap kontrolem.\n\n17 Mo i bin hapen se taem we mi stap harem nogud ia, long semtaem ia mi stap tingbaot wetem bigfala soa, ol plante sin blong mi, luk, mi bin tingbaot tu we mi bin harem papa blong mi i profesae long ol pipol long saed blong wan Jisas Kraes, wan Pikinini blong God, we bae i kam blong pem praes blong ol sin blong wol.\n\n18 Nao, taem we tingting blong mi i fas long tingting ia, mi bin prea insaed long hat blong mi: “O Jisas, yu yu Pikinini blong God, gat sore long mi, mi we mi stap long konkon rabis ples, mo ol jen blong ded we i no gat en, oli raonem mi.”\n\n19 Mo nao, luk, taem we mi tingbaot samting ia, mi nomo save tingbaot ol soa blong mi; yes, mi nomo tingbaot ol sin blong mi we oli bin givim hadtaem long mi.\n\n20 Mo, !o, glad ia we mi gat, mo gudfala laet ia we mi bin luk; yes, sol blong mi i bin fulap long glad, i bigfala olsem soa blong bodi blong mi!\n\n21 Yes, mi talem long yu, boe blong mi, se i no save gat eni samting we i dip tumas mo i konkon tumas olsem ol soa blong bodi blong mi. Yes, mo bakegen mi talem long yu, boe blong mi, se long narafala saed, i no save gat eni samting we i dip tumas mo swit olsem glad blong mi.\n\n22 Yes, mi ting mi bin luk, olsem we papa blong yumi Lihae i bin luk, God i stap sidaon long jea blong hem, wetem ol grup blong ol enjel we oli plante tumas blong kaontem, oli stap raonem God blong olgeta mo oli stap singsing mo presem hem; yes, mo sol blong mi i wantem tumas blong stap long ples ia.\n\n23 Be luk, ol han mo leg blong mi oli kasem paoa blong olgeta bakegen, mo mi stanap long ol leg blong mi, mo mi soemaot long ol pipol se mi bin bon long God.\n\n24 Yes, mo stat long tetaem ia go kasem naoia, mi no stop nating long wok, blong mi save tekem ol sol oli kam blong sakem sin, blong mi save tekem olgeta blong testem bigfala glad we mi bin testem; blong olgeta tu oli save bon long God, mo Tabu Spirit i fulap long olgeta.\n\n25 Yes, mo nao luk, O boe blong mi, Lod i stap givim bigfala glad long mi from frut blong ol wok blong mi.\n\n26 From trutok ia we hem i bin givim long mi, luk, plante oli bin bon long God, mo oli testem olsem we mi bin testem, mo oli luk wetem ae blong olgeta olsem we mi bin luk; from hemia, oli save ol samting ia we mi bin tokbaot, olsem we mi save; mo save we mi gat, i kam long God.\n\n27 Mo mi bin kasem sapot long ol tes mo ol trabol long evri kaen, yes, mo long evri kaen hadtaem; yes, God i tekemaot mi long kalabus, mo long olgeta samting we i fasem taet mi, mo long ded; yes, mo mi stap putum tras blong mi long hem, mo bae hem i mekem mi kam fri oltaem.\n\n28 Mo mi save se hem bae i leftemap mi long las dei, blong stap wetem hem long glori; yes, mo bae mi presem hem blong oltaem, from we hem i bin tekem ol papa blong yumi oli aot long Ijip, mo hem i bin mekem Ol Man Ijip oli draon long Red Si; mo hem i bin lidim olgeta wetem paoa blong hem i go long promes graon; yes, mo hem i bin tekem olgeta aot long fasin blong stap slef mo aot long kalabus long ol defren taem.\n\n29 Yes, mo tu, hem i bin tekem ol papa blong yumi oli aot long graon blong Jerusalem; mo tu, tru long paoa blong hem we i no gat en, hem i bin tekem olgeta aot long fasin blong stap slef mo long kalabus, long ol defren taem kam kasem dei ia; mo oltaem mi stap tingbaot taem ia we oli stap long kalabus; yes, mo tu, yu nid blong holem long tingting blong yu, olsem we mi bin mekem, taem ia we oli bin stap long kalabus.\n\n30 Be luk, boe blong mi, i no hemia nomo; from yu nid blong save olsem we mi save, se folem hamas we bae yu obei long ol komanmen blong God, bae yu kam antap gud long graon ia; mo yu nid blong save tu, se folem hamas we bae yu no obei long ol komanmen blong God, bae hem i katemaot yu long fes blong hem. Nao hemia i folem toktok blong hem.\n\n", "alma 37": "[center][font_size=26]Japta 37[/font_size][/center]\n\n[i]Ol buk we oli bin mekem wetem bras mo ol narafala skripja, oli sevem i stap blong tekem ol sol oli kam long fasin blong sevem man—Oli bin prapa spolem gud Ol Man blong Jared from fasin nogud blong olgeta—Ol sikret strong promes mo ol kavenan blong olgeta, oli no mas soemaot long ol pipol—Toktok wetem Lod long evri samting we yu mekem—Olsem we Liahona i bin lidim Ol Man blong Nifae, toktok blong Kraes tu i lidim ol man oli go long laef we i no save finis. Raonabaot 74 B.K.B.[/i]\n\n1 Mo nao, boe blong mi Hileman, mi givim oda long yu blong yu tekem ol histri we oli bin putum long han blong mi;\n\n2 Mo tu, mi givim oda long yu blong yu kipim wan histri blong pipol ia, olsem we mi bin mekem, long ol buk blong Nifae, mo kipim ol samting ia we mi bin kipim oli tabu, semmak olsem we mi bin kipim olgeta; from hem i from wan waes stamba tingting we oli kipim gud olgeta.\n\n3 Mo ol buk ia we oli wokem long bras, we oli gat ol raeting ia, we oli gat ol histri blong ol tabu skripja long olgeta, we oli gat famli laen blong ol fasfala papa blong yumi, we i stat long stat—\n\n4 Luk, ol papa blong yumi oli bin profesae, se oli mas kipim olgeta mo pasem i kamdaon long wan jeneresen i go long narafalawan, mo oli kipim mo han blong Lod i sevem olgeta go kasem taem we oli mas go aot long evri kantri, famli, lanwis, mo pipol, blong bae oli save olgeta samting we oli stap insaed we oli haed.\n\n5 Mo nao luk, sapos oli kipim olgeta, saen blong olgeta i mas stap; yes, mo bae oli holemtaet saen blong olgeta i stap; yes, mo tu, bae i semmak long ol buk we oli gat ol tabu raeting.\n\n6 Nao maet yu ting se hemia i wan krangke samting blong mi mekem; be luk mi talem long yu, se tru long ol smol mo simpol samting, ol bigfala samting oli kam blong hapen; mo ol smol wei, long plante taem, oli pulum daon ol waesman.\n\n7 Mo Lod God i stap wok long ol wei blong mekem ol bigfala mo ol stamba tingting blong hem we i no save finis oli hapen; mo tru long ol wei we oli smol tumas Lod i blokem ol waesman mo mekem fasin blong sevem man blong plante sol i hapen.\n\n8 Mo nao, hem i bin waes blong God blong oli mas kipim ol histri oli sef; from luk, oli mekem memori blong pipol ia i kam bigwan, yes, mo i winim tingting blong plante long olgeta long ol nogud fasin blong olgeta, mo i tekem olgeta blong gat save long God blong olgeta inaf blong Lod i sevem sol blong olgeta.\n\n9 Yes, mi talem long yu, sapos we i no from ol samting ia we oli stap long histri ia, we oli stap long ol buk ia, Amon mo ol brata blong hem oli no save winim plante taosen long Ol Man blong Leman long kastom blong ol papa blong olgeta we i no stret; yes, ol histri ia mo ol toktok blong olgeta i tekem olgeta oli kam blong sakem sin; long narafala toktok, oli mekem olgeta oli kam blong gat save ia long Lod, God blong olgeta, mo blong oli glad long Jisas Kraes, Ridima blong olgeta.\n\n10 ?Mo huia i save, se ol histri ia bae oli ol tul blong tekem plante taosen long olgeta, yes, mo tu, plante taosen long ol brata blong yumi we oli stronghed, Ol Man blong Nifae, we naoia oli stap mekem hat blong olgeta i kam strong long sin mo ol rabis fasin, blong oli gat save long Ridima blong olgeta?\n\n11 Nao ol sikret ia, oli no soemaot fulwan long mi yet; from hemia bae mi nomo tokbaot samting ia.\n\n12 Mo hem i inaf sapos mi talem nomo se oli kipim olgeta oli sef i stap from wan waes stamba tingting, we stamba tingting ia God i save, from we hem i givim advaes folem waes tingting ova long evri wok blong hem, mo rod blong hem i stret, mo wei blong hem i olsem wan raon we i no save finis.\n\n13 O tingbaot, tingbaot, boe blong mi, Hileman, ol komanmen blong God, i blong mas folem stret evriwan. Mo hem i bin talem: “Sapos bae yu obei ol komanmen blong mi, laef blong yu bae i kam antap gud long graon ia—be sapos yu no obei ol komanmen blong hem bae hem i katemaot yu long fes blong hem.”\n\n14 Mo nao tingbaot, boe blong mi, se God i bin trastem yu wetem ol samting ia, we oli tabu, we hem i bin kipim oli tabu, mo tu, bae hem i kipim mo putum olgeta oli sef i stap from wan waes stamba tingting blong hem, blong hem i save soemaot paoa blong hem long ol fiuja jeneresen.\n\n15 Mo nao luk, mi talem long yu tru long spirit blong profesi, se sapos yu brekem ol komanmen blong God, luk, ol samting ia we oli tabu bae oli karemaot olgeta long yu tru long paoa blong God, mo bae oli putum yu i go long han blong Setan, blong hem i sevemaot klinim yu olsem doti blong skin blong wit we i flae olbaot long fored blong win.\n\n16 Be sapos yu obei ol komanmen blong God, mo mekem ol samting ia we oli tabu olsem we Lod i givim oda long yu, (from we yu mas askem long Lod long evri samting, long wanem we yu mas mekem long olgeta) luk, i no gat paoa long wol o hel we i save tekemaot olgeta long yu, from we God i gat tumas paoa blong mekem ol toktok blong hem oli hapen.\n\n17 From we bae hem i mekem ol promes we bae hem i mekem long yu oli hapen, from we hem i bin mekem ol promes we hem i mekem wetem ol papa blong yumi oli hapen.\n\n18 From we hem i bin promes long olgeta se bae hem i kipim ol samting ia oli sef i stap from wan waes stamba tingting long hem, blong hem i save soemaot paoa blong hem long ol fiuja jeneresen.\n\n19 Mo nao luk, wan stamba tingting hem i bin mekem i hapen finis, we i kambak blong plante taosen long Ol Man blong Leman long save blong trutok; mo hem i soemaot paoa blong hem long olgeta, mo tu, bae hem i soemaot paoa blong hem long olgeta long ol fiuja jeneresen; from hemia bae oli mas kipim ol samting ia oli sef i stap.\n\n20 From hemia, mi givim oda long yu, boe blong mi Hileman, blong yu wok strong wetem strong tingting blong mekem ol toktok blong mi oli hapen, mo blong yu wok strong blong obei ol komanmen blong God olsem we oli bin raetem olgeta.\n\n21 Mo nao, bae mi toktok long yu long saed blong ol twantefo buk ia, blong yu kipim olgeta, blong ol sikret mo ol wok blong tudak, mo ol sikret wok blong olgeta, o ol sikret wok blong ol pipol ia we oli bin prapa spolem gud olgeta, bae oli save soemaot long pipol ia; yes, evri man we oli kilimded, mo stil, mo stil long taem blong faet, mo ol fasin nogud blong olgeta mo ol rabis sin blong olgeta, bae oli save soemaot long ol pipol ia; yes, mo blong yu kipim ol samting ia blong tanem lanwis oli sef i stap.\n\n22 From luk, Lod i bin luk se ol pipol blong hem oli stat blong wok long tudak, yes, oli wokem ol sikret fasin blong kilim man i ded mo ol nogud fasin; from hemia, Lod i talem se sapos oli no sakem sin, bae God i mas prapa spolem gud olgeta oli aot long fes blong wol.\n\n23 Mo Lod i talem: “Bae mi mekem rere long wokman blong mi, Gaselem, wan ston, we bae i saen long tudak blong i gat laet, blong mi save soemaot long ol pipol blong mi we oli wok blong mi, blong mi save soemaot long olgeta ol wok blong ol brata blong olgeta, yes, ol sikret wok blong olgeta, ol wok blong tudak blong olgeta, mo ol fasin nogud mo ol rabis sin blong olgeta.”\n\n24 Mo nao, boe blong mi, ol samting ia blong tanem lanwis oli bin rere long olgeta blong mekem se toktok blong God i save hapen, we hem i talem se:\n\n25 “Bae mi karem, aot long tudak i kam long laet, ol sikret wok mo ol rabis sin blong olgeta; mo sapos oli no sakem sin, bae mi prapa spolem gud olgeta oli aot long fes blong wol; mo bae mi karem olgeta sikret mo rabis sin blong olgeta i kam long laet, long evri kantri we bae oli holem graon ia afta.”\n\n26 Mo nao, boe blong mi, yumi luk se oli no bin sakem sin; from hemia, God i prapa spolem gud olgeta, mo kasem taem ia toktok blong God i hapen; yes, ol sikret rabis sin blong olgeta God i karemaot long tudak mo i mekem yumi save long olgeta.\n\n27 Mo nao, boe blong mi, mi givim oda long yu blong yu holemtaet olgeta strong promes blong olgeta, mo ol kavenan blong olgeta, mo ol agrimen long ol sikret rabis sin blong olgeta; yes, mo evri saen blong olgeta mo sapraes blong olgeta, bae yu haedem long ol pipol ia, blong oli no save olgeta, from nogud bae oli foldaon i go long tudak tu mo God i prapa spolem gud olgeta.\n\n28 From luk, i gat wan strong nogud tok i stap long ful graon ia, we fasin blong prapa spolem gud man bae i kasem olgeta wokman blong tudak, folem paoa blong God, taem we bae oli raep fulwan; from hemia, mi wantem blong oli no prapa spolem gud ol pipol ia.\n\n29 From hemia, bae yu mas kipim ol sikret plan ia blong ol strong promes mo ol kavenan blong ol pipol ia, mo ol fasin nogud blong olgeta, mo ol fasin blong olgeta blong kilimded man, mo ol rabis sin blong olgeta nomo bae yu talemaot blong oli save; mo bae yu tijim olgeta blong oli no laekem nating ol fasin nogud mo ol rabis sin mo ol fasin blong kilim man i ded olsem ia; mo tu, bae yu tijim olgeta we, Ol Man blong Jared ia, God i prapa spolem gud olgeta folem fasin nogud, mo ol rabis sin, mo ol fasin blong olgeta blong kilim man i ded.\n\n30 From luk, oli bin kilimded ol profet blong Lod we oli kam long medel blong olgeta blong talemaot long olgeta abaot ol rabis fasin blong olgeta; mo blad blong olgeta we oli bin kilim i ded i singaot long Lod, God blong olgeta blong i givimbak long olgeta we oli kilim olgeta oli ded; mo olsem ia nao ol jajmen blong God oli bin kam long ol wokman blong tudak mo blong sikret plan.\n\n31 Yes, mo strong nogud tok i stap agensem graon blong oltaem mo oltaem, long ol wokman ia blong tudak mo blong sikret plan, go kasem we oli ded evriwan, sapos nomo oli no sakem sin bifo oli kam raep fulwan.\n\n32 Mo naoia, boe blong mi, tingbaot ol toktok we mi bin talem long yu; yu no talemaot ol sikret plan ia long ol pipol ia, be tijim olgeta wan fasin, we i no gat en, blong no laekem nating sin mo rabis fasin.\n\n33 Prijim long olgeta fasin blong sakem sin, mo fet long Lod Jisas Kraes; tijim olgeta blong putum tingting blong olgeta i stap daon, mo blong no stap flas mo gat hat we i stap daon; tijim olgeta blong winim evri temtesen blong devel, wetem fet blong olgeta long Lod Jisas Kraes.\n\n34 Tijim olgeta blong oli neva taed blong mekem ol gudfala wok, be blong no stap flas mo gat hat i stap daon; from olgeta we oli olsem, bae oli save faenem pis long sol blong olgeta.\n\n35 O, tingbaot, boe blong mi, mo lanem waes tingting long yangfala laef blong yu; yes, lanem long yangfala laef blong yu blong obei long ol komanmen blong God.\n\n36 Yes, mo askem long God blong givim evri sapot long yu; yes, letem evri wok blong yu i blong Lod, mo eni ples we yu go, letem i hapen wetem Lod; yes, letem evri tingting blong yu i go long Lod; yes, letem ol filing blong hat blong yu i stap long Lod blong oltaem.\n\n37 Askem advaes long Lod long evri wok blong yu, mo bae hem i lidim yu blong gud; yes, taem we yu stap ledaon long naet, ledaon long Lod, blong hem i save luklukaotem gud yu long slip blong yu; mo taem we yu girap long moning, letem hat blong yu i fulap long ol tangkyu long God; mo sapos yu mekem ol samting ia, bae God i leftemap yu long las dei.\n\n38 Mo nao, boe blong mi, mi gat samting blong talem long saed blong samting ia we ol papa blong yumi oli bin singaotem wan bol, o samting we i stap lidim man—o ol papa blong yumi oli bin singaotem samting ia, Liahona, we i minim, long lanwis ia, wan kampas; mo Lod i bin rere long hem.\n\n39 Mo luk, i no save gat eni man we i save wok folem fasin blong wok ia we i defren tumas. Mo luk, Lod i bin mekem bol i rere blong soem long ol papa blong yumi, rod we oli mas wokbaot folem long waelples.\n\n40 Mo hem i bin wok long olgeta folem fet blong olgeta long God; from hemia, sapos oli gat fet blong bilivim se God i save mekem, ol nidel i mas poenem rod we oli mas folem, luk, i bin hapen; from hemia, oli bin gat merikel ia, mo tu, plante narafala merikel i bin hapen tru long paoa blong God, evri dei.\n\n41 Be, from we ol merikel ia oli kamtru long ol smol wei, samting ia i soemaot long olgeta ol gudfala wok. Oli bin les, mo oli bin foget blong praktisim fet blong olgeta mo blong wokhad, mo afta, ol gudfala wok ia oli bin stop, mo oli no muv fored long wokbaot blong olgeta;\n\n42 From hemia, oli stastap long waelples, o oli no bin wokbaot folem wan stret rod, mo oli harem nogud long hanggri mo tosta, from ol fasin blong olgeta blong brekem loa.\n\n43 Mo nao, boe blong mi, mi wantem se yu mas andastanem se ol samting ia oli gat wan sado; from we taem ol papa blong yumi oli bin les blong folem kampas ia (nao ol samting ia oli blong laef ia) oli no bin kam antap gud; i semmak wetem ol samting we oli blong spirit.\n\n44 From luk, hem i isi semmak blong stap biaen long toktok blong Kraes, we bae i soemaot long yu stret rod blong kasem hapines we i no save finis, semmak olsem we ol papa blong yumi oli folem kampas ia, we bae i soemaot long olgeta wan stret rod we i go long promes graon.\n\n45 Mo nao mi talem, ?i no gat wan saen long samting ia? From semmak olsem samting ia blong lidim man we i lidim ol papa blong yumi, blong folem rod blong hem i go long promes graon, semmak, bae ol toktok blong Kraes, sapos yumi folem rod blong olgeta, oli tekem yumi i go bitim vale blong harem nogud ia i go long wan promes graon we i moa gud.\n\n46 O boe blong mi, no letem yumi blong stap les from we rod ia i isi; from i bin semmak wetem ol papa blong yumi; from i semmak, God i rere long rod ia long olgeta, blong sapos oli lukluk bae oli save laef; i semmak wetem yumi. Rod ia i rere finis, mo sapos yumi lukluk bae yumi save laef blong oltaem.\n\n47 Mo nao, boe blong mi, meksua se yu lukaotem gud ol tabu samting ia, yes, meksua se yu luk long God mo stap laef. Go long ol pipol ia mo talemaot trutok, mo stap tru. Boe blong mi, gudbae.\n\n", "alma 38": "Ol komanmen blong Alma i go long boe blong hem Siblon.\n\nI stat long japta 38 nomo.\n\n[center][font_size=26]Japta 38[/font_size][/center]\n\n[i]Ol Man blong Soram oli bin givim hadtaem long Siblon from hem i gat stret mo gud fasin—Fasin blong sevem man i stap long Kraes, we i laef mo laet blong wol—Kontrolem ol strong filing blong yu. Raonabaot 74 B.K.B.[/i]\n\n1 Boe blong mi, harem ol toktok blong mi, from we mi talem long yu, olsem we mi bin talem long Hileman, se folem hamas we bae yu obei ol komanmen blong God, bae yu kam antap gud long graon ia; mo folem hamas we bae yu no obei ol komanmen blong God bae hem i katemaot yu long fes blong hem.\n\n2 Mo naoia, boe blong mi, mi trastem se bae mi gat bigfala glad long yu, from we yu stanap strong mo from yu fetful long God; from olsem we yu stat long yangfala laef blong yu blong luk long Lod, God blong yu, long sem fasin mi hop se bae yu gohed blong obei ol komanmen blong hem; from we man we i stap strong kasem en i kasem blesing.\n\n3 Mi talem long yu, boe blong mi, se mi gat bigfala glad long yu finis, from yu fetful mo yu wok strong, mo yu save wet longtaem, mo yu stap gotru long hadtaem wetem longfala tingting long medel blong ol pipol blong Ol Man blong Soram.\n\n4 From mi save se oli bin fasem yu; yes, mo tu, mi save se oli bin stonem yu from trutok ia; mo yu bin stap strong long ol samting ia wetem fasin blong save wet longtaem from we Lod i bin stap wetem yu; mo nao yu save se Lod i mekem yu kam fri.\n\n5 Mo nao boe blong mi, Siblon, mi wantem se bae yu tingbaot, se taem bae yu putum tras blong yu long God bae hem i mekem yu kam fri long ol tes blong yu, mo ol trabol blong yu, mo ol hadtaem blong yu, mo bae God i leftemap yu long las dei.\n\n6 Nao, boe blong mi, mi no wantem se bae yu ting se mi save ol samting ia long save blong miwan nomo, be hem i Spirit blong God we i stap long mi we i soem ol samting ia long mi; from we sapos mi no bin bon long God, bae mi no save ol samting ia.\n\n7 Be luk, long bigfala sore blong hem, Lod i bin sendem enjel blong hem blong i talemaot long mi se mi mas stopem wok blong prapa spolem gud samting, long medel blong ol pipol blong hem; yes, mo mi bin luk wan enjel we mi fesem hem, mo hem i toktok wetem mi, mo voes blong hem i olsem tanda, mo i mekem evri graon i seksek.\n\n8 Mo i bin hapen se long tri dei mo tri naet mi filim bigfala konkon soa blong bodi mo gat trabol long sol blong mi; mo, kasem taem we mi prea long Lod Jisas Kraes from sore, neva mi bin kam klin aot long ol sin blong mi olsem ia. Be luk, mi prea long hem mo mi faenem pis long sol blong mi.\n\n9 Mo nao, boe blong mi, mi talem samting ia long yu blong yu save lanem waes tingting, blong yu save lanem, aot long mi, se i no gat narafala rod o wei we bae God i sevem man, be nomo, long mo tru long Kraes. Luk, hem i laef mo laet blong wol. Luk, hem i toktok blong trutok mo stret mo gud fasin.\n\n10 Mo nao, olsem we yu bin stat blong tijim trutok ia, olsem ia nao mi wantem se yu mas gohed blong tij; mo mi wantem se yu stap wok strong wetem strong tingting mo kontrolem yu long evri samting.\n\n11 Meksua se yu no kam antap long hae tingting; yes, meksua se yu no tokflas from waes tingting blong yu, o long plante paoa blong yu.\n\n12 Yusum fasin blong toktok strong, be i no fasin blong fos; mo tu, meksua se yu kontrolem ol strong filing blong yu, blong mekem se yu save fulap wetem lav; meksua se yu no stap les.\n\n13 Yu no prea olsem we Ol Man blong Soram oli stap prea, from we yu luk we oli stap prea blong mekem se ol man oli harem olgeta; mo blong mekem se ol man oli presem olgeta from waes tingting blong olgeta.\n\n14 Yu no talem: “O God, mi talem tangkyu long yu se mifala i moa gud bitim ol brata blong mifala;” be yu talem: “O Lod, fogivim laef blong mi we i no klin inaf, mo tingbaot ol brata blong mi long sore—yes, luksave laef blong yu we i no klin inaf long fored blong God long evri taem.”\n\n15 Mo Lod bae i blesem sol blong yu, mo tekem yu long las dei insaed long kingdom blong hem, blong sidaon long pis. Nao go, boe blong mi, mo tijim trutok long ol pipol ia. Stap tru. Boe blong mi, gudbae.\n\n", "alma 39": "Ol komanmen blong Alma long boe blong hem Korianton.\n\nI stat long japta 39 i go kasem en blong japta 42.\n\n[center][font_size=26]Japta 39[/font_size][/center]\n\n[i]Sin blong slip olbaot wetem man o woman, i wan rabis sin—Ol sin blong Korianton i blokem Ol Man blong Soram blong kasem trutok—Fasin blong Kraes blong pemaot man, i blong olgeta tu we oli bin fetful mo oli bin bon bifo Kraes i pemaot man. Raonabaot 74 B.K.B.[/i]\n\n1 Mo nao, boe blong mi, mi gat sam samting moa blong talem long yu bitim wanem we mi talem long brata blong yu; from luk, ?yu no bin luksave we brata blong yu i stap strong, hem i fetful, mo hem i wok strong blong obei ol komanmen blong God? Luk, ?hem i no bin soemaot wan gudfala eksampol long yu?\n\n2 From yu no bin mekem folem ol toktok blong mi olsem we brata blong yu i bin mekem, long medel blong ol pipol blong Ol Man blong Soram. Nao hemia i wanem we mi gat agensem yu; yu bin gohed blong tokflas from paoa mo waes tingting blong yu.\n\n3 Mo hemia i no evri samting, boe blong mi. Yu bin mekem wan samting we i givim wari long mi; from yu lego fogud seves ia, mo yu go long graon blong Saeron, long saed blong ol boda blong Ol Man blong Leman, blong yu biaen long woman blong rod ia Isabel.\n\n4 Yes, hem i stilim hat blong plante man; be hemia i no wan eskius blong yu, boe blong mi. Yu sapos blong lukaotem gud seves ia we oli bin trastem yu wetem.\n\n5 ?Yu no save, boe blong mi, se ol samting ia oli wan rabis sin long ae blong Lod? Yes, i moa rabis bitim evri sin, be i no bitim sin blong mekem blad blong wan man we i no gat rong i ron o hemia blong tanem baksaed long Tabu Spirit.\n\n6 From luk, sapos yu tanem baksaed long Tabu Spirit afta we hem i gat wan ples insaed long yu, mo tu, yu save se yu stap tanem baksaed, luk, hemia i wan sin we i no gat fogivnes long hem; yes, mo eni man we i kilimded wan man agensem laet mo save blong God, i no isi blong hem i kasem fogivnes; yes, mi talem long yu, boe blong mi, se i no isi long hem blong kasem wan fogivnes.\n\n7 Mo nao, boe blong mi, mi wantem tumas long fes blong God se yu no rong long wan bigfala fasin blong brekem loa olsem ia. Bae mi no gohed blong tokbaot ol sin blong yu, blong givim hadtaem long sol blong yu, sapos i no blong gud blong yu.\n\n8 Be luk, yu no save haedem ol sin blong yu long God; mo sapos yu no sakem sin bae oli stap olsem wan testemoni agensem yu long las dei.\n\n9 Nao boe blong mi, mi wantem se yu sakem sin, mo lego fogud ol sin blong yu, mo nomo folem ol rabis tingting we ae blong yu i wantem, be yu krosemaot yuwan long evri samting ia; from sapos yu no mekem olsem bae yu no save kasem kingdom blong God. O, yu mas tingbaot, mo mekem samting ia, mo krosemaot yuwan long ol samting ia.\n\n10 Mo mi givim wan oda long yu blong yu mekem, blong yu askem advaes long ol fasbon brata blong yu long olgeta samting we bae yu mekem; from luk, yu stap long yangfala laef blong yu, mo yu nidim ol brata blong yu blong oli givhan long yu. Mo folem ol advaes blong olgeta.\n\n11 Yu no mas letem eni kaen flas o krangke samting i lidim yu i gowe; yu no mas letem devel i tanem hat blong yu bakegen i go long ol woman blong rod. Luk, O boe blong mi, hamas bigfala rabis fasin yu bin putum long Ol Man blong Soram; from taem we oli luk fasin blong yu, oli no wantem bilivim ol toktok blong mi.\n\n12 Mo nao Spirit blong Lod i stap talem long mi: “Givim oda long ol pikinini blong yu blong oli mekem ol gudfala fasin, from sapos no bae oli lidim hat blong plante man oli go lus;” from hemia mi givim oda long yu, boe blong mi, wetem respek long God, se yu holembak ol rabis fasin blong yu;\n\n13 Blong yu tanem yu i go long Lod wetem evri maen, evri paoa blong tingting, mo evri paoa blong yu; blong mekem se yu nomo lidim hat blong eni man blong mekem ol rabis samting; be yu gobak long olgeta, mo talemaot ol rong blong yu mo wanem rong samting ia we yu bin mekem.\n\n14 Yu no mas lukaotem ol rij o ol samting nating blong wol ia; from luk, yu no save tekem olgeta oli go wetem yu.\n\n15 Mo nao, boe blong mi, bae mi toktok long yu lelebet long saed blong taem we Kraes bae i kam. Luk, mi talem long yu, se i hem nao bae i kam blong tekemaot ol sin blong wol; yes, hem i kam talem gud nius blong fasin blong sevem man, long ol pipol blong hem.\n\n16 Mo nao, boe blong mi, hemia i seves we God i bin singaotem yu from, blong talemaot gud nius ia long ol pipol ia, blong mekem rere ol tingting blong olgeta; o, long narafala toktok, blong fasin blong sevem man i save kam long olgeta, blong oli save mekem rere ol tingting blong ol pikinini blong olgeta blong harem trutok long taem we bae Kraes i kam.\n\n17 Mo nao bae mi mekem tingting blong yu i kam gud smol long samting ia. Luk, yu sapraes tumas from wanem ol samting ia oli mas kamaot longlongtaem, bifo long taem blong olgeta. Luk, mi talem long yu, ?yu ting se praes blong wan sol tedei i no sas, long fes blong God, semmak long wan sol we bae i stap long taem we Kraes bae i kam?\n\n18 ?Yu ting se plan blong fasin blong pemaot man i no mas kam long ol pipol ia, mo tu, long ol pikinini blong olgeta?\n\n19 ?Yu ting se i moa strong long Lod naoia, blong sendem wan enjel blong hem blong talemaot gud nius ia long yumi, mo tu, long ol pikinini blong yumi, o afta taem we hem i kam?\n\n", "alma 40": "[center][font_size=26]Japta 40[/font_size][/center]\n\n[i]Kraes i mekem fasin blong laef bakegen long ded i kam long evri man—Ol dedman we oli stret mo gud oli go long paradaes mo ol nogud man oli go long bigfala tudak blong wet long dei we bae oli laef bakegen long ded—Evri samting bae i kambak tugeta bakegen long stret fasin mo wei blong olgeta we i stret evriwan long taem blong Laef Bakegen long Ded. Raonabaot 74 B.K.B.[/i]\n\n1 Nao boe blong mi, hem ia i samting moa we bae mi talem long yu; from mi luksave we tingting blong yu i wari long saed blong fasin blong laef bakegen long ded blong ol dedman.\n\n2 Luk, mi talem long yu, se i no gat laef bakegen long ded—o, bae mi talem long ol narafala toktok, se bodi ia i no save kam bodi we i nomo save ded, samting ia we i blong roten i no save kam we bae i nomo roten blong oltaem—kasem nomo afta long taem we Kraes i kam.\n\n3 Luk, hem i mekem ol dedman oli kasem laef bakegen long ded. Be luk boe blong mi, laef bakegen long ded i no save hapen yet. Nao, mi soemaot wan sikret long yu, be, i gat plante sikret we oli kipim i stap, mekem se i no gat wan man i save ol samting ia, be God nomo. Be mi soem long yu wan samting we mi askem wetem gud tingting long God blong mekem se bae mi save gat save—hemia long saed blong laef bakegen long ded.\n\n4 Luk, i gat wan taem we God i jusum, we evri man bae i girap long ded. Mo wetaem bae taem ia i kam, i no gat man we i save; be God i save taem we hem i bin jusum.\n\n5 Nao, sapos bae i gat wan taem, o wan nambatu taem, o wan nambatri taem, we ol man bae oli girap long ded, i nomata; from God i save evri samting ia; mo i inaf long mi, blong save we hem i olsem—se i gat wan taem we God i bin jusum we evriwan bae i girap long ded.\n\n6 Nao, i nid blong mas gat wan taem we i stap bitwin taem blong ded mo taem blong laef bakegen long ded.\n\n7 Mo nao bae mi askem se ?wanem nao i hapen long sol blong evri man long taem we oli ded go kasem taem we God i jusum blong oli laef bakegen long ded?\n\n8 Nao sapos i gat moa bitim wan taem we God i jusum blong ol man oli girap, hemia i nomata; from evri man i no ded long semtaem, mo hemia i nomata; evri samting i olsem wan dei nomo long God, mo man nomo i kaontem taem.\n\n9 From hemia, i gat wan taem we God i bin jusum blong ol man oli girap long ded; mo i gat wan taem bitwin taem blong ded mo laef bakegen long ded. Mo nao, long saed blong spes blong taem ia, wanem nao we i hapen long sol blong evri man, i samting ia nao we mi bin askem long Lod, wetem gud tingting, blong save; mo hemia nao samting we mi save.\n\n10 Mo taem we bae taem ia i kam we evri man bae i girap, afta bae oli save se God i save evriwan long ol taem we hem i bin putum long man.\n\n11 Nao, long saed blong situesen blong sol bitwin ded mo laef bakegen long ded—Luk, wan enjel i talem long mi, se spirit blong evri man, taem we i aot long bodi ia blong wol, yes, spirit blong evri man, sapos oli gud o nogud, bae oli gobak long hom, long God ia we i bin givim laef long olgeta.\n\n12 Mo afta, bae i kam blong hapen se, spirit blong olgeta we oli stret mo gud bae oli kasem wan ples blong hapines, we oli singaotem paradaes, wan ples blong spel, wan ples blong pis, long ples ia bae oli spel long evri trabol mo evri wari, mo evri harem nogud blong olgeta.\n\n13 Mo afta, bae i kam blong hapen se, ol spirit blong ol rabis man, yes, olgeta we oli nogud—from luk, olgeta i no gat wan pis o pat blong Spirit blong Lod; from luk, oli jusum ol nogud wok, be i no gudfala wok; from hemia, spirit blong devel i go insaed long olgeta, mo i kontrolem haos blong olgeta—mo bae olgeta ia bae oli sakemaot olgeta i go long bigfala tudak; bae oli krae, mo bae oli krae sore mo bae oli kakae tut blong olgeta, mo samting ia, from ol rabis samting we oli bin mekem, from oli go prisena folem tingting blong devel.\n\n14 Nao hemia i situesen blong sol blong ol nogud man, yes, long tudak, mo bae oli stap wet mo fraet tumas gogo oli kasem bigfala faea blong kros blong God long olgeta; olsem ia nao oli stap long ples ia, semmak long olgeta we oli stret mo gud, oli faenem spel long paradaes, go kasem taem we oli laef bakegen long ded.\n\n15 Nao, i gat samfala pipol we oli bin andastanem se ples ia we sol i harem gud tumas mo ples we sol i stap harem nogud tumas, bifo long laef bakegen long ded, i wan fasfala laef bakegen long ded. Yes, mi save talem se oli save singaotem hemia wan laef bakegen long ded, girap blong spirit, o sol, blong go long ples blong harem gud o long ples blong harem nogud, folem ol toktok we oli bin talem finis.\n\n16 Mo luk, bakegen oli bin talem se i gat wan fasfala laef bakegen long ded, wan laef bakegen long ded blong evriwan we i bin laef bifo, o i stap naoia, o bae i kam, i go kasem taem blong laef bakegen long ded blong Kraes long ded.\n\n17 Nao, yumi no mas ting se fasfala laef bakegen long ded ia, we oli bin tokbaot long fasin ia, hem i laef bakegen long ded blong ol sol blong oli save stap long glad o harem nogud. Yu no mas ting se hemia i mining blong hem.\n\n18 Luk, mi talem long yu, No; be hem i minim se sol wetem bodi i joen bakegen, blong olgeta we oli bin laef long ol dei blong Adam go kasem taem blong laef bakegen long ded blong Kraes.\n\n19 Nao, sapos sol mo bodi blong olgeta we Alma i bin tokbaot bae oli joen tugeta long wan taem, ol nogud man semmak long ol stret mo gud man, mi no talem; hem i inaf, blong mi talem se olgeta evriwan oli girap; o long ol narafala toktok, laef bakegen long ded blong olgeta ia, bae i kam blong hapen bifo long laef bakegen long ded blong olgeta we oli ded afta long laef bakegen long ded blong Kraes.\n\n20 Nao, boe blong mi, mi no talem se laef bakegen long ded blong olgeta bae i kam long stret taem blong laef bakegen blong Kraes; be luk, mi givim olsem tingting blong mi nomo, se sol mo bodi oli joen tugeta, hemia blong ol stret mo gud man, long taem we bae Kraes i laef bakegen long ded, mo i gobak antap long heven.\n\n21 Be sapos samting ia, i kam long taem blong laef bakegen long ded blong hem o afta, mi no talem; be mi talem hemia nomo, se i gat wan taem bitwin ded mo laef bakegen long ded blong bodi, mo wan ples blong sol i stap hapi o harem nogud, i go kasem taem we God i bin jusum blong ol dedman bae oli girap, mo joen tugeta bakegen, sol tugeta wetem bodi, blong kam stanap long fored blong God, mo kasem jajem folem ol wok blong olgeta.\n\n22 Yes, hemia i mekem fasin blong putumbak ol samting i hapen, we ol profet oli bin talem long maot blong olgeta.\n\n23 Sol bae i kambak bakegen long bodi, mo bodi i gobak wetem sol; yes, mo evri leg mo evri han mo joen bae oli kambak long bodi blong hem; yes, bae i no gat wan pis hea blong hed we bae i lus; be evri samting bae oli kambak bakegen long stret fasin mo wei blong olgeta we i stret evriwan.\n\n24 Mo nao, boe blong mi, hemia fasin blong putumbak ol samting we ol profet oli bin talem long maot blong olgeta—\n\n25 Mo afta, bae olgeta we oli stret mo gud oli saen long kingdom blong God.\n\n26 Be luk, wan ded we i nogud bae i kam long ol nogud man; from we oli ded long saed blong ol samting we oli stret mo gud; from we oli no klin, mo i no gat wan samting we i no klin we i save kasem kingdom blong God; be bae God i sakemaot olgeta, mo God i tekem olgeta blong oli mas tekem mo kakae ol frut blong wanem oli mekem, o blong ol wok blong olgeta, we oli bin nogud; mo oli dring ol makas blong wan konkon kap.\n\n", "alma 41": "[center][font_size=26]Japta 41[/font_size][/center]\n\n[i]Long Laef Bakegen long Ded, ol man oli kam blong stap hapi blong taem we in no gat en, o blong stap harem nogud blong taem we i no gat en—Fasin nogud i neva bin fasin blong stap glad—Ol man we oli laekem ol samting blong bodi nomo, God i no stap wetem olgeta long wol—Long fasin blong putumbak ol samting, evri man i kasem bakegen ol fasin mo ol samting we oli bin kasem long laef long wol. Raonabaot 74 B.K.B.[/i]\n\n1 Mo nao, boe blong mi, mi gat samting blong talem long saed blong fasin blong putumbak ol samting long stret ples we oli bin stap long hem bifo we oli bin tokbaot; from luk, samfala oli bin tantanem ol skripja, mo oli go lus longwe from samting ia. Mo mi luksave se tingting blong yu i wari tu long saed blong samting ia. Be luk, bae mi eksplenem samting ia long yu.\n\n2 Mi talem long yu, boe blong mi, se plan blong putumbak ol samting long stret ples we oli bin stap long hem bifo, i mas hapen folem jastis blong God; from hem i mas hapen se evri samting bae oli putumbak long stret oda blong olgeta. Luk, hem i mas hapen mo i stret, folem paoa mo laef bakegen long ded blong Kraes, se sol blong man bae i kambak long bodi blong hem, mo se evri pat blong bodi bae i kambak long hem bakegen.\n\n3 Mo hem i mas hapen wetem jastis blong God se ol man bae oli kasem jajmen folem ol wok blong olgeta; mo sapos ol wok blong olgeta long laef ia oli bin gud, mo ol tingting blong hat blong olgeta oli bin gud, long las dei, bae ol samting we oli gud oli kambak long olgeta.\n\n4 Mo sapos ol wok blong olgeta i nogud, bae oli putumbak ol samting we i nogud long olgeta. From hemia, evri samting bae oli putumbak long prapa oda blong olgeta, evri samting bae i kambak long stret ples blong olgeta—bodi we i save ded i kam antap i kam wan bodi we i nomo save ded, wanem i roten i kam antap blong i nomo save roten—oli kam antap long glad we i no gat en blong kasem kingdom blong God, o oli go daon long harem nogud we i no gat en, blong kasem kingdom blong devel, wan long wan saed, narafalawan long narafala saed—\n\n5 Wan i girap wetem glad folem ol tingting blong hem blong wantem glad, o gud folem ol tingting blong hem blong wantem gud; mo narafalawan i girap wetem nogud folem ol tingting blong hem blong wantem nogud; from we hem i bin wantem blong mekem nogud long fuldei mo long wei ia bae hem i kasem pei blong nogud fasin taem we naet i kam.\n\n6 Mo sem samting long narafala saed. Sapos hem i bin sakem ol sin blong hem, mo hem i bin wantem stret mo gud fasin kasem en blong ol dei blong hem, long wei ia, bae hem i kasem pei blong stret mo gud fasin.\n\n7 Olgeta ia, oli olgeta we Lod i pemaot olgeta; yes, olgeta ia, oli olgeta we Lod i tekemaot olgeta, we Lod i karemaot olgeta long naet blong tudak we i no gat en; mo olsem ia nao oli stanap o foldaon; from luk evri man, i jaj blong hemwan nomo, i jusum blong mekem gud o blong mekem nogud.\n\n8 Nao, ol loa blong God oli no save jenis; from hemia, oli rere rod ia i stap, mekem se eni man we i wantem, i save folem rod ia mo God bae i sevem hem.\n\n9 Mo nao luk, boe blong mi, yu no mas tekem wan moa janis blong mekem rong agensem God blong yu long ol poen ia blong doktrin ia, we yu bin tekem janis bifo blong mekem sin.\n\n10 Yu no mas ting, from ol profet oli bin tokbaot fasin blong putumbak ol samting long stret ples we oli bin stap long hem bifo, se bae Lod i putumbak yu aot long sin, i go long glad. Luk, mi talem long yu, fasin nogud i neva bin fasin blong stap glad.\n\n11 Mo nao, boe blong mi, evri man we i stap long wan ples blong folem fasin blong wol, o bae mi talem se, long wan ples blong wol, oli stap long konkon rabis ples mo long ol rop blong rabis fasin; oli no gat God long wol; mo oli go agensem fasin blong God; from hemia, oli stap long wan ples we i go agensem fasin blong glad.\n\n12 Mo nao luk, ?yu ting se mining blong toktok ia, blong putumbak ol samting long stret ples we oli bin stap long hem bifo, i minim blong tekem wan samting folem fasin blong wol mo putum long wan fasin we i no blong wol, o blong putum hem long wan fasin we i defren long fasin blong hem?\n\n13 O, boe blong mi, hem i no olsem; be mining blong toktok ia, blong putumbak ol samting long stret ples we oli bin stap long hem bifo, i minim blong putumbak nogud long man we i mekem nogud samting, o fasin blong wol long man we i folem fasin blong wol, o samting blong devel long man we i mekem samting blong devel—gud long hemia we i gud; stret mo gud fasin long hemia we i stret mo gud; raet long hemia we i raet; sore long hemia we i gat sore.\n\n14 From hemia, boe blong mi, meksua se yu soem sore long ol brata blong yu; mekem stret samting, jaj wetem stret mo gud fasin, mo mekem gud oltaem; mo sapos yu mekem ol samting ia bae yu kasem pei blong yu; yes, bae fasin blong gat sore i kambak long yu bakegen; bae yu gat jastis i kambak long yu bakegen; bae fasin blong gat stret jajmen i kambak long yu bakegen; mo bae yu kasem gudfala pei bakegen.\n\n15 From ol samting we yu sendem i go aot bae oli kambak long yu bakegen, mo bae oli kambak long stret ples we oli bin stap long hem bifo; from hemia, toktok ia, blong putumbak ol samting long stret ples we oli bin stap long hem bifo, i panisim moa bigwan man blong sin, mo i no talem se hem i no gat rong nating.\n\n", "alma 42": "[center][font_size=26]Japta 42[/font_size][/center]\n\n[i]Laef long wol i wan taem blong tes blong mekem se man i save sakem sin mo givim seves long God—Foldaon i karem ded blong bodi mo spirit long evri man—Fasin blong pemaot man i kam tru long fasin blong sakem sin—God Hemwan nomo i pem praes from ol sin blong wol—Fasin blong sore hem i blong olgeta we oli sakem sin—Evri narafala man oli mas kasem jastis blong God—Fasin blong sore i kam from Atonmen—God i sevem olgeta nomo we oli sakem sin tru. Raonabaot 74 B.K.B.[/i]\n\n1 Mo nao, boe blong mi, mi luksave se i gat sam samting moa we i mekem tingting blong yu i wari, we yu no save andastanem—we hem i long saed blong jastis blong God long fasin blong panisim ol man blong sin; from we yu traem blong ting se hem i no stret se man blong sin i mas go long wan ples blong harem nogud.\n\n2 Nao luk, boe blong mi, bae mi eksplenem samting ia long yu. From luk, afta we Lod God i bin sendemaot fas papa mo mama blong yumi aot long garen blong Iden, blong oli save wok long graon ia we oli bin kamaot long hem—yes, hem i bin karemaot man, mo hem i putum, long en blong Is blong garen blong Iden, ol jerubim, mo wan naef blong faet we i gat faea long hem we i stap tantanem raon long evri saed blong lukaot gud long tri blong laef—\n\n3 Nao, yumi luk se man i bin kam olsem God, hem i save gud mo nogud; mo from hem i bin fraet se bae hem i no putumaot han blong hem mo tekem frut blong tri blong laef, mo kakae mo kasem laef blong oltaem, Lod God i putum jerubim mo naef blong faet ia we i gat faea long hem, blong mekem se hem i no save tekem mo kakae frut ia—\n\n4 Mo olsem ia nao yumi luk, se God i bin givim wan taem long man blong sakem sin, yes, wan taem blong tes, wan taem blong sakem sin mo givim seves long God.\n\n5 From luk, sapos Adam i bin stretem han blong hem long taem ia, mo tekem mo kakae frut blong tri blong laef, bae hem i kasem laef blong oltaem, folem toktok blong God, bae hem i no gat wan taem blong sakem sin; yes, mo tu, toktok blong God bae i no gat yus, mo bigfala plan blong fasin blong sevem man bae i no wokaot.\n\n6 Be luk, God i bin putum long man blong hem i mas ded—from hemia, olsem we God i katemaot tufala long tri blong laef, nao i mas katemaot tufala long fes blong graon—mo man i bin kam lus blong oltaem, yes, tufala i bin kam man we i foldaon.\n\n7 Mo nao, yu luksave se tru long samting ia nao, God i bin katemaot fasfala papa mo mama blong yumi long fes blong Lod, tugeta, long saed blong laef ia mo long saed blong spirit; mo olsem ia nao yumi luksave se tufala i kam fri blong folem tingting blong tufalawan.\n\n8 Nao luk, i no gat nid blong God i sevem man long ded blong bodi, from samting ia bae i prapa spolem gud bigfala plan blong stap glad.\n\n9 From hemia, from we sol i neva save ded, mo foldaon i bin givim long evri man wan ded long saed blong spirit tugeta wetem blong bodi, we i minim se oli bin katemaot tufala long fes blong Lod, i gat nid ia se God i sevem hem long ded ia long saed blong spirit.\n\n10 From hemia, from we man i bin kam man blong wol, mo gat rabis tingting, mo mekem ol samting olsem devel, from fasin blong hem blong folem wol, ples blong tes ia i kam wan ples blong olgeta blong oli rere; i bin kam wan ples blong mekem rere.\n\n11 Mo nao tingbaot, boe blong mi, sapos i no bin gat plan blong fasin blong pemaot man, (putum samting ia long saed) long stret taem ia we oli ded, sol blong olgeta bae i harem nogud tumas, from oli katemaot olgeta long fes blong Lod.\n\n12 Mo nao, i no bin gat wan wei blong mekem evri man i kam fri long ples ia blong foldaon, we man i bin putum long hem wan from fasin blong hem blong no stap biaen long ol loa;\n\n13 From hemia, folem jastis, plan blong fasin blong pemaot man i no bin save hapen, sapos ol man oli no sakem sin long ples ia blong tes, yes, ples ia blong mekem rere; from sapos i no gat ol samting ia, sore i no save wok from bae i mas smasem gud wok blong jastis. Nao God i no save smasem gud wok blong jastis; sapos i olsem, God i nomo God.\n\n14 Mo olsem ia nao yumi luksave se evri man i bin foldaon, mo jastis i bin holemtaet olgeta; yes, jastis blong God, we i bin katemaot olgeta long fes blong hem blong oltaem.\n\n15 Mo nao, plan blong sore i no save wok sapos wan atonmen i no hapen; from hemia God hemwan nomo i pem praes blong ol sin blong wol, blong mekem plan blong sore i hapen, blong givim evri samting we jastis i askem, blong mekem se God i save stap stret evriwan, i wan stret God, mo tu, i wan God we i gat sore.\n\n16 Nao, fasin blong sakem sin i no save kam long man sapos i no gat wan panis, we tu i wan panis we i no save finis semmak olsem we laef blong sol i no save finis, we i go agensem plan blong stap glad, we i no save finis semmak olsem laef blong sol we i no save finis.\n\n17 Nao, ?olsem wanem nao wan man i save sakem sin sapos hem i no mekem sin? ?Olsem wanem nao hem i save mekem sin sapos i no gat loa? ?Olsem wanem nao i gat wan loa sapos i no gat wan panis?\n\n18 Nao, God i bin putum wan panis i stap, mo hem i bin givim wan stret loa i stap, we i mekem man i filim, long tingting blong hem, se hem i rong.\n\n19 Nao, sapos i no gat wan loa—sapos wan man i kilimded wan narafala man, hem i mas ded—?bae hem i fraet blong ded sapos hem i kilimded wan narafala man?\n\n20 Mo tu, sapos i no gat wan loa we i agensem sin, ol man bae oli no fraet blong mekem sin.\n\n21 Mo sapos i no gat wan loa i stap se, sapos ol man oli mekem sin, ?wanem nao jastis, o sore tu, bae i mekem? from we bae oli no gat wan kontrol long man ia.\n\n22 Be i gat wan loa i stap, mo wan panis we i go wetem, mo God i givim wan fasin blong sakem sin; we fasin blong sakem sin ia, sore i gat raet blong holem; sapos no, jastis i holemtaet ol man mo yusum loa, mo loa i givim panis; sapos i no olsem, ol wok blong jastis bae i no wokaot, mo God bae i stop blong stap God.\n\n23 Be God i neva stop blong stap God, mo sore i gat raet blong holem olgeta we oli sakem sin, mo sore i kam from atonmen; mo atonmen i mekem laef bakegen long ded blong ol dedman i hapen; mo laef bakegen long ded blong ol dedman i tekem ol man oli gobak long ples we God i stap long hem; mo olsem ia nao, oli kambak bakegen long ples blong hem, blong kasem jajmen folem ol wok blong olgeta, folem loa mo jastis.\n\n24 From luk, jastis i askem man evri samting we hem i wantem, mo tu, sore i gat raet blong holem evriwan we i blong hem; mo olsem ia nao, olgeta nomo we oli sakem sin tru bae God i sevem olgeta.\n\n25 ?Wanem? ?Yu ting se sore i save stilim jastis? Mi talem long yu, No; i nogat wan pis nating. Sapos i olsem, God bae i stop blong stap God.\n\n26 Mo olsem ia nao God i mekem ol stamba tingting blong hem we oli bigfala mo oli save finis oli hapen; we i mekem rere olgeta stat long taem we wol i bin stat. Mo olsem ia nao fasin blong sevem man mo fasin blong pemaot man i hapen, mo tu, fasin blong prapa spolem gud olgeta mo harem nogud blong olgeta.\n\n27 From hemia, O boe blong mi, eni man we i wantem kam i save kam, mo tekem mo dring ol wota blong laef fri nomo; mo eni man we i no wantem kam, semfala man ia God i no fosem hem blong kam; be long las dei, bae hem i putumbak samting long hem folem ol wok blong hem.\n\n28 Sapos hem i wantem blong mekem nogud samting, mo hem i no sakem sin long ol dei blong hem, luk, nogud samting bae i kam long hem, folem wanem we God i putumbak.\n\n29 Mo nao, boe blong mi, mi wantem se bae yu nomo wari from ol samting ia, mo yu wari from ol sin blong yu nomo, wetem wari ia we bae i tekem yu daon blong yu sakem sin.\n\n30 O boe blong mi, mi wantem se yu nomo tanem baksaed blong yu long jastis blong God. Yu no traem blong mekem eskius long eni kaen wei from ol sin blong yu, tru long fasin blong tanem baksaed blong yu long jastis blong God; be yu stap letem jastis blong God, mo sore blong hem, mo fasin blong hem blong gotru long hadtaem wetem longfala tingting i gat ful paoa long hat blong yu; mo letem samting ia i tekem yu i go daon long das blong graon wetem tingting i stap daon.\n\n31 Mo nao, O boe blong mi, God i bin singaotem yu blong prijim trutok long pipol ia. Mo nao boe blong mi, go long rod blong yu, talemaot trutok ia wetem fasin blong stap ones mo no stap pleiplei, blong mekem se yu save tekem ol sol oli kam blong sakem sin, blong mekem se bigfala plan blong sore i save gat raet blong holem olgeta. Mo bae God i givim long yu olsem, folem ol toktok blong mi. Amen.\n\n", "alma 43": "[center][font_size=26]Japta 43[/font_size][/center]\n\n[i]Alma mo ol boe blong hem oli prijim trutok—Ol Man blong Soram mo ol pipol we oli agensem Ol Man blong Nifae oli kam olsem Ol Man blong Leman—Ol Man blong Leman oli mekem faet agensem Ol Man blong Nifae—Moronae i givim ol klos blong faet long Ol Man blong Nifae—Lod i soemaot long Alma, plan blong faet blong Ol Man blong Leman—Ol Man blong Nifae oli difendem ol haos, ol fridom, ol famli, mo relijin blong olgeta—Ol ami blong Moronae mo Lihae oli raonem Ol Man blong Leman. Raonabaot 74 B.K.B.[/i]\n\n1 Mo nao i bin hapen se, ol boe blong Alma oli go aot long medel blong ol pipol, blong talemaot trutok long olgeta. Mo Alma tu, hemwan, i no save spel, mo tu, hem i go aot.\n\n2 Nao bae mi nomo tokbaot ol prijing blong olgeta, be nomo se oli bin prijim toktok blong God, mo trutok, folem spirit blong profesi mo revelesen; mo oli prij folem tabu oda blong God we tru long hem nao God i singaotem olgeta.\n\n3 Mo nao mi gobak long wan histri blong ol wo bitwin Ol Man blong Nifae mo Ol Man blong Leman, long namba-eitin yia blong rul blong ol jaj.\n\n4 From luk, i bin hapen se, Ol Man blong Soram oli kam Ol Man blong Leman; from hemia long stat blong namba-eitin yia blong ol pipol blong Ol Man blong Nifae, oli bin luk Ol Man blong Leman oli stap kam agensem olgeta; from hemia, oli mekem olgeta oli rere blong faet; yes, oli mekem ol ami blong olgeta oli kam tugeta long graon blong Jerson.\n\n5 Mo i bin hapen se, Ol Man blong Leman oli kam wetem ol taosen blong olgeta; mo oli kam insaed long graon blong Antionam, we i graon blong Ol Man blong Soram; mo wan man we nem blong hem i Serahemna i lida blong olgeta.\n\n6 Mo nao, from we Ol Man blong Amalekae oli moa nogud mo oli gat fasin, insaed long olgeta, blong save kilimded man i bitim Ol Man blong Leman, nao Serahemna i bin jusum ol jif kapten blong lidim Ol Man blong Leman, mo olgeta evriwan ia oli Ol Man blong Amalekae mo Ol Man blong Soram.\n\n7 Nao hem i mekem samting ia blong holemtaet tingting blong no laekem Ol Man blong Nifae, blong hem i save putum olgeta blong mekem ol plan blong hem.\n\n8 From luk, ol plan blong hem oli blong mekem Ol Man blong Leman oli kros long Ol Man blong Nifae; hem i mekem samting ia blong stilim bigfala paoa ova long olgeta, mo tu, blong hem i save kasem paoa ova long Ol Man blong Nifae blong mekem olgeta oli kam slef.\n\n9 Mo nao plan blong Ol Man blong Nifae i blong sapotem ol graon blong olgeta, mo ol haos blong olgeta, mo ol waef blong olgeta, mo ol pikinini blong olgeta, blong mekem se olgeta ia mo olgeta samting ia oli no save foldaon long ol han blong ol enemi blong olgeta; mo tu, blong oli save holemtaet ol raet blong olgeta mo ol spesel janis blong olgeta, yes, mo tu, ol fridom blong olgeta, blong oli save wosipim God folem wanem oli wantem.\n\n10 From oli bin save se sapos oli foldaon long ol han blong Ol Man blong Leman, bae eniwan we i wosipim God long spirit mo tru fasin, tru God ia we i stap laef, bae Ol Man blong Leman oli kilimded olgeta.\n\n11 Yes, mo tu, oli save strong fasin blong Ol Man blong Leman blong no laekem nating ol brata blong olgeta, we oli ol pipol blong Antae-Nifae-Lihae, we oli singaotem olgeta ol pipol blong Amon—mo oli no wantem yusum ol tul blong faet, yes, oli bin mekem kavenan mo oli no wantem brekem—from hemia, sapos oli foldaon long ol han blong Ol Man blong Leman, bae oli kilim olgeta oli ded.\n\n12 Mo Ol Man blong Nifae bae oli no letem se oli kilimded olgeta; from hemia, oli bin givim ol graon long olgeta blong oli yusum blong givim long laen blong olgeta.\n\n13 Mo ol pipol blong Amon oli givim long Ol Man blong Nifae wan bigfala pat blong ol samting we oli gat blong sapotem ol ami blong olgeta; mekem se Ol Man blong Nifae oli mas faet agensem Ol Man blong Leman olgetawan bakegen, we oli bin wan grup blong Leman mo Lemyul, mo ol boe blong Ismael, mo ol pipol we oli bin lego Ol Man blong Nifae we oli blong Ol Man blong Amalekae, mo Ol Man blong Soram, mo ol laen blong ol pris blong Noa.\n\n14 Mo ol laen ia, oli plante, kolosap semmak, olsem Ol Man blong Nifae; mo olsem ia nao Ol Man blong Nifae oli mas faet agensem ol brata blong olgeta, go kasem taem we blad i ron.\n\n15 Mo i bin hapen se, taem we ol ami blong Ol Man blong Leman oli kam tugeta long graon blong Antionam, luk, ol ami blong Ol Man blong Nifae oli bin rere blong mitim olgeta long graon blong Jerson.\n\n16 Nao lida blong Ol Man blong Nifae, o man we oli bin jusum blong kam jif kapten long Ol Man blong Nifae—nao jif kapten i lidim evri ami blong Ol Man blong Nifae—mo nem blong hem i Moronae;\n\n17 Mo Moronae i tekem lid long evri samting, mo i lukaotem wok blong lidim ol faet blong olgeta. Mo hem i gat twante mo faef yia nomo taem we oli jusum hem olsem jif kapten blong ol ami blong Ol Man blong Nifae.\n\n18 Mo i bin hapen se, hem i mitim Ol Man blong Leman long ol boda blong Jerson, mo ol pipol blong hem oli holem ol naef blong faet, mo ol huknaef, mo evri kaen tul blong faet.\n\n19 Mo taem we ol ami blong Ol Man blong Leman oli luk we ol pipol blong Nifae, o we Moronae, i mekem ol man blong hem oli rere wetem ol jesplet, mo ol hansil, yes, mo tu, ol sil blong blokem hed blong olgeta, mo tu, oli putum ol tik klos—\n\n20 Nao ami blong Serahemna i no rere wetem eni samting olsem; oli gat ol naef blong faet mo ol huknaef blong olgeta nomo, ol bonara blong olgeta mo ol ara blong olgeta, mo ol ston blong olgeta mo ol sling blong olgeta; mo oli neked be oli fasem skin blong animol raon long wes blong olgeta; yes, evriwan i neked, be Ol Man blong Soram mo Ol Man blong Amalekae oli no neked;\n\n21 Be oli no gat ol jesplet, o ol sil—from hemia oli fraet tumas long ol ami blong Ol Man blong Nifae from ol klos blong faet blong olgeta, nomata we namba blong olgeta i moa bigwan bitim namba blong Ol Man blong Nifae.\n\n22 Luk, nao i bin hapen, se oli fraet blong go agensem Ol Man blong Nifae long ol boda blong graon blong Jerson; from hemia, oli aot long graon blong Antionam oli go long waelples, mo oli tekem rod blong olgeta i go raonraon long waelples, longwe kolosap long ae blong reva blong Saedon, blong oli save kam insaed long graon blong Mantae mo tekem kontrol blong graon ia; from we oli no ting se ol ami blong Moronae bae oli save weaples oli go long hem.\n\n23 Be i bin hapen se, taem we oli aot i go long waelples, Moronae i sendem ol spae long waelples blong oli wajem kamp blong olgeta; mo Moronae, tu, we i bin save long ol profesi blong Alma, i sendem sam man long Alma, blong hem i askem Lod weaples ol ami blong Ol Man blong Nifae oli mas go blong difendem olgeta agensem Ol Man blong Leman.\n\n24 Mo i bin hapen se toktok blong Lod i kam long Alma, mo Alma i talem long ol mesenja blong Moronae, se ol ami blong Ol Man blong Leman oli stap maj raonraon long waelples, blong oli save go long graon blong Mantae, blong oli save statem wan atak long ol pipol we oli no strong. Mo ol mesenja ia oli go mo givim mesej ia long Moronae.\n\n25 Nao Moronae, we i livim wan pat blong ami blong hem long graon blong Jerson, from hem i fraet se wan pat blong Ol Man blong Leman bae oli kam long graon ia mo tekem kontrol long bigtaon ia, nao i tekem narafala pat blong ami blong hem mo maj i go insaed long graon blong Mantae.\n\n26 Mo hem i mekem se evri pipol long eria blong graon ia bae oli kam tugeta blong faet agensem Ol Man blong Leman, blong difendem ol graon blong olgeta, mo kantri blong olgeta, ol raet blong olgeta, mo ol fridom blong olgeta; from hemia, oli bin rere from taem we bae Ol Man blong Leman oli kam.\n\n27 Mo i bin hapen se Moronae i mekem ol ami blong hem oli haed long vale we i stap kolosap long saed blong reva Saedon, we i stap long Wes blong reva Saedon long waelples.\n\n28 Mo Moronae i putum ol spae raonabaot, blong mekem se hem i save wanem taem ol grup blong Ol Man blong Leman bae oli kam.\n\n29 Mo nao, from we Moronae i save tingting blong Ol Man blong Leman, we oli tingting blong prapa spolem gud ol brata blong olgeta, o blong mekem olgeta oli kam slef blong oli save stanemap wan kingdom blong olgeta ova long evri graon;\n\n30 Mo tu, from we hem i save se tingting blong Ol Man blong Nifae i blong holemtaet ol graon blong olgeta, mo fridom blong olgeta, mo jos blong olgeta nomo, nao hem i ting se i no wan sin blong hem i difendem olgeta wetem wan plan blong faet; from hemia, hem i faenemaot tru long ol spae blong hem wanem rod Ol Man blong Leman bae oli tekem.\n\n31 From hemia, hem i seraotem ami blong hem mo hem i tekem wan grup i go long vale, mo hem i haedem olgeta long Is, mo long Saot blong hil Ripla;\n\n32 Mo ol narafala, hem i haedem olgeta long vale long Wes, long Wes blong reva Saedon, mo hem i gohed blong tekem olgeta i go kasem ol boda blong graon blong Mantae.\n\n33 Mo olsem ia nao, from hem i bin putum ami blong hem folem tingting blong hem, hem i rere blong mitim olgeta.\n\n34 Mo i bin hapen se Ol Man blong Leman oli kam antap long Not saed blong hil, we wan grup blong ami blong Moronae i haed long hem.\n\n35 Mo taem we Ol Man blong Leman oli go bitim hil Ripla, mo kam insaed long vale mo stat blong krosem reva Saedon, ami we i bin haed long Saot blong hil, we wan man we nem blong hem Lihae i lidim, mo hem i lidim ami blong hem i go aot mo oli raonem Ol Man blong Leman long Is biaen long olgeta.\n\n36 Mo i bin hapen se Ol Man blong Leman, taem we oli luk Ol Man blong Nifae oli stap kam biaen long olgeta, oli tanem raon mo oli stat blong faet agensem ami blong Lihae.\n\n37 Mo wok blong ded i stat long tufala saed tugeta, be i moa nogud long saed blong Ol Man blong Leman, from ol neked bodi blong olgeta i open long ol hevi atak blong Ol Man blong Nifae wetem ol naef blong faet blong olgeta mo ol huknaef blong olgeta, we i givim ded kolosap long evri taem we oli sakem han.\n\n38 Long semtaem, long narasaed, i gat wanwan man blong Ol Man blong Nifae, we i foldaon, tru long ol naef blong faet blong Ol Man blong Leman mo tru long blad we oli lusum, from oli blokem ol moa impoten pat blong bodi blong olgeta, o ol moa impoten pat blong bodi oli bin blokem long ol atak blong Ol Man blong Leman, wetem ol jesplet blong olgeta, mo ol hansil, mo ol hat blong faet blong olgeta, mo olsem ia nao Ol Man blong Nifae oli wokem wok blong kilimded man long medel blong Ol Man blong Leman.\n\n39 Mo i bin hapen se Ol Man blong Leman oli stat blong fraet, from bigfala fasin blong prapa spolem gud man long medel blong olgeta, go kasem taem we oli stat blong ronwe i go long reva Saedon.\n\n40 Mo Lihae mo ol man blong hem oli folem olgeta; mo Lihae i ronem olgeta oli go daon long ol wota blong Saedon, mo oli krosem ol wota blong Saedon. Mo Lihae i holemtaet ol ami blong hem long saed blong reva Saedon blong oli no krosem.\n\n41 Mo i bin hapen se Moronae mo ami blong hem i mitim Ol Man blong Leman long vale, long narafala saed blong reva Saedon, mo hem i stat blong foldaon long olgeta mo kilim olgeta oli ded.\n\n42 Mo Ol Man blong Leman oli stat blong ronwe long fored blong olgeta, i go long graon blong Mantae; mo oli mitim bakegen ol ami blong Moronae.\n\n43 Mo long taem ia Ol Man blong Leman oli faet moa strong; yes, oli neva save se Ol Man blong Leman oli save faet wetem bigfala strong paoa, mo wetem strong paoa long tingting olsem, no, oli no bin ting nating long hemia stat long stat.\n\n44 Mo Ol Man blong Soram mo Ol Man blong Amalekae oli olsem stamba tingting biaen long olgeta, we oli ol jif kapten mo ol lida blong olgeta, mo tru long Serahemna, we i jif kapten blong olgeta, o jif lida blong olgeta mo bos blong ami; yes, oli faet olsem ol dragon, mo han blong olgeta i kilimded plante long Ol Man blong Nifae, yes, from oli katem long tu plante long ol hat blong faet blong olgeta, mo oli bin sperem plante long ol jesplet blong olgeta, mo oli bin katemaot plante long ol han blong olgeta; mo olsem ia nao, Ol Man blong Leman oli bin prapa spolem gud olgeta wetem bigfala kros blong olgeta.\n\n45 Be, Ol Man blong Nifae oli gat insperesen we i kam long wan wok we i moa gud, from oli no bin faet blong kam king o from paoa, be oli stap faet from ol haos blong olgeta, mo ol fridom blong olgeta, ol waef blong olgeta mo ol pikinini blong olgeta, mo evri samting blong olgeta, yes, from ol fasin blong wosip blong olgeta mo jos blong olgeta.\n\n46 Mo oli mekem wanem we oli bin filim se hem i diuti blong olgeta we oli nidim blong mekem long God blong olgeta; from we Lod i bin talem long olgeta, mo tu, long ol papa blong olgeta se: “Folem hamas we yufala i no rong from fasfala atak, mo long nambatu taem, bae yufala i no letem han blong ol enemi blong yufala blong kilim yufala i ded.”\n\n47 Mo bakegen, Lod i bin talem: “Bae yufala i difendem ol famli blong yufala go kasem blad i ron.” From hemia, from stamba tingting ia Ol Man blong Nifae oli stap faet agensem Ol Man blong Leman, blong difendem olgeta bakegen, mo ol famli blong olgeta, mo ol graon blong olgeta, kantri blong olgeta, mo ol raet blong olgeta, mo relijin blong olgeta.\n\n48 Mo i bin hapen se taem we ol man blong Moronae oli bin luk ol strong fasin blong no laekem olgeta nating, mo kros blong Ol Man blong Leman, kolosap bae oli muvbak mo ronwe long olgeta. Mo Moronae i luksave tingting blong olgeta, nao i sendem mo i leftemap hat blong olgeta wetem ol tingting ia—yes, ol tingting blong ol graon blong olgeta, fridom blong olgeta, yes, fridom blong oli aot long fasin blong stap slef.\n\n49 Mo i bin hapen se, oli go agensem Ol Man blong Leman, mo oli askem wetem wan voes long Lod, God blong olgeta, from fridom blong olgeta mo fasin blong kam fri aot long slef.\n\n50 Mo oli stat blong stanap agensem Ol Man blong Leman wetem paoa; mo long semfala aoa ia we oli bin askem long Lod from fridom blong olgeta, Ol Man blong Leman oli stat blong ronwe long olgeta; mo oli ronwe i go kasem ol wota blong Saedon.\n\n51 Nao Ol Man blong Leman oli moa plante, yes, namba blong olgeta i moa bitim dabol long namba blong Ol Man blong Nifae; be, Ol Man blong Nifae oli ronemaot olgeta inaf blong mekem olgeta oli go long wan grup long vale, long saed kolosap long reva Saedon.\n\n52 From hemia, ol ami blong Moronae oli raonem olgeta, yes, long tufala saed blong reva, from luk, long Is saed i gat Ol Man blong Lihae.\n\n53 From hemia, taem we Serahemna i luk Ol Man blong Lihae long Is saed blong reva Saedon, mo ol ami blong Moronae long Wes saed blong reva Saedon, mekem se Ol Man blong Nifae oli raonem olgeta, nao oli fraet bigwan.\n\n54 Nao Moronae, taem we hem i luk bigfala fraet blong olgeta, i givim oda long ol man blong hem se oli mas stop blong mekem blad blong olgeta i ron.\n\n", "alma 44": "[center][font_size=26]Japta 44[/font_size][/center]\n\n[i]Moronae i givim oda long Ol Man blong Leman blong mekem wan kavenan blong pis sapos no bae oli prapa spolem gud olgeta—Serahemna i no agri long tingting ia, mo faet i gohed bakegen—Ol ami blong Moronae oli winim Ol Man blong Leman. Raonabaot 74–73 B.K.B.[/i]\n\n1 Mo i bin hapen se oli stop mo oli muvaot smol long olgeta. Mo Moronae i talem long Serahemna: “Luk, Serahemna, mifala i no wantem blong kam ol man blong blad. Yufala i save se yufala i stap long han blong mifala, be mifala i no wantem blong kilimded yufala.\n\n2 Luk, mifala i no kam blong faet agensem yufala blong mekem blad blong yufala i ron from paoa; mo mifala i no wantem blong tekem eni man long yok blong slef. Be hemia stret stamba tingting we i mekem yufala i kam agensem mifala; yes, mo yufala i kros long mifala from relijin blong mifala.\n\n3 Be naoia, yufala i luk we Lod i stap wetem mifala; mo yufala i luk we hem i givim yufala i kam long han blong mifala. Mo nao mi wantem se bae yufala i andastanem se samting ia i hapen long mifala from relijin blong mifala mo fet blong mifala long Kraes. Mo nao yufala i luk we yufala i no save spolem hemia, we i fet blong mifala.\n\n4 Nao, yufala i luk we hemia i tru fet blong God; yes, yufala i luk se God bae i sapotem, mo kipim, mo sevem mifala, evri taem we mifala i fetful long hem, mo long fet blong mifala, mo long saed blong bilif long God blong mifala; mo neva bae Lod i letem man i spolem mifala, be nomo sapos mifala i foldaon long fasin blong brekem loa mo tanem baksaed long fet blong mifala.\n\n5 Mo nao, Serahemna, mi givim oda long yu, long nem blong God ia we i gat evri paoa, we i bin mekem ol han blong mifala i kam strong, mekem se mifala i kasem paoa ova long yufala, tru long fet blong mifala, tru long relijin blong mifala, mo tru long ol fasin blong wosip, mo tru long jos blong mifala, mo tru long tabu sapot we mifala i nidim blong givimbak long ol waef blong mifala mo ol pikinini blong mifala, tru long fridom ia we i fasem mifala long ol graon blong mifala mo kantri blong mifala; yes, mo tu, tru long fasin blong lukaotem tabu toktok blong God, we long hemia, mifala i nidim blong givimbak ol glad blong mifala; mo tru long evri samting we i moa sas olgeta long mifala—\n\n6 Yes, mo i no hemia nomo; mi givim oda long yu tru long evri tingting we yu gat from laef, se yufala i givim ol tul blong faet blong yufala long mifala, mo bae mifala i no kam from blad blong yufala, be bae mifala i lego yufala i laef, sapos yufala i go long rod blong yufala mo yufala i nomo kambak blong faet agensem mifala.\n\n7 Mo nao, sapos yufala i no mekem samting ia, luk, yufala i stap long ol han blong mifala, mo bae mi givim oda long ol man blong mi blong oli mas foldaon long yufala, mo mekem ol soa blong ded long ol bodi blong yufala, blong mekem se yufala i nomo stap long wol ia; mo afta bae yumi luk se huia bae i gat paoa long pipol ia; yes, bae yumi luk se huia bae i kam slef.”\n\n8 Mo nao i bin hapen se, taem we Serahemna i harem ol toktok ia hem i kam fored mo i givim naef blong faet blong hem mo huknaef blong hem, mo bonara blong hem long ol han blong Moronae, mo hem i talem long hem: “Luk, hemia ol tul blong faet blong mifala; bae mifala i givim olgeta long yufala, be bae mifala i no letem mifala blong mekem wan strong promes long yufala, we mifala i save se bae mifala i brekem, mo tu, ol pikinini blong mifala; be tekem ol tul blong faet blong mifala, mo letem mifala i aot i go long waelples; sapos no, bae mifala i holemtaet ol tul blong mifala, mo bae mifala i lus o win.\n\n9 Luk, mifala i no blong fet blong yufala; mifala i no biliv se God nao i givim mifala i kam long ol han blong yufala; be mifala i biliv se hem i ol trik blong yufala i sevem yufala long ol naef blong faet blong mifala. Luk, hem i ol jesplet blong yufala mo ol sil blong yufala we oli bin sevem yufala.”\n\n10 Mo nao taem we Serahemna i endem ol toktok ia, Moronae i givimbak naef blong faet mo ol tul blong faet, we hem i bin kasem, i go long Serahemna, mo hem i talem: “Luk, bae yumi endem faet ia.”\n\n11 Nao mi no save tingbaot ol toktok we mi bin talem, from hemia, olsem we Lod i stap laef, bae yufala i no aot sapos yufala i no aot wetem wan strong promes se bae yufala i nomo kambak agensem mifala blong faet. Nao olsem we yufala i stap long ol han blong mifala bae mifala i kapsaetem blad blong yufala long graon, o bae yufala i folem ol samting we mi putumaot.\n\n12 Mo nao taem we Moronae i talem ol toktok ia, Serahemna i holemtaet naef blong faet blong hem, mo hem i kros long Moronae, mo hem i ron kwik i kam long fored blong kilimded Moronae; be taem we hem i leftemap naef blong faet blong hem, luk, wan long ol ami blong Moronae i kilimaot naef ia i go long graon, mo i brok long handel blong hem; mo tu, hem i katem Serahemna, we i karemaot skin blong hed wetem hea blong hem mo i foldaon long graon. Mo Serahemna i kamaot long fes blong olgeta i go long medel blong ol ami blong hem.\n\n13 Mo i bin hapen se soldia ia we hem i stanap kolosap, we i katemaot skin blong hed wetem hea blong Serahemna, i pikimap skin wetem hea blong hed ia long graon, mo i putum long en blong naef blong hem, mo hem i leftemap i go antap long olgeta, mo i singaot long olgeta wetem wan voes we i bigwan:\n\n14 “Semmak olsem we skin wetem hea blong hed ia i bin foldaon long graon, we hem i skin wetem hea blong hed blong jif blong yufala, bae yufala tu, i foldaon long graon sapos yufala i no givim ol tul blong faet blong yufala mo aot wetem wan kavenan blong pis.”\n\n15 Nao i gat plante, taem we oli harem ol toktok ia mo luk skin wetem hea blong hed we i stap long naef blong faet, fraet i kasem olgeta; mo plante oli kam fored mo sakem daon ol tul blong faet blong olgeta long leg blong Moronae, mo oli mekem wan kavenan blong pis. Mo olgeta evriwan we oli mekem wan kavenan, oli letem olgeta oli go aot long waelples.\n\n16 Nao i bin hapen se Serahemna i kros bigwan, mo hem i mekem haf blong ami we i stap blong oli kros, blong faet moa strong agensem Ol Man blong Nifae.\n\n17 Mo nao Moronae i kros, from stronghed blong Ol Man blong Leman; from hemia, hem i givim oda long ol pipol blong hem blong oli foldaon long olgeta mo kilimded olgeta. Mo i bin hapen se oli stat blong kilimded olgeta; yes, mo Ol Man blong Leman oli yusum ol tul blong faet blong olgeta mo paoa blong olgeta blong faet.\n\n18 Be luk, ol neked skin blong olgeta mo ol hed blong olgeta we i no gat samting blong blokem olgeta long ol naef blong faet blong Ol Man blong Nifae we oli sap; yes, luk Ol Man blong Nifae oli stikim mo kilim olgeta, yes, mo oli foldaon kwiktaem tumas long fored long ol naef blong faet blong Ol Man blong Nifae; mo namba blong olgeta i stat blong go daon, olsem we soldia blong Moronae i bin profesae.\n\n19 Nao Serahemna, taem we hem i luk se kolosap olgeta evriwan bae oli ded, hem i singaot strong long Moronae, hem i promes se hem mo ol man blong hem bae oli mekem wan kavenan wetem Ol Man blong Nifae, sapos oli letem Ol Man blong Leman, we oli stap yet, oli laef i stap, blong olgeta ia bae oli nomo kam blong faet agensem Ol Man blong Nifae bakegen.\n\n20 Mo i bin hapen se Moronae i mekem se wok blong ded i mas stop bakegen long medel blong pipol ia. Mo hem i karemaot ol tul blong faet long Ol Man blong Leman; mo afta we oli mekem wan kavenan blong pis wetem Moronae, oli letem olgeta oli go aot long waelples.\n\n21 Nao namba blong ol ded blong olgeta oli no kaontem from we namba ia i bigwan; yes, namba blong ded blong olgeta i bigwan tumas, tugeta long saed blong Ol Man blong Nifae wetem Ol Man blong Leman.\n\n22 Mo i bin hapen se oli sakem ol ded blong olgeta insaed long ol wota blong Saedon, mo ol ded ia oli go aot mo ol dip ples blong solwota i berem olgeta.\n\n23 Mo ol ami blong Ol Man blong Nifae, o blong Moronae, oli gobak mo go long ol haos blong olgeta, mo ol kantri blong olgeta.\n\n24 Mo olsem ia nao namba-eitin yia blong rul blong ol jaj ova long ol pipol blong Nifae i bin finis. Mo olsem ia nao histri blong Alma i bin finis, we oli bin raetem long ol buk blong Nifae.\n\n", "alma 45": "Histri blong ol pipol blong Nifae, mo ol faet mo fasin blong pulaot blong olgeta, long ol dei blong Hileman, folem histri blong Hileman, we hem i bin kipim long ol dei blong hem.\n\nI stat long japta 45 i go kasem en blong japta 62.\n\n[center][font_size=26]Japta 45[/font_size][/center]\n\n[i]Hileman i bilivim ol toktok blong Alma—Alma i talemaot profesi blong foldaon blong Ol Man blong Nifae—Hem i blesem mo i sakem wan strong nogud tok blong panisim graon—Maet Spirit i bin tekem Alma i go antap, semmak olsem Moses—Fasin blong pulaot i gro insaed long Jos. Raonabaot yia 73 B.K.B.[/i]\n\n1 Luk, nao i bin hapen se, ol pipol blong Nifae oli glad tumas, from Lod i mekem olgeta oli kam fri long han blong ol enemi blong olgeta; from hemia oli givim ol tangkyu i go long Lod, God blong olgeta; yes, mo oli livim kakae plante mo prea plante, mo oli wosipim God wetem glad we i bigfala tumas.\n\n2 Mo i bin hapen se long nambanaentin yia blong rul blong ol jaj ova long ol pipol blong Nifae, Alma i go long boe blong hem Hileman mo i talem long hem: “?Yu bilivim ol toktok we mi bin talemaot long yu long saed blong ol histri we oli bin kipim?”\n\n3 Mo Hileman i talem long hem: “Yes, mi bilivim.”\n\n4 Mo Alma i talem long hem bakegen: “?Yu biliv long Jisas Kraes, we bae i kam?”\n\n5 Mo hem i talem: “Yes, mi bilivim evri toktok we yu bin talem.”\n\n6 Mo Alma i talem long hem bakegen: “?Bae yu obei ol komanmen blong mi?”\n\n7 Mo hem i talem: “Yes, bae mi obei ol komanmen blong yu wetem ful hat blong mi.”\n\n8 Afta Alma i talem long hem: “Mi blesem yu, mo bae Lod i mekem yu kam antap gud long graon ia.\n\n9 Be luk, mi gat samting blong profesae long yu; be wanem we mi profesae long yu bae yu no mas talemaot; yes, wanem we mi profesae long yu bae i no kamaot, go kasem taem we profesi ia i hapen; from hemia, raetemdaon ol toktok we bae mi talem.\n\n10 Mo hemia nao ol toktok ia: Luk, mi luksave se pipol ia, Ol Man blong Nifae, folem spirit blong revelesen we i stap long mi, long fo handred yia stat long taem we bae Jisas Kraes i soemaot hemwan long olgeta, bae olgeta oli kam slak from we oli lusum bilif.\n\n11 Yes, mo afta bae oli luk ol faet mo ol defren kaen rabis sik, yes, ol taem we i nomo gat kaekae mo blad i ron, go kasem taem we ol pipol blong Nifae oli ded evriwan oli nomo stap long wol ia—\n\n12 Yes, mo hemia from we bae oli kam slak from we oli lusum bilif mo bae oli mekem ol wok blong tudak, mo fasin blong gat rabis tingting, mo evri defren kaen rabis fasin; yes, mi talem long yu, se from bae oli sin agensem laet mo save we i bigfala tumas, yes, mi talem long yu, se stat long dei ia, i tru nambafo jeneresen bae evriwan i no pasawe, bifo bigfala rabis fasin ia bae i kam.\n\n13 Mo taem we bigfala dei ia i stap kam, luk, taem ia kolosap bae i kam we olgeta we oli stap naoia, o ol pikinini blong olgeta we oli kaontem olgeta wetem ol pipol blong Nifae naoia, bae oli nomo kaontem olgeta wetem ol pipol blong Nifae.\n\n14 Be eni man we i stap yet, mo God i no prapa spolem gud hem long bigfala mo nogud dei ia, bae oli kaontem hem wetem Ol Man blong Leman, mo bae hem i kam olsem olgeta, evriwan, be smol namba nomo we bae oli singaotem olgeta ol disaepol blong Lod; mo olgeta ia bae Ol Man blong Leman oli ronem olgeta go kasem taem we bae ded evriwan oli nomo stap long wol ia. Mo nao, from rabis fasin, profesi ia bae i hapen.”\n\n15 Mo nao i bin hapen se afta we Alma i talem ol samting ia long Hileman, hem i blesem hem, mo tu, ol narafala boe blong hem; mo tu, hem i blesem graon ia blong olgeta we oli stret mo gud.\n\n16 Mo hem i talem: “Olsem ia nao Lod God i talem—‘Mi sakem wan strong nogud tok blong panisim graon ia, yes, graon ia, long evri kantri, famli, lanwis, mo pipol, i go kasem bae mi prapa spolem gud olgeta evriwan, we oli mekem rabis fasin, taem we oli kam raep fulwan;’ mo olsem we mi talem, bae i hapen olsem; from hemia hem i strong nogud tok ia mo blesing ia blong God long graon, from we Lod i no save lukluk long sin wetem wan smol pat we hem i save akseptem.”\n\n17 Mo nao, taem we Alma i talem ol toktok ia hem i blesem jos, yes, olgeta we oli mas stanap strong long fet stat long tetaem ia i go.\n\n18 Mo taem we Alma i mekem samting ia, hem i aot long graon blong Sarahemla, olsem blong go long graon blong Melek. Mo i bin hapen se i no gat eni man we i harem moa long hem; olsem long saed blong ded blong hem o long saed blong berem hem, yumi no save long hem.\n\n19 Luk, hemia yumi save, se hem i bin wan stret mo gud man; mo toktok i go raon long jos se Spirit i bin tekem hem i go antap, o Lod i bin berem hem wetem han blong hem, semmak olsem Moses. Be luk, ol skripja oli talem se Lod i tekem Moses i go long hem bakegen; mo yumi ting se Lod i bin tekem Alma tu long spirit, i go long hem bakegen; from hemia, from stamba tingting ia yumi no save eni samting long saed blong ded mo se oli berem hem o no.\n\n20 Mo nao i bin hapen se, long stat blong nambanaentin yia blong rul blong ol jaj ova long ol pipol blong Nifae, Hileman i go aot i go long medel blong ol pipol blong talemaot trutok long olgeta.\n\n21 From luk, from ol faet blong olgeta wetem Ol Man blong Leman mo ol plante smol pulaot blong olgeta, mo ol trabol we oli stap long medel blong ol pipol, i gat nid we toktok blong God i mas go long olgeta, yes, mo we oda i mas stap truaot long jos.\n\n22 From hemia, Hileman mo ol brata blong hem oli go aot blong stanemap jos bakegen long evri graon, yes, long evri bigtaon truaot long ful graon we i blong ol pipol blong Nifae. Mo i bin hapen se, oli jusum ol pris mo ol tija truaot long evri graon, truaot long evri jos.\n\n23 Mo nao i bin hapen se, afta we Hileman mo ol brata blong hem oli jusum ol pris mo ol tija long ol jos, nao wan pulaot i girap long medel blong olgeta, mo olgeta i no mekem folem ol toktok blong Hileman mo ol brata blong hem;\n\n24 Be oli bin kam praod, from we oli flas insaed long hat blong olgeta, from ol bigfala rij samting blong olgeta we i tumas; from hemia, oli gro rij long ol ae blong olgeta bakegen, mo oli no wantem folem ol toktok blong olgeta, blong wokbaot long stret laef long fored blong God.\n\n", "alma 46": "[center][font_size=26]Japta 46[/font_size][/center]\n\n[i]Amalekaea i plan blong kam king—Moronae i leftemap taetol blong fridom—Hem i kampen long ol man blong difendem gud relijin blong olgeta—Ol tru man blong biliv ol pipol oli singaotem olgeta Ol Kristin Man—Wan long olgeta laen blong Josef we oli stap laef yet bae God i sevem olgeta—Amalekaea mo ol man blong pulaot oli ronwe oli go long graon blong Nifae—Olgeta we oli no sapotem fridom oli kilimded olgeta. Raonabaot 73–72 B.K.B.[/i]\n\n1 Mo i bin hapen se plante long olgeta we oli no mekem folem ol toktok blong Hileman mo ol brata blong hem, oli kam tugeta agensem ol brata blong olgeta.\n\n2 Mo nao luk, oli kros tumas, inaf blong mekem se oli gat strongfala tingting ia blong kilimded olgeta.\n\n3 Nao lida blong olgeta we oli kros long ol brata blong olgeta, hem i wan bigfala mo wan strong man; mo nem blong hem i Amalekaea.\n\n4 Mo Amalekaea i wantem blong kam wan king; mo olgeta we oli kros, oli wantem tu se hem i kam king blong olgeta; mo olgeta ia, pat we i moa bigwan blong olgeta oli ol smol jaj blong graon, mo oli stap lukaotem paoa.\n\n5 Mo ol swit toktok blong Amalekaea i lidim olgeta, se sapos oli sapotem hem mo stanemap hem blong kam king blong olgeta, bae hem i mekem olgeta oli kam ol man blong rulum ol pipol.\n\n6 Olsem ia nao Amalekaea i lidim olgeta blong pulaot, i nomata long ol prijing blong Hileman mo ol brata blong hem, yes, i nomata long bigfala kea tumas blong olgeta long jos, from we olgeta oli ol hae pris ova long jos.\n\n7 Mo i bin gat plante long jos we oli bilivim ol swit toktok blong Amalekaea, from hemia, oli pulaot tu long jos; mo olsem ia nao ol bisnis blong ol pipol blong Nifae oli no sef tumas mo i denja, i nomata long bigfala win blong olgeta we oli gat long Ol Man blong Leman, mo ol bigfala glad blong olgeta we oli gat from oli bin kam fri tru long han blong Lod.\n\n8 Olsem ia nao yumi luk olsem wanem we i kwik, blong ol pikinini blong ol man, blong oli fogetem Lod, God blong olgeta, yes, olsem wanem we oli kwik blong mekem rabis fasin, mo blong letem nogudwan ia i lidim olgeta.\n\n9 Yes, mo tu, yumi luk bigfala fasin nogud we wan nogud man i save mekem i hapen long medel blong ol pikinini blong ol man.\n\n10 Yes, yumi luk we Amalekaea, from we hem i wan man blong trik mo wan man blong plante swit toktok, nao hem i lidim hat blong plante man blong mekem nogud fasin; yes, mo blong lukaotem blong prapa spolem gud jos ia blong God, mo blong prapa spolem gud stamba blong fridom we God i bin givim long olgeta, o blesing ia we God i bin sendem i kam long fes blong graon blong olgeta we oli stret mo gud.\n\n11 Mo nao i bin hapen se, taem we Moronae, we hem i jif lida blong ol ami blong Ol Man blong Nifae, i harem long saed blong ol pulaot ia, hem i bin kros long Amalekaea.\n\n12 Mo i bin hapen se, hem i terem kot blong hem, mo hem i tekem wan pis blong hem, mo hem i raet long hem—Blong tingbaot God blong yumi, relijin blong yumi, mo fridom, mo pis blong yumi, ol waef blong yumi, mo ol pikinini blong yumi—mo hem i bin fasemtaet hemia long en blong wan longfala stik.\n\n13 Mo hem i fasemtaet hat blong faet blong hem, mo jesplet blong hem, mo ol sil blong hem, mo hem i taetem klos blong faet blong hem long wes blong hem; mo hem i tekem longfala stik ia, we i gat long en blong hem, pis kot blong hem we hem i bin terem, (mo hem i bin singaotem samting ia taetol blong fridom) mo hem i bodaon long graon, mo hem i prea strong long God blong hem blong ol brata blong hem bae oli kasem ol blesing blong fridom, sapos i gat oltaem i gat wan grup blong ol Kristin man i stap blong holemtaet graon—\n\n14 From olsem ia nao, olgeta we oli no blong jos oli singaotem olgeta ia, evri tru man we oli biliv long Kraes, we oli blong jos ia blong God, long wei ia.\n\n15 Mo olgeta we oli blong jos, oli bin fetful; yes, olgeta we oli ol tru man blong biliv long Kraes, oli tekem long olgeta, wetem glad, nem blong Kraes, o Ol Kristin Man olsem we oli singaotem olgeta long hem, from bilif blong olgeta long Kraes we bae hem i kam.\n\n16 Mo from hemia, long tetaem ia, Moronae i bin prea se stamba tingting blong ol Kristin Man, mo ol fridom blong graon, bae God i mekem gud long olgeta.\n\n17 Mo i bin hapen se, taem we hem i kapsaetem ful sol blong hem long God, hem i givim nem blong evri graon we i stap long Saot blong graon ia Emti, yes, long sot toktok, evri graon, long Not tugeta wetem long Saot—Wan spesel graon, mo graon blong fridom.\n\n18 Mo hem i talem: “I tru we God bae i no save letem yumi, se ol pipol oli lukdaon long yumi from we yumi tekem long yumi nem blong Kraes, blong bae oli purumbut antap long yumi mo prapa spolem gud yumi, kasem taem we yumi mekem samting ia i hapen long yumi from ol fasin blong yumi blong brekem ol loa.”\n\n19 Mo taem we Moronae i talem ol toktok ia, hem i go aot long medel blong ol pipol, hem i seksekem pis kot blong hem we hem i bin terem long ea, blong mekem se evri man i save luk raeting we hem i bin raetem long pat blong kot we hem i bin terem, mo hem i singaot wetem wan voes we i bigwan, i talem:\n\n20 “Luk, eni man we i holemtaet taetol ia long graon, letem olgeta oli kam fored long paoa blong Lod, mo mekem wan kavenan we bae oli holemtaet ol raet blong olgeta, mo relijin blong olgeta, blong Lod God i save blesem olgeta.”\n\n21 Mo i bin hapen se taem we Moronae i talemaot ol toktok ia, luk, ol pipol oli ron i kam tugeta wetem ol klos blong faet blong olgeta we oli taetem raon long wes blong olgeta, oli terem ol klos blong olgeta olsem saen, o olsem wan kavenan, se bae oli no livim Lod, God blong olgeta fogud; o, long ol narafala toktok, sapos oli brekem ol komanmen blong God, o foldaon long fasin blong brekem loa, mo stap sem blong tekem long olgeta nem blong Kraes, bae Lod i terem olgeta semmak olsem we oli bin terem ol klos blong olgeta.\n\n22 Nao hemia kavenan we oli bin mekem, mo oli sakem ol klos blong olgeta long ol leg blong Moronae, oli talem: “Mifala i mekem kavenan wetem God blong mifala, se bae God i mas prapa spolem gud mifala evriwan, semmak olsem ol brata blong mifala long graon blong Not, sapos bae mifala i foldaon long fasin blong brekem loa; yes, God i save sakem mifala long ol leg blong ol enemi blong mifala, semmak olsem we mifala i bin sakem ol klos blong mifala long ol leg blong yu, blong oli purumbut andanit long leg, sapos bae mifala i foldaon long fasin blong brekem loa.”\n\n23 Moronae i talem long olgeta: “Luk, yumi ol smol haf blong ol pikinini blong Jekob we yumi stap laef yet; yes, yumi ol smol haf blong ol pikinini blong Josef we yumi stap laef yet, Josef ia we ol brata blong hem oli bin terem kot blong hem long ol plante pis; yes, mo nao luk, bae yumi tingbaot blong obei ol komanmen blong God, sapos no, bae ol brata blong yumi bae oli terem ol klos blong yumi, mo bae oli sakem yumi long kalabus, o bae oli salem yumi, o bae oli kilimded yumi.\n\n24 Yes, bae yumi sevem fridom blong yumi olsem wan laen we i stap laef yet blong Josef; yes, bae yumi tingbaot ol toktok blong Jekob, bifo ded blong hem, from luk, hem i bin luk se wan pat blong kot blong Josef i sef mo i no roten. Mo Jekob i talem—‘Semmak olsem pis klos ia blong boe blong mi i bin sef, long sem fasin bae wan laen we i stap laef yet blong pikinini blong boe blong mi bae i sef tru long han blong God, mo bae God i tekem hem i kam long hemwan bakegen, semtaem narafala pat blong ol pikinini blong Josef bae oli lus, semmak olsem narafala pat blong klos blong hem.\n\n25 Nao luk, samting ia i mekem sol blong mi i harem nogud; be, sol blong mi i glad long boe blong mi, from pat ia blong laen blong hem we bae God i tekem i kam long hemwan bakegen.’\n\n26 Nao luk, hemia lanwis blong Jekob.\n\n27 Mo nao ?huia i save se haf blong laen we i stap laef yet, we i blong Josef, we bae i lus olsem klos blong hem? ?oli olgeta ia we oli bin pulaot long yumi? Yes, mo hemia i save minim se bae hem i yumi, sapos yumi no stanap strong long fet long Kraes.”\n\n28 Mo nao i bin hapen se, taem we Moronae i talem ol toktok ia hem i go, mo tu, hem i sendem wan mesej i go long evri pat blong graon we oli bin pulaot, mo hem i pulum tugeta evri pipol we oli wantem blong holemtaet fridom blong olgeta, blong stanap agensem Amalekaea mo olgeta we oli bin pulaot long olgeta, we oli singaotem olgeta Ol Man blong Amalekaea.\n\n29 Mo i bin hapen se, taem we Amalekaea i luk se ol pipol blong Moronae oli gat moa namba bitim Ol Man blong Amalekaea—mo tu, hem i luk se ol man blong hem oli gat kwestin long saed blong jastis blong stamba tingting we oli tekem long olgeta—from hemia, from hem i fraet blong hem i no save kasem stamba tingting blong hem, hem i tekem olgeta long ol pipol blong hem we oli wantem folem hem, mo oli go long graon blong Nifae.\n\n30 Nao Moronae i ting se i no gat nid blong Ol Man blong Leman oli gat moa paoa; from hemia, hem i tingting blong katemaot ol pipol blong Amalekaea, o blong tekem olgeta mo karem olgeta oli kambak, mo kilim Amalekaea i ded; yes, from we hem i save se bae hem i tanem tingting blong Ol Man blong Leman blong oli kros agensem olgeta, mo mekem olgeta blong faet agensem olgeta; mo hemia hem i save se Amalekaea bae i mekem blong kasem ol stamba tingting blong hem.\n\n31 From hemia, Moronae i ting se i nid blong hem i mas tekem ol ami blong hem, we oli bin kam tugeta, mo tekem ol tul blong faet wetem olgeta, mo mekem wan kavenan blong holemtaet pis—mo i bin hapen se, hem i tekem ami blong hem mo oli maj wetem ol tenet blong hem i go long waelples, blong blokem rod blong Amalekaea long waelples.\n\n32 Mo i bin hapen se hem i mekem folem ol tingting blong hem, mo i maj i go long waelples, mo i wokbaot fastaem, long fored blong ol ami blong Amalekaea.\n\n33 Mo i bin hapen se Amalekaea i ronwe wetem wan smol namba blong ol man blong hem, mo ol narafala, oli bin go long ol han blong Moronae mo hem i tekem olgeta oli gobak long graon blong Sarahemla.\n\n34 Nao, Moronae from hem i wan man we ol jif jaj mo voes blong ol pipol i bin jusum hem, nao, hem i gat paoa folem tingting blong hem blong mekem olsem hem i wantem wetem ol ami blong Ol Man blong Nifae, blong stanemap mo yusum raet ova long olgeta.\n\n35 Mo i bin hapen se eniwan long Ol Man blong Amalekaea we i no wantem mekem wan kavenan blong sapotem stamba tingting blong fridom, blong oli save holemtaet wan fri gavman, hem i mekem blong oli kilimded man ia; mo i gat, be smol nomo, we oli tanem baksaed long kavenan blong fridom.\n\n36 Mo tu, i bin hapen se, hem i mekem se taetol blong fridom i stanap long evri taoa we i stap long evri graon we Ol Man blong Nifae oli stap long hem; mo olsem ia nao Moronae i stanemap flag blong fridom long medel blong Ol Man blong Nifae.\n\n37 Mo oli stat blong gat pis bakegen long graon; mo olsem ia nao oli holemtaet pis long graon kolosap kasem en blong naentin yia blong rul blong ol jaj.\n\n38 Mo Hileman mo ol hae pris tu, oli holemtaet oda insaed long jos; yes, long wan taem blong fo yia oli gat plante pis mo glad long jos blong olgeta.\n\n39 Mo i bin hapen se i gat plante we oli bin ded, we oli stap biliv strong se, sol blong olgeta, Jisas Kraes i bin pemaot; olsem ia nao oli go aot long wol wetem glad.\n\n40 Mo i gat samfala we oli ded long ol fiva, we long samfala taem blong yia oli hapen plante long graon—be oli no ded tumas long fiva, from we oli gat plante lif mo rus we God i bin mekem rere blong tekemaot ol sik ia, we ol man oli save kasem folem kaen weta we oli gat—\n\n41 Be i gat plante we oli ded from oli olfala; mo olgeta we oli ded wetem fet long Kraes oli hapi long hem, olsem we yumi nid blong tingting.\n\n", "alma 47": "[center][font_size=26]Japta 47[/font_size][/center]\n\n[i]Amalekaea i yusum fasin blong giaman, blong kilim man i ded, mo sikret plan blong kam king blong Ol Man blong Leman—Ol Man blong Nifae we oli bin pulaot oli moa nogud mo prapa wael bitim Ol Man blong Leman. Raonabaot 72 B.K.B.[/i]\n\n1 Nao bae yumi gobak long histri blong yumi long saed blong Amalekaea mo olgeta we oli bin ronwe wetem hem i go long waelples, from, luk, hem i tekem olgeta we oli go wetem hem, mo oli go long graon blong Nifae long medel blong Ol Man blong Leman, mo oli tanem ol tingting blong Ol Man blong Leman blong oli kros long Ol Man blong Nifae, inaf blong mekem se king blong Ol Man blong Leman i sendem wan toktok i go raon long evri graon blong hem, long evri pipol blong hem, blong oli mas kam tugeta bakegen blong go faet agensem Ol Man blong Nifae.\n\n2 Mo i bin hapen se, taem we toktok ia i go aot long medel blong olgeta, oli fraet tumas; yes, oli fraet blong mekem king i harem nogud, mo tu, oli fraet blong go faet agensem Ol Man blong Nifae from oli fraet blong lusum laef blong olgeta. Mo i bin hapen se, oli no wantem mekem, o moa plante long olgeta oli no wantem obei long ol komanmen blong king.\n\n3 Mo nao i bin hapen se king i kros from fasin blong olgeta blong no obei; from hemia, hem i givim Amalekaea paoa ova long pat blong ami blong hem we oli obei long ol oda hem, mo i givim oda long hem blong go aot mo fosem olgeta we oli no obei blong tekem ol tul blong faet wetem olgeta.\n\n4 Nao luk, hemia i bin tingting blong Amalekaea; from hem i wan man we i waes tumas blong mekem trik blong mekem nogud fasin, from hemia, hem i mekem plan ia insaed long hat blong hem blong aotem king blong Ol Man blong Leman long jea blong hem.\n\n5 Mo nao hem i bin kasem paoa ova long grup blong Ol Man blong Leman we oli sapotem king; mo hem i lukaotem blong kasem sapot blong olgeta we oli no obei; from hemia, hem i go long ples we oli singaotem Onaeda, from long ples ia nao Ol Man blong Leman oli ronwe i go long hem, from we oli faenemaot se ami ia i stap kam, mo, from we oli ting se oli stap kam blong kilimded olgeta, nao oli ronwe i go long Onaeda, long ples blong ol tul blong faet.\n\n6 Mo oli jusum wan man blong kam wan king mo wan lida ova long olgeta, from we oli gat strong tingting long tingting blong olgeta, se bae oli no fosem olgeta blong go agensem Ol Man blong Nifae.\n\n7 Mo i bin hapen se oli kam tugeta antap long hil we oli singaotem Antipas, blong rere blong faet.\n\n8 Nao i no bin tingting blong Amalekaea blong go long faet agensem olgeta folem ol komanmen blong king; be luk, hem i tingting blong hem blong kasem sapot blong ol ami blong Ol Man blong Leman, blong mekem se hem i save putum hemwan olsem lida blong olgeta mo aotem king long jea blong hem, mo hem i tekem kingdom.\n\n9 Mo luk, i bin hapen se hem i mekem ami blong hem blong pulum tenet blong olgeta long vale we i stap kolosap long hil Antipas.\n\n10 Mo i bin hapen se taem we naet i kam, hem i sendem wan sikret grup i go long hil Antipas, hem i wantem lida blong olgeta we oli stap long hil, we nem blong hem Lihontae, blong hem i mas kam daon long stamba blong hil, from we hem i wantem toktok long hem.\n\n11 Mo i bin hapen se, taem Lihontae i kasem mesej, hem i fraet blong go daon long stamba blong hil. Mo i bin hapen se Amalekaea i sendem bakegen nambatu taem, hem i wantem hem blong kam daon. Mo i hapen se, Lihontae i no wantem kam daon; mo hem i sendem bakegen nambatri taem.\n\n12 Mo i bin hapen se, taem we Amalekaea i faenemaot se hem i no save mekem Lihontae i aot long hil blong kam daon, nao hem i go antap long hil, kolosap long kamp blong Lihontae; mo hem i sendem bakegen nambafo taem mesej blong hem long Lihontae, hem i wantem blong hem i kam daon, mo blong hem i tekem ol gadman blong hem wetem hem.\n\n13 Mo i bin hapen se taem we Lihontae i kam daon wetem ol gadman blong hem long Amalekaea, se Amalekaea i wantem hem blong kam daon wetem ami blong hem long naet, mo raonem ol man ia long kamp blong olgeta long olgeta we king i bin givim paoa long hem ova long olgeta, mo se bae hem i givim olgeta long ol han blong Lihontae, sapos bae hem i mekem hem (Amalekaea) wan nambatu lida ova long ful ami.\n\n14 Mo i bin hapen se, Lihontae i kam daon wetem ol man blong hem mo oli raonem Ol Man blong Amalekaea, blong mekem se bifo oli wekap long taem we san i jas kam antap ol ami blong Lihontae oli raonem olgeta finis.\n\n15 Mo i bin hapen se taem we oli luk se oli raonem olgeta, oli askem long Amalekaea blong hem i letem olgeta blong joenem ol brata blong olgeta, blong mekem se oli no save kilimded olgeta. Nao hemia stret samting we Amalekaea i bin wantem.\n\n16 Mo i bin hapen se, hem i letem ol man blong hem, agensem ol oda blong king. Nao hemia tingting we Amalekaea i bin wantem, blong mekem se hem i save mekem ol plan blong hem blong aotem king long jea blong hem.\n\n17 Nao i bin kastom blong Ol Man blong Leman, sapos jif lida blong olgeta i ded, bae oli jusum nambatu lida blong kam jif lida blong olgeta.\n\n18 Mo i bin hapen se, Amalekaea i mekem wan long ol wokman blong hem bae i givim smol smol posen long Lihontae; mekem se hem i ded.\n\n19 Nao, taem we Lihontae i ded, Ol Man blong Leman oli jusum Amalekaea blong kam lida blong olgeta mo jif komanda blong olgeta.\n\n20 Mo i bin hapen se Amalekaea i maj wetem ol ami blong hem (from we hem i kasem ol tingting blong hem) long graon blong Nifae, long bigtaon blong Nifae, we hem i jif bigtaon.\n\n21 Mo king i kamaot blong mitim hem wetem ol gadman blong hem, from we hem i ting se Amalekaea i wokem ol oda blong hem, mo se Amalekaea i mekem wan bigfala ami blong kam tugeta blong go agensem Ol Man blong Nifae blong faet.\n\n22 Be luk, taem we king i kamaot blong mitim hem, Amalekaea i mekem se ol wokman blong hem oli mas go fored blong mitim king. Mo oli go mo bodaon long fored blong king, olsem blong soem bigfala respek long hem from bigfala paoa blong hem.\n\n23 Mo i bin hapen se king i stretem han blong hem blong leftemap olgeta, olsem we i kastom blong Ol Man blong Leman, olsem wan saen blong pis, we kastom ia oli bin tekem long Ol Man blong Nifae.\n\n24 Mo i bin hapen se taem we hem i leftemap fasfala wokman long graon, luk hem i stikim king long hat blong hem; mo hem i foldaon long graon.\n\n25 Nao ol wokman blong king oli ronwe; mo ol wokman blong Amalekaea oli singaot, se:\n\n26 “Luk, ol wokman blong king oli stikim hem long hat, mo hem i foldaon mo oli ronwe; luk, kam mo luk.”\n\n27 Mo i bin hapen se Amalekaea i givim oda long ol ami blong hem se oli mas maj aot mo luk wanem i bin hapen long king; mo taem we oli kam long stret ples, mo oli faenem king i slip long blad blong hem, Amalekaea i giaman blong soem se hem i kros, mo hem i talem se: “Eni man we i lavem king, letem hem i go aot, mo folem ol wokman blong hem blong oli kilimded olgeta.”\n\n28 Mo i bin hapen se olgeta we oli lavem king, taem we oli harem ol toktok ia, oli kamaot mo oli go blong kasem ol wokman blong king.\n\n29 Nao taem we ol wokman blong king oli luk wan ami i stap kam blong kasem olgeta, oli fraet bakegen, mo oli ronwe i go long waelples, mo oli kam long graon blong Sarahemla mo oli joenem ol pipol blong Amon.\n\n30 Mo ami we i folem olgeta, oli gobak, oli folem olgeta blong nating nomo; mo olsem ia nao Amalekaea wetem giaman blong hem, i winim hat blong ol pipol.\n\n31 Mo i bin hapen se, long nekis dei hem i go insaed long bigtaon Nifae wetem ol ami blong hem, mo hem i tekem bigtaon ia.\n\n32 Mo nao i bin hapen se kwin, taem we hem i harem se oli bin kilimded king—from Amalekaea i bin sendem wan mesenja i go long kwin blong letem hem i save se ol wokman blong king oli kilimded hem, we Amalekaea i folem olgeta wetem ami blong hem, be i blong nating nomo, mo ol wokman blong king oli ronwe—\n\n33 From hemia, taem we kwin i kasem mesej, ia hem i sendem wan mesej long Amalekaea, se hem i wantem se Amalekaea i letem ol man blong bigtaon oli stap; mo tu, hem i wantem se Amalekaea i mas kam givim ripot long hem; mo tu, hem i wantem hem blong tekem ol witnes wetem hem blong talemaot long saed blong ded blong king.\n\n34 Mo i bin hapen se Amalekaea i tekem sem wokman we i kilimded king, mo olgeta we oli bin stap wetem hem, mo oli go long kwin, long ples we hem i sidaon; mo olgeta evriwan oli testifae long kwin se ol wokman blong king nomo oli kilimded hem; mo tu, oli talem: “Oli bin ronwe; ?hemia i no witnes agensem olgeta?” Mo olsem ia nao oli bin mekem kwin i harem se i stret long saed blong ded blong king.\n\n35 Mo i bin hapen se, Amalekaea i lukaotem blong mekem kwin i laekem hem, mo hem i tekem kwin i kam waef blong hem; mo olsem ia nao tru long giaman blong hem, mo tru long help blong ol wokman blong hem we oli waes, hem i kasem kingdom; yes, oli luksave hem olsem king raon long evri graon, long medel blong evri pipol blong Ol Man blong Leman, we oli kamaot long Ol Man blong Leman mo Ol Man blong Lemyul mo Ol Man blong Ismael, mo olgeta we oli pulaot long Ol Man blong Nifae, stat long rul blong Nifae go kasem taem naoia.\n\n36 Nao olgeta ia we oli bin pulaot long Ol Man blong Nifae, we oli gat sem toksave mo sem save blong Ol Man blong Nifae, yes, we oli kasem toksave long sem save blong Lod, be, hem i defren blong talem, i no long taem tumas afta we oli pulaot, laef blong olgeta i kam moa nogud mo oli no save sakem sin, mo oli moa wael, oli moa nogud mo prapa wael we i bitim Ol Man blong Leman—oli akseptem ol kastom blong Ol Man blong Leman; mekem se olgeta oli les, mo, oli gat olgeta kaen fasin blong rabis tingting long man o woman; yes, oli bin fogetem fulwan Lod, God blong olgeta.\n\n", "alma 48": "[center][font_size=26]Japta 48[/font_size][/center]\n\n[i]Amalekaea i mekem Ol Man blong Leman oli go agensem Ol Man blong Nifae—Moronae i mekem rere ol man blong hem blong difendem stamba tingting blong Ol Kristin man—Hem i glad long fasin blong kam fri, mo long fridom, mo hem i wan strong man blong God. Raonabaot 72 B.K.B.[/i]\n\n1 Mo i bin hapen se, taem we Amalekaea i tekem kingdom, hem i stat blong lidim hat blong Ol Man blong Leman i go agensem Ol Man blong Nifae; yes, hem i bin jusum ol man, we oli stap long ol taoa blong olgeta, mo toktok long Ol Man blong Leman blong oli agensem Ol Man blong Nifae.\n\n2 Mo olsem ia nao hem i bin lidim hat blong olgeta agensem Ol Man blong Nifae, inaf blong mekem se long en blong nambanaentin yia blong rul blong ol jaj, hem i mekem ol plan blong hem oli kamtru kasem taem ia, yes, from we hem i kam king ova long Ol Man blong Leman, mo tu, hem i wantem rul ova long evri graon, yes, mo evri pipol we oli stap long graon, Ol Man blong Nifae wetem Ol Man blong Leman.\n\n3 From hemia, hem i mekem plan blong hem i hapen, from hem i mekem hat blong Ol Man blong Leman i kam strong mo mekem ol tingting blong olgeta oli kam blaen, mo i tanem tingting blong olgeta blong oli kros, inaf blong mekem se hem i tekem i kam tugeta wan bigfala namba blong ami blong go faet agensem Ol Man blong Nifae.\n\n4 From hem i gat wan strongfala tingting, from we namba blong ol pipol blong hem i bigwan tumas, blong winim Ol Man blong Nifae mo mekem olgeta oli kam slef.\n\n5 Mo olsem ia nao hem i jusum ol jif kapten blong Ol Man blong Soram, from we olgeta ia oli save gud moa long saed blong paoa blong Ol Man blong Nifae, mo ol ples blong haed blong olgeta, mo ol pat blong ol bigtaon blong olgeta we oli moa slak; from hemia, hem i jusum olgeta blong kam ol jif kapten ova long ol ami blong hem.\n\n6 Mo i bin hapen se, oli tekem kamp blong olgeta, mo oli muv i go long graon blong Sarahemla long waelples.\n\n7 Nao i bin hapen se taem we Amalekaea i mekem olsem ia nao, blong kasem paoa folem trik mo giaman, Moronae, long narasaed, i stap mekem rere ol tingting blong ol man blong stap fetful long Lod, God blong olgeta.\n\n8 Yes, hem i mekem ol ami blong Ol Man blong Nifae oli kam strong moa, mo wokem ol smol haos blong ami, o ol ples blong haed; hem i wokem ol wol long graon mo i raonem olgeta blong putum ol ami blong hem insaed, mo tu, hem i wokem ol wol blong ston blong raonem olgeta, raonem ol bigtaon blong olgeta mo ol boda blong ol graon blong olgeta; yes, we i raonabaot long graon.\n\n9 Mo long ol wol blong olgeta we oli moa slak, hem i putum wan moa bigfala namba blong ol man blong hem; mo olsem ia nao hem i bin sapotem mo mekem i kam strong moa ol graon we Ol Man blong Nifae oli stap long hem.\n\n10 Mo olsem ia nao hem i stap rere blong sapotem fridom blong olgeta, ol graon blong olgeta, ol waef blong olgeta, mo ol pikinini blong olgeta, mo pis blong olgeta, mo blong mekem se oli save laef blong leftemap nem blong Lod, God blong olgeta, mo blong oli save holemtaet wanem we ol enemi blong olgeta i bin singaotem, stamba tingting blong Ol Kristin man.\n\n11 Mo Moronae i wan strong man mo wan man we i gat paoa; hem i wan man we i save andastanem samting i stret evriwan; yes, hem i wan man we i no glad blong mekem blad i ron; wan man we sol blong hem i glad blong luk kantri blong hem, mo ol brata blong hem oli stap fri mo gat fridom, mo oli no stap long kalabus o no stap slef;\n\n12 Yes, hem i wan man we hat blong hem i solap long ol tangkyu long God blong hem, from ol plante janis mo ol blesing we God i bin givim long ol pipol blong hem; wan man we i bin wok tumas from gudlaef mo from sefti blong ol pipol blong hem.\n\n13 Yes, mo hem i wan man we i stanap strong long fet long Kraes, mo hem i bin promes wetem wan strong promes blong difendem ol pipol blong hem, ol raet blong hem, mo kantri blong hem, mo relijin blong hem, iven sapos hem i mas lusum blad blong hem.\n\n14 Nao ol lida mo ol tija blong jos blong Ol Man blong Nifae oli bin tijim Ol Man blong Nifae blong difendem olgeta agensem ol enemi blong olgeta, mo tu, blong mekem blad i ron, sapos i gat nid; yes, mo tu, oli bin lanem blong neva traem wan man, yes, mo blong neva leftemap naef blong faet be sapos nomo hem i agensem wan enemi, sapos nomo i blong sevem laef blong olgeta.\n\n15 Mo hem i fet blong olgeta se taem we oli mekem olsem, God bae i mekem olgeta oli kam antap gud long graon, o long ol narafala toktok, sapos oli fetful blong stap obei ol komanmen blong God bae hem i mekem olgeta oli kam antap gud long graon; yes, wonem olgeta blong ronwe, o blong mekem rere blong faet, folem denja blong olgeta;\n\n16 Mo tu, se God bae i talemaot long olgeta weaples oli mas go blong difendem olgeta agensem ol enemi blong olgeta, mo taem we oli mekem olsem, Lod bae i mekem olgeta oli kam fri; mo hemia fet blong Moronae, mo hat blong hem i glad long hemia; i no long blad i ron be blong mekem gud fasin, blong lukaotem gud ol pipol blong hem, yes, blong obei ol komanmen blong God, yes, mo stap agensem nogud fasin.\n\n17 Yes, i tru, i tru mi talem long yufala, sapos evri man oli bin stap, mo oli stap, mo bae oli save kam, olsem Moronae, luk, ol paoa blong hel bae oli go lus blong oltaem; yes, bambae devel i neva gat paoa ova long hat blong ol pikinini blong ol man.\n\n18 Luk, hem i wan man olsem Amon, boe blong Mosaea, yes, mo tu, ol narafala boe blong Mosaea, yes, mo tu, Alma mo ol boe blong hem, from olgeta evriwan ia, oli bin ol man blong God.\n\n19 Nao luk, Hileman mo ol brata blong hem oli ol man blong wok blong ol pipol semmak olsem Moronae; from we oli bin prijim toktok blong God, mo oli bin baptaesem evri man we i sakem sin, eni man we bae i mekem folem ol toktok blong olgeta.\n\n20 Mo olsem ia nao oli go aot, mo ol pipol oli putum tingting blong olgeta i stap daon from ol toktok blong olgeta, inaf blong mekem se Lod i laekem olgeta bigwan, mo olsem ia nao oli fri long ol faet mo ol rao long medel blong olgeta bakegen, yes, blong wan taem blong fo yia.\n\n21 Be, olsem we mi bin talem, long en blong naentin yia, yes, i nomata long pis blong olgeta long medel blong olgeta bakegen, oli mas rao wetem ol brata blong olgeta, Ol Man blong Leman.\n\n22 Yes, mo blong endem, ol faet blong olgeta oli neva stop, blong spes blong plante yia, wetem Ol Man blong Leman, i nomata we oli no wantem nating.\n\n23 Nao, oli bin sore blong tekem ol tul blong faet agensem Ol Man blong Leman, from we oli no laekem blong mekem blad i ron; yes, mo i no hemia nomo—oli bin sore se olgeta nao oli bin mekem se plante long ol brata blong olgeta oli bin aot long wol ia i go long wan wol we i no save finis, mo oli no rere blong mitim God blong olgeta.\n\n24 Be, oli no bin save letem olgeta oli ded, from se, ol waef blong olgeta mo ol pikinini blong olgeta, bae Ol Man blong Leman bae oli kilimded olgeta, tru long wael fasin blong no kea blong olgeta we, wantaem, oli bin stap olsem ol brata blong olgeta, yes, mo oli bin pulaot long jos blong olgeta, mo oli livim olgeta, mo oli go blong prapa spolem gud olgeta taem we oli joenem Ol Man blong Leman.\n\n25 Yes, oli no save tekem se ol brata blong olgeta bae oli glad long blad blong Ol Man blong Nifae, sapos i gat sam we oli stap obei ol komanmen blong God, from promes blong Lod i bin olsem, se sapos oli obei ol komanmen blong hem bae oli kam antap long graon.\n\n", "alma 49": "[center][font_size=26]Japta 49[/font_size][/center]\n\n[i]Ol Man blong Leman we oli stap kam blong mekem faet oli no save tekem ol strong bigtaon blong Amonaeha mo Noa—Amalekaea i sakem wan strong nogud tok agensem God mo hem i promes blong dring blad blong Moronae—Hileman mo ol brata blong hem oli gohed blong mekem Jos i kam strong moa. Raonabaot 72 B.K.B.[/i]\n\n1 Mo i bin hapen long nambaleven manis blong nambanaentin yia, long nambaten dei blong manis, Ol Man blong Nifae oli luk ol ami blong Ol Man blong Leman oli stap kam long graon blong Amonaeha.\n\n2 Mo luk, oli bin wokem bigtaon ia bakegen, mo Moronae i putum wan ami long ol boda blong bigtaon, mo oli hivimap graon raonabaot blong blokem ol ara mo ol ston blong Ol Man blong Leman; from luk, oli faet wetem ol ston mo ol ara.\n\n3 Luk, mi bin talem se bigtaon blong Amonaeha oli bildim bakegen. Mi talem long yufala, yes, se oli bin bildim pat blong hem nomo bakegen; mo from Ol Man blong Leman oli bin prapa spolem gud long wan taem, from nogud fasin blong ol pipol, oli ting se bae i kam wan isi ples blong oli tekem bakegen.\n\n4 Be luk, harem nogud blong olgeta i bigwan tumas; from luk, Ol Man blong Nifae oli digim wan hip blong graon raonem olgeta, we i hae tumas we Ol Man blong Leman oli no save sakem ol ston blong olgeta mo ol ara blong olgeta long olgeta blong kilim olgeta, mo tu, oli no save kam long olgeta, be tru long get nomo.\n\n5 Nao long taem ia ol jif kapten blong Ol Man blong Leman oli sapraes tumas, from waes tingting blong Ol Man blong Nifae blong mekem rere ol sef ples blong olgeta.\n\n6 Nao ol lida blong Ol Man blong Leman oli ting se, from bigfala namba blong olgeta, yes, oli ting se bae janis blong olgeta blong kam long olgeta olsem we oli bin mekem bifo; yes, mo tu, oli bin mekem olgeta oli rere wetem ol sil, mo wetem ol jesplet blong olgeta; mo tu, oli bin mekem olgeta oli rere wetem ol klos we oli mekem wetem ol skin, yes, ol klos we oli tik bigwan blong blokem neked bodi blong olgeta.\n\n7 Mo from we olsem ia nao oli bin rere, oli ting se bae oli winim olgeta isi nomo mo mekem ol brata blong olgeta i go long yok blong slef, o kilimded mo kilimded olgeta nogud folem wanem oli glad blong mekem.\n\n8 Be luk, long sapraes blong olgeta we i bigwan olgeta, oli bin rere long olgeta, long wan fasin we ol pikinini blong Lihae oli neva bin gat save long hem. Nao oli rere from Ol Man blong Leman, blong faet folem ol fasin blong oda blong Moronae.\n\n9 Mo i bin hapen se Ol Man blong Leman, o Ol Man blong Amalekaea, oli sapraes tumas long fasin blong olgeta blong rere blong faet.\n\n10 Nao, sapos king Amalekaea i kam daon long graon blong Nifae, long fored blong ami blong hem, maet bae hem i mekem Ol Man blong Leman oli atakem Ol Man blong Nifae long bigtaon blong Amonaeha; from luk, hem i no wari long blad blong ol pipol blong hem.\n\n11 Be luk, Amalekaea i no kam daon hemwan blong faet. Mo luk, ol jif kapten blong hem oli fraet blong atakem Ol Man blong Nifae long bigtaon blong Amonaeha, from Moronae i jenisim ol fasin blong wok wetem Ol Man blong Nifae, inaf blong mekem se Ol Man blong Leman oli harem nogud from ol ples blong haed blong olgeta mo oli no save go agensem olgeta.\n\n12 From hemia, oli gobak long waelples, mo oli tekem kamp blong olgeta mo maj i go long graon blong Noa, from oli ting se ples ia nao i nekis ples we i gud blong oli go agensem Ol Man blong Nifae.\n\n13 From we oli no bin save se Moronae i mekem ples i kam strong moa, o hem i bildim ol strong haos blong ami blong oli sef long hem, blong evri bigtaon long evri graon raonabaot; from hemia, oli maj i go long graon blong Noa wetem wan strongfala tingting; yes, ol jif kapten blong olgeta oli kam fored mo mekem wan strong promes se bae oli prapa spolem gud ol man blong bigtaon ia.\n\n14 Be luk, long sapraes blong olgeta, bigtaon blong Noa, we bifo i bin wan ples we i no strong, we naoia, folem ol wei blong Moronae, i kam strong, yes, i go bitim paoa blong bigtaon blong Amonaeha.\n\n15 Mo nao luk, hemia i bin waes tingting long Moronae; from hem i ting se bae oli fraet long bigtaon blong Amonaeha; mo olsem we bigtaon blong Noa, long bifo, i bin pat blong graon we i slak, from hemia bae oli maj i go long ples ia blong faet; mo olsem ia nao oli mekem folem ol tingting blong hem.\n\n16 Mo luk, Moronae i jusum Lihae blong kam jif kapten ova long ol man blong bigtaon ia; mo hem i sem Lihae ia we i bin faet wetem Ol Man blong Leman long vale long Is blong reva Saedon.\n\n17 Mo nao luk, i bin hapen se, taem we Ol Man blong Leman oli faenemaot se Lihae i gat paoa blong bigtaon ia, oli harem nogud bakegen, from oli fraet tumas long Lihae; be ol jif kapten blong olgeta oli bin promes wetem wan strong promes blong atakem bigtaon ia; from hemia, oli kam wetem ol ami blong olgeta.\n\n18 Nao luk, Ol Man blong Leman oli no save go insaed long ol strong sef haos blong ami, be oli mas go insaed tru long get nomo, from hip graon we oli bin wokem i hae tumas, mo dip blong hol ia we oli bin digim raonem i dip, be long get nomo i no olsem.\n\n19 Mo olsem ia nao Ol Man blong Nifae oli bin rere blong prapa spolem gud olgeta we bae oli traem blong klaem antap blong go insaed long sef haos blong ami long eni narafala rod, long fasin blong sakem ol ston mo ol ara long olgeta.\n\n20 Olsem ia nao oli bin rere, yes, wan grup blong ol man blong olgeta we oli strong olgeta, wetem ol naef blong faet blong olgeta mo ol sling blong olgeta, blong kilim daon olgeta we bae oli traem blong go insaed long sef haos tru long get; mo olsem ia nao oli bin rere blong difendem olgeta agensem Ol Man blong Leman.\n\n21 Mo i bin hapen se ol kapten blong Ol Man blong Leman oli tekem ol ami blong olgeta oli kam long fored blong get, mo oli stat blong faet wetem Ol Man blong Nifae, blong go insaed long sef haos; be luk, oli pusum olgeta i gobak plante taem, mekem se oli kilimded olgeta we namba blong dedman i bigwan tumas.\n\n22 Nao taem we oli faenemaot se oli no save kasem paoa ova long Ol Man blong Nifae long rod blong get, oli stat blong digim ol wol blong graon blong olgeta blong mekem se oli save mekem wan rod blong ol ami blong olgeta oli go, blong oli gat sem janis blong faet; be luk, taem oli stap traem mekem hemia, oli bin smasem gud olgeta wetem ol ston mo ol ara we oli bin sakem long olgeta; mo oli no stap fulumap ol hol blong olgeta wetem graon, be oli bin fulumap kasem wan mak wetem ol ded bodi blong olgeta mo ol bodi blong olgeta we oli kasem kil.\n\n23 Mo olsem ia nao Ol Man blong Nifae oli gat evri paoa ova long ol enemi blong olgeta; mo olsem ia nao Ol Man blong Leman oli traem blong prapa spolem gud evriwan Ol Man blong Nifae kasem taem we oli kilimded evri jif kapten blong olgeta; yes, wetem moa bitim wan taosen long Ol Man blong Leman we oli kilimded; be semtaem, long narasaed, i no bin gat wan sol blong Ol Man blong Nifae we i ded.\n\n24 I gat raonabaot fifti we oli kasem kil, we ol ara blong Ol Man blong Leman i kasem olgeta tru long rod blong get, be oli bin blokem ol bodi blong olgeta wetem ol sil blong olgeta, mo ol jesplet blong olgeta, mo ol hat blong faet blong olgeta, mekem se ol kil blong olgeta i stap long ol leg blong olgeta, plante long ol kil ia oli nogud tumas.\n\n25 Mo i bin hapen se, taem we Ol Man blong Leman oli luk se oli kilimded evri jif kapten blong olgeta, oli ronwe i go long waelples. Mo i hapen se, oli gobak long graon blong Nifae, blong talemaot long king blong olgeta, Amalekaea, we i bin bon olsem wan man blong Nifae, abaot bigfala lus blong olgeta.\n\n26 Mo i bin hapen se hem i kros tumas long ol pipol blong hem, from hem i no kasem tingting blong hem long Ol Man blong Nifae; hem i no putum olgeta andap long yok blong slef.\n\n27 Yes, hem i kros tumas, mo hem i sakem wan strong nogud tok agensem God, mo tu, agensem Moronae, hem i mekem wan strong promes blong dring blad blong hem; mo hemia from we Moronae i stap obei ol komanmen blong God blong mekem rere blong putum ol pipol blong hem oli stap sef.\n\n28 Mo i bin hapen se long narasaed, ol pipol blong Nifae oli talem tangkyu long Lod, God blong olgeta, from paoa blong hem we i bigwan tumas blong mekem olgeta oli kam fri long ol enemi blong olgeta.\n\n29 Mo olsem ia nao nambanaentin yia blong rul blong ol jaj ova long ol pipol blong Nifae i bin finis.\n\n30 Yes, mo i bin gat pis oltaem long medel blong olgeta, mo i gat bigfala sakses long jos from fasin we oli gat blong obei mo wok strong blong mekem folem toktok blong God, we oli bin harem long Hileman, mo Siblon, mo Korianton, mo Amon mo ol brata blong hem, yes, mo tru long olgeta evriwan we oli bin odenem olgeta tru long tabu oda blong God, we oli bin kasem baptaes afta we oli sakem sin, mo oli sendem olgeta i go blong prij long medel blong ol pipol.\n\n", "alma 50": "[center][font_size=26]Japta 50[/font_size][/center]\n\n[i]Moronae i mekem ol graon blong Ol Man blong Nifae oli kam strong moa—Oli wokem plante niu bigtaon—Ol faet mo fasin blong prapa spolem gud man oli hapen long Ol Man blong Nifae long ol dei blong fasin nogud mo rabis sin blong olgeta—Tiankum i winim Morianton mo ol man blong hem we oli bin pulaot long Ol Man blong Nifae—Nifaeha i ded, mo boe blong hem, Pahoran, i tekem jea blong jajmen. Raonabaot 72–67 B.K.B.[/i]\n\n1 Mo nao i bin hapen se Moronae i no stop blong mekem rere from faet, o blong difendem ol pipol blong hem agensem Ol Man blong Leman; from we hem i mekem se ol ami blong hem oli stat long stat blong nambatwante yia blong rul blong ol jaj, blong bae oli stat digim mo hivimap ol hip blong graon raonaboat ol bigtaon, truaot long evri graon we i blong Ol Man blong Nifae.\n\n2 Mo antap long ol hil blong graon ia, hem i bin mekem se bae i gat ol timba, yes, ol samting we oli wokem long timba we oli hae kasem longfala blong wan man, raonabaot ol bigtaon.\n\n3 Mo hem i mekem se long ol timba ia bae i gat ol wud we i sap long en blong olgeta we oli putum raonem ol timba ia; mo oli strong mo hae.\n\n4 Mo hem i mekem se oli bildim ol taoa, blong oli save lukluk daon ova long ol sap wud ia, mo hem i mekem se i gat ol sefples antap long ol taoa ia, blong mekem se ol ston mo ol ara blong Ol Man blong Leman bae oli givim kil long olgeta.\n\n5 Mo oli mekem rere ol taoa ia blong oli save yusum antap blong hem blong sakem ol ston, folem wanem oli wantem mo folem paoa blong olgeta, mo oli save kilimded eni man we bae i traem blong kam kolosap long ol wol blong bigtaon.\n\n6 Olsem ia nao Moronae i mekem rere ol bigtaon blong kam strong agensem ol enemi blong olgeta we bae oli kam, raonem evri bigtaon long evri graon.\n\n7 Mo i bin hapen se Moronae i mekem se ol ami blong hem oli go long Is blong waelples; yes, mo oli go aot mo oli ronemaot Ol Man blong Leman we oli stap long Is blong waelples i go long ol graon blong olgeta, we oli stap long Saot blong graon blong Sarahemla.\n\n8 Mo graon blong Nifae i stanap long wan stret rod stat long solwota stat long Is kasem Wes.\n\n9 Mo i bin hapen se taem we Moronae i ronemaot Ol Man blong Leman aot long Is blong waelples, we i stap long Not blong ol graon we oli blong Ol Man blong Leman, hem i mekem se ol pipol we oli stap long graon blong Sarahemla mo long graon raonabaot oli mas go long Is long waelples, i go kasem ol boda we oli stap long so blong solwota, mo oli tekem ol graon ia blong olgeta.\n\n10 Mo tu, hem i putum ol ami long Saot, long ol boda blong ol ples we oli blong olgeta, mo hem i mekem olgeta oli wokem ol strong wol blong mekem se ol ami mo ol pipol blong olgeta oli stap sef, oli no foldaon long ol han blong ol enemi blong olgeta.\n\n11 Mo olsem ia nao hem i katemaot ol strong ples blong Ol Man blong Leman long Is blong waelples, yes, mo tu, long Wes, hem i mekem laen bitwin Ol Man blong Nifae mo Ol Man blong Leman oli kam strong, hemia bitwin graon blong Sarahemla mo graon blong Nifae, stat long solwota blong Wes, go kasem ae blong reva Saedon—Ol Man blong Nifae oli holem evri graon we oli stap long Not, yes, we oli ol graon we oli stap long Not blong graon blong Plante, folem wanem we oli wantem.\n\n12 Olsem ia nao Moronae, wetem ol ami blong hem, we oli stap kam bigwan evri dei from tras ia se ol samting we hem i mekem bae i protektem olgeta, oli lukaotem blong katemaot paoa mo paoa blong rul blong Ol Man blong Leman long ol graon we oli blong Ol Man blong Nifae, blong mekem se oli no save gat paoa blong rul long ol graon blong Ol Man blong Nifae.\n\n13 Mo i bin hapen se Ol Man blong Nifae oli statem fandesen blong wan bigtaon, mo oli singaotem nem blong bigtaon ia Moronae; mo i stap kolosap long solwota blong Is; mo i stap long Saot kolosap long laen blong ol graon we oli blong Ol Man blong Leman.\n\n14 Mo tu, oli statem wan fandesen blong wan bigtaon bitwin bigtaon blong Moronae mo bigtaon blong Eron, we i joenem ol boda blong Eron mo Moronae; mo oli singaotem nem blong bigtaon ia, o graon ia, Nifaeha.\n\n15 Mo tu, oli bin stat long sem yia ia blong wokem plante bigtaon long Not, wan bigtaon we oli wokem long wan defren fasin we oli singaotem Lihae, we i stap long Not kolosap long ol boda blong so blong solwota.\n\n16 Mo olsem ia nao nambatwante yia i bin finis.\n\n17 Mo long ol sakses ia ol pipol blong Nifae oli stap long stat blong nambatwante mo wan yia blong ol rul blong ol jaj ova long ol pipol blong Nifae.\n\n18 Mo oli bin kam antap tumas, mo oli kam rij tumas; yes, mo oli kam plante mo oli kam strong long graon.\n\n19 Mo olsem ia nao yumi luk we long ol wok blong Lod i gat sore mo oli stret, blong hem i mekem ol toktok blong hem oli hapen long ol pikinini blong ol man; yes, yumi save luk se ol toktok blong hem oli hapen, iven long taem naoia, we hem i talem long Lihae, mo talem:\n\n20 “Yu mo ol pikinini blong yu, yufala i kasem blesing; mo bae oli kasem blesing, mo folem hamas bae oli obei ol komanmen blong mi, bae oli kam antap long graon. Be tingbaot, folem hamas we bae oli no obei ol komanmen blong mi, bae oli katemaot olgeta long fes blong Lod.”\n\n21 Mo yumi luk we ol promes ia, Lod i pruvum se oli tru, long ol pipol blong Nifae; from we ol kros mo ol rao blong olgeta nao, yes, ol fasin blong olgeta blong kilim man i ded, mo ol fasin blong olgeta blong stil long taem blong faet, ol fasin blong olgeta blong wosipim aedol, ol fasin blong olgeta blong stap slip olbaot wetem ol man mo wetem ol woman, mo ol rabis fasin blong olgeta, we i bin stap long medel blong olgeta, we i mekem ol wo oli kam long olgeta mo i mekem we oli prapa lus evriwan.\n\n22 Mo olgeta we oli bin fetful blong stap obei ol komanmen blong Lod, Lod i mekem olgeta oli kam fri long evri taem, mo long narasaed ol taosen long ol nogud brata blong olgeta, Lod i bin mekem olgeta oli stap long fasin blong slef, o oli ded tru long naef blong faet, o oli kam slak from we oli lusum bilif, mo oli miks wetem Ol Man blong Leman.\n\n23 Be luk i neva bin gat wan taem we i gat moa glad long medel blong ol pipol blong Nifae, stat long ol dei blong Nifae, we i bitim glad ia long ol dei blong Moronae, yes, go kasem taem ia, long nambatwante mo wan yia blong rul blong ol jaj.\n\n24 Mo i bin hapen se, taem we nambatwante mo tu yia blong rul blong ol jaj, hem tu, i finis wetem pis; yes, mo tu, nambatwante mo tri ia.\n\n25 Mo i bin hapen se, long stat blong nambatwante mo fo yia blong rul blong ol jaj, bae i gat pis nomo long medel blong ol pipol blong Nifae sapos i no bin gat wan rao we i hapen long medel blong olgeta long saed blong graon blong Lihae, mo graon blong Morianton, we i joenem ol boda blong graon blong Lihae; tufala tugeta i stap kolosap long so blong solwota.\n\n26 From luk, ol pipol we i holem graon blong Morianton, oli bin klemem wan pis graon blong Lihae; from hemia, i bin gat wan strong rao bitwin olgeta, inaf blong mekem se ol pipol blong Morianton oli tekem ol tul blong faet blong go agensem ol brata blong olgeta, mo oli tingting strong blong kilimded olgeta wetem naef blong faet.\n\n27 Be luk, ol pipol we oli holem graon blong Lihae, oli ronwe i go long kamp blong Moronae, mo oli askem hem blong helpem olgeta; from luk oli no rong.\n\n28 Mo i bin hapen se taem we ol pipol blong Morianton, we wan man we nem blong hem i Morianton i lidim olgeta, oli faenemaot se ol pipol blong Lihae oli ronwe i go long kamp blong Moronae, oli fraet tumas se ami blong Moronae bae i kam long olgeta mo prapa spolem gud olgeta.\n\n29 From hemia, Morianton i putum long tingting blong olgeta blong oli mas ronwe i go long graon we i stap long Not we i gat ol bigfala wota long hem, mo tekem graon we i stap long Not.\n\n30 Mo luk, plan ia blong olgeta bae oli mekem i hapen, (we bae i wan nogud samting) be luk, from we Morianton i wan man we i gat plante filing, nao hem i kros long wan long olgeta haosgel blong hem, mo hem i atakem mo kilim hem plante.\n\n31 Mo i bin hapen se, woman ia i ronwe, mo i go long kamp blong Moronae, mo hem i talemaot long Moronae evri samting long saed blong samting ia, mo tu, long saed blong ol tingting blong olgeta blong ronwe i go long graon blong Not.\n\n32 Nao luk, ol pipol we oli bin stap long graon blong Plante, o long narafala toktok Moronae, i fraet se bae oli folem ol toktok blong Morianton mo kam wan wetem ol man blong hem, mo olsem ia nao bae hem i tekem ol pat blong graon ia, we bae i kam wan fandesen blong ol samting we oli nogud tumas we bae i hapen long medel blong ol pipol blong Nifae, yes, we ol samting ia bae oli kam blong prapa spolem gud fasin blong fridom blong olgeta.\n\n33 From hemia, Moronae i sendem wan ami, wetem kamp blong olgeta, blong go fastaem long ol man blong Morianton, blong stopem olgeta blong oli no go long graon blong Not.\n\n34 Mo i bin hapen se, oli no go bitim olgeta kasem taem we oli kam long ol boda blong graon Emti; mo long ples ia oli kasem olgeta, long smolfala graon we i go long saed blong solwota i go long graon blong Not, yes, long saed blong solwota, long Wes mo long Is.\n\n35 Mo i bin hapen se ami we Moronae i sendem, we wan man we nem blong hem i Tiankum i lidim, oli mitim ol pipol blong Morianton; mo ol pipol blong Morianton oli stronghed tumas, (from we Morianton i bin tijim olgeta wetem ol fasin nogud blong hem mo ol swit toktok blong hem) mekem se wan faet i stat bitwin olgeta, long faet ia Tiankum i kilimded Morianton mo i winim ami blong hem, mo i tekem olgeta oli kam ol prisena, mo oli gobak long kamp blong Moronae. Mo olsem ia nao twante mo fo yia blong rul blong ol jaj ova long ol pipol blong Nifae i bin finis.\n\n36 Mo olsem ia nao ol pipol blong Morianton oli bin kambak. Mo afta we oli mekem kavenan blong olgeta blong kipim pis, oli putumbak olgeta long graon blong Morianton, mo wan seremoni blong oli kam wan i hapen bitwin olgeta mo ol pipol blong Lihae; mo tu, oli putumbak ol pipol blong Lihae long ol graon blong olgeta.\n\n37 Mo i bin hapen se, long sem yia ia pis i stap bakegen long ol pipol blong Nifae, Nifaeha, nambatu jif jaj, i ded, afta we hem i bin tekem jea blong jajmen wetem wan wokbaot we i stret gud evriwan long fored blong God.\n\n38 Be, hem i no letem Alma blong holem ol histri mo ol samting ia we Alma mo ol papa blong hem oli bin tekem olsem samting we i tabu tumas; from hemia, Alma i givim olgeta long boe blong hem Hileman.\n\n39 Luk, i bin hapen se voes blong ol pipol i jusum boe blong Nifaeha blong tekem jea blong jajmen, long ples blong papa blong hem; yes, voes blong ol pipol i jusum hem blong kam jif jaj mo gavna ova long ol pipol, wetem wan strong promes mo tabu odinens blong jaj long stret mo gud fasin, mo blong kipim pis mo fridom blong ol pipol, mo blong letem long olgeta ol tabu raet blong wosipim Lod, God blong olgeta, yes, blong sapotem mo holemtaet stamba tingting blong God long ol dei blong hem, mo tekem ol nogud man oli go long jastis folem nogud fasin blong olgeta.\n\n40 Nao luk, nem blong hem i Pahoran. Mo Pahoran i tekem jea blong papa blong hem, mo hem i statem rul blong hem long en blong twante mo fo yia, ova long ol pipol blong Nifae.\n\n", "alma 51": "[center][font_size=26]Japta 51[/font_size][/center]\n\n[i]Ol king-man oli lukaotem blong jenisim loa mo putum wan king—Pahoran mo ol friman, voes blong ol pipol i sapotem olgeta—Moronae i fosem ol king-man blong difendem kantri blong olgeta, o, sapos no bae oli ded—Almalekaea mo Ol Man blong Leman oli kasem plante bigtaon we oli strong—Tiankum i faet agensem ol ami blong Ol Man blong Leman we oli kam blong tekova, mo hem i kilimded Amalekaea insaed long tenet blong hem. Raonabaot 67–66 B.K.B.[/i]\n\n1 Mo nao i bin hapen long stat blong twante mo faef yia blong rul blong ol jaj ova long ol pipol blong Nifae, afta we oli stanemap pis bitwin ol pipol blong Lihae mo ol pipol blong Morianton long saed blong ol graon blong olgeta, mo afta we oli statem twante mo faef yia long pis;\n\n2 Be, oli no holemtaet longtaem pis we i stap long evri ples long graon, from we wan rao i stat long medel blong ol pipol long saed blong jif jaj Pahoran; from luk, i gat sam long ol pipol we oli wantem se samfala pat blong loa oli mas jenis.\n\n3 Be luk, Pahoran, bae i no jenisim o letem se loa bae i jenis; from hemia, hem i no lisin long olgeta ia we oli sendem ol tingting blong olgeta long ol leta blong olgeta we oli raetem long saed blong jenisim loa.\n\n4 From hemia, olgeta we oli wantem se loa i mas jenis oli kros long hem, mo oli wantem se bae hem i nomo stap olsem jif jaj long graon; from hemia, wan strong rao i hapen long saed blong samting ia, be blad i no bin ron.\n\n5 Mo i bin hapen se olgeta we oli wantem se Pahoran i mas aot long wok blong jea blong jajmen, oli singaotem olgeta ol king-man, from oli wantem se loa i mas jenis long wan fasin blong sakemaot fri gavman, mo blong stanemap wan king ova long graon.\n\n6 Mo olgeta we oli wantem se Pahoran i mas stap olsem jif jaj ova long graon oli putum long olgeta nem blong ol friman; mo olsem ia nao fasin blong split i hapen long medel blong olgeta, from we ol friman oli promes o mekem kavenan blong holemtaet ol raet mo ol janis blong fasin blong wosipim God blong olgeta tru long wan fri gavman.\n\n7 Mo i bin hapen se rao ia blong olgeta oli stretem tru long voes blong ol pipol. Mo i hapen se voes blong ol pipol i sapotem ol friman, mo Pahoran i holemtaet jea blong jajmen, we samting ia i givim fulap glad long ol brata blong Pahoran, mo tu, plante long ol pipol blong fridom, we olgeta ia tu i mekem ol king-man oli stap kwaet, blong mekem se oli no save agensem be oli mas holemtaet stamba tingting blong fridom.\n\n8 Nao olgeta we oli sapotem ol king oli olgeta we oli bon long laen blong ol haeman, mo oli wantem kam ol king; mo olgeta we oli lukaotem blong kasem paoa mo raet ova long ol pipol, oli sapotem olgeta.\n\n9 Be luk, hemia i wan taem we i nogud tumas blong gat ol rao olsem i hapen long medel blong ol pipol blong Nifae; from luk, Amalekaea i tanem bakegen hat blong Ol Man blong Leman agensem Ol Man blong Nifae, mo hem i stap tekem ol soldia long evri ples long graon blong hem oli kam tugeta, mo i stap givim ol tul blong faet long olgeta, mo i stap rere blong faet wetem strong tingting mo paoa, from we hem i bin promes blong dring blad blong Moronae.\n\n10 Be luk, bae yumi luk se promes blong hem we hem i bin mekem, hem i hariap nomo long hem; be, hem i mekem hemwan mo ol ami blong hem i rere blong kam blong faet agensem Ol Man blong Nifae.\n\n11 Nao ol ami blong hem oli no plante tumas olsem we oli bin stap bifo, from we plante taosen long olgeta, Ol Man blong Nifae oli bin kilimded olgeta; be i nomata long bigfala lus blong olgeta, Amalekaea i pulum wan gudfala mo bigfala ami i kam tugeta, inaf we i mekem se hem i no fraet blong kam daon long graon blong Sarahemla.\n\n12 Yes, tu Amalekaea, hemwan i kam daon, hem i lidim Ol Man blong Leman. Mo hem i long nambatwante mo faef yia blong rul blong ol jaj; mo i hapen long sem taem we oli stat blong stretem ol wok blong ol raorao blong olgeta abaot jif jaj blong olgeta, Pahoran.\n\n13 Mo i bin hapen se taem we ol man, we oli singaotem olgeta ol king-man, oli bin harem se Ol Man blong Leman oli stap kam daon blong faet agensem olgeta, oli glad insaed long hat blong olgeta; mo oli no wantem blong tekem ol tul blong faet, from we oli kros tumas long jif jaj, mo tu, wetem ol pipol blong fridom, mekem se bae oli no tekem ol tul blong faet blong difendem kantri blong olgeta.\n\n14 Mo i bin hapen se taem we Moronae i luk samting ia, mo tu, i luk we Ol Man blong Leman oli stap kam long ol boda blong graon, hem i kros tumas from stronghed blong ol pipol ia we hem i bin hadwok plante blong sevem olgeta; yes, hem i kros tumas; sol blong hem i fulap long kros agensem olgeta.\n\n15 Mo i bin hapen se, hem i sendem wan toktok blong askem, we i gat tingting blong ol pipol long hem, i go long gavna blong graon, hem i wantem se gavna i ridim samting ia, mo givim long hem (Moronae) paoa blong fosem ol pipol ia we oli bin pulaot long Ol Man blong Nifae, blong oli difendem kantri blong olgeta o bae oli ded.\n\n16 From i bin fasfala tingting blong hem blong putum wan en long ol rao mo fasin blong pulaot olsem ia long medel blong ol pipol; from luk, bifo, hemia i wan stamba tingting blong prapa spolem gud olgeta. Mo i bin hapen se gavna i agri folem tingting blong ol pipol.\n\n17 Mo i bin hapen se Moronae i givim oda se ami blong hem i go agensem ol king-man ia, blong pulum daon fasin blong hae tingting blong olgeta mo tingting blong olgeta se oli haeman, mo levelem olgeta long graon, o bae oli mas tekem ol tul blong faet mo sapotem stamba tingting blong fridom.\n\n18 Mo i bin hapen se ol ami oli maj i go agensem olgeta; mo oli pulum daon hae tingting blong olgeta mo haeman tingting blong olgeta, inaf blong mekem se taem oli leftemap ol tul blong faet agensem ol man blong Moronae, ol man blong Moronae oli kilimded olgeta mo levelem olgeta i go long graon.\n\n19 Mo i bin hapen se, i gat fo taosen long olgeta we oli bin pulaot long Ol Man blong Nifae we oli kilimded olgeta wetem naef blong faet; mo olgeta we oli ol lida blong olgeta we oli no bin kasem ded long faet, oli putum olgeta long kalabus, from we i no bin gat taem blong pas long kot long tetaem ia.\n\n20 Mo olgeta we oli laef we oli pulaot long Ol Man blong Nifae, oli no wantem blong ded tru long naef blong faet, be oli sarenda long flag blong fridom, mo Moronae i fosem olgeta blong leftemap taetol blong fridom antap long ol taoa blong olgeta, mo long ol bigtaon blong olgeta, mo blong tekem ol tul blong faet blong difendem kantri blong olgeta.\n\n21 Mo olsem ia nao Moronae i putum wan en long olgeta king-man ia, blong mekem se i no gat eniwan long olgeta we oli singaotem hem king-man; mo olsem ia nao hem i putum wan en long fasin blong stronghed mo hae tingting blong ol pipol ia we oli klem se oli laen blong ol haeman; be oli putum daon olgeta blong mekem se tingting blong olgeta i stap daon olsem ol brata blong olgeta, mo blong oli faet strong blong oli fri aot long fasin blong stap slef.\n\n22 Luk, i bin hapen se, taem we Moronae i stap mekem olsem ia nao, blong stopem ol faet mo ol rao long medel blong ol pipol blong hem, mo mekem olgeta blong oli gat pis mo gat standet blong hae laef, mo stap mekem ol rul blong mekem rere blong faet agensem Ol Man blong Leman, luk, Ol Man blong Leman oli kam insaed long graon blong Moronae, we i stap long ol boda kolosap long so blong solwota.\n\n23 Mo i hapen se Ol Man blong Nifae oli no strong inaf long bigtaon blong Moronae; from hemia, Amalekaea i ronem olgeta, mo hem i kilimded plante. Mo i bin hapen se, Amalekaea i tekem bigtaon, yes, hem i tekem evri strong bigtaon blong olgeta.\n\n24 Mo olgeta we oli bin ronwe aot long bigtaon blong Moronae oli kam long bigtaon blong Nifaeha; mo tu, ol pipol blong bigtaon blong Lihae oli kam tugeta, mo oli mekem olgeta oli rere mo oli rere blong mitim Ol Man blong Leman blong faet.\n\n25 Be i bin hapen se, Amalekaea i no wantem letem Ol Man blong Leman blong go agensem bigtaon blong Nifaeha blong faet, be hem i holem olgeta daon kolosap long so blong solwota, hem i livim ol man long evri bigtaon blong holemtaet mo difendem ol taon.\n\n26 Mo olsem ia nao hem i bin gohed, hem i tekem plante bigtaon, bigtaon blong Nifaeha, mo bigtaon blong Lihae, mo bigtaon blong Morianton, mo bigtaon blong Omna, mo bigtaon blong Gid, mo bigtaon blong Myulek, olgeta ia oli stap long ol Is boda kolosap long so blong solwota.\n\n27 Mo olsem ia nao Ol Man blong Leman oli kasem, tru long ol trik blong Amalekaea, plante bigtaon wetem ol ami blong olgeta we oli plante tumas blong save kaontem, olgeta bigtaon ia oli wokem strong, folem fasin blong wokem ol strong wol blong Moronae; olgeta bigtaon ia oli kam ol strong sapot blong Ol Man blong Leman.\n\n28 Mo i bin hapen se oli maj i go long ol boda blong graon Plante, oli ronemaot Ol Man blong Nifae long fored blong olgeta mo oli kilimded plante.\n\n29 Be i hapen se, oli mitim Tiankum, man we i bin kilimded Morianton mo i go long fored blong ol man blong hem taem hem i ronwe.\n\n30 Mo i bin hapen se, hem i go long fored blong Amalekaea tu, taem we hem i stap maj i go fored wetem plante namba blong ami blong hem blong hem i save tekem graon Plante, mo tu, graon we i stap long Not.\n\n31 Be luk hem i kasem wan harem nogud taem Tiankum mo ol man blong hem oli agensem hem, from oli ol strong man blong faet; from evri man blong Tiankum oli strong bitim Ol Man blong Leman long paoa blong olgeta mo long skil blong olgeta blong faet, inaf blong mekem se oli gat paoa ova long Ol Man blong Leman.\n\n32 Mo i bin hapen se oli atakem olgeta, inaf blong mekem se oli kilimded olgeta go kasem taem we hem i tudak. Mo i bin hapen se Tiankum mo ol man blong hem oli pulum ol tenet blong olgeta long ol boda blong graon Plante; mo Amalekaea i pulum ol tenet blong hem long ol boda long sanbij kolosap long so blong solwota, mo folem fasin ia nao oli ronemaot olgeta.\n\n33 Mo i bin hapen se taem we naet i kam, Tiankum mo wokman blong hem i go antap sloslo mo tufala i go aot long naet, mo tufala i go insaed long kamp blong Amalekaea; mo luk, slip i kilim olgeta from we oli taed tumas from ol hadwok mo hotsan blong dei.\n\n34 Mo i bin hapen se Tiankum i muv sloslo i go long sikret insaed long tenet blong king, mo i putum wan spia long hat blong king; mo hem i mekem ded blong king i hapen wantaem nomo mekem se hem i no wekemap ol wokman blong hem.\n\n35 Mo hem i gobak bakegen long sikret long kamp blong hem, mo luk, ol man blong hem oli stap slip, mo hem i wekemap olgeta mo talemaot long olgeta evri samting we hem i bin mekem.\n\n36 Mo hem i mekem se ol ami blong hem bae oli stap rere nomo, from hem i fraet se Ol Man blong Leman oli wekap mo bae oli save kam atakem olgeta.\n\n37 Mo olsem ia nao twante mo faef yia blong rul blong ol jaj ova long ol pipol blong Nifae i bin finis; mo olsem ia nao ol dei blong Amalekaea i bin finis.\n\n", "alma 52": "[center][font_size=26]Japta 52[/font_size][/center]\n\n[i]Amoron i tekem ples blong Amalekaea olsem king blong Ol Man blong Leman—Moronae, Tiankum, mo Lihae oli lidim Ol Man blong Nifae long wan faet we oli winim agensem Ol Man blong Leman—Ol Man blong Nifae oli tekem bigtaon blong Myulek bakegen, mo Ol Man blong Nifae oli kilimded Jekob we hem i wan Man blong Soram. Raonabaot 66–64 B.K.B.[/i]\n\n1 Mo nao, i bin hapen se long twante mo sikis yia blong rul blong ol jaj ova long ol pipol blong Nifae, luk, taem we Ol Man blong Leman oli wekap long fas moning blong fas manis, luk, oli faenem se Amalekaea i ded long tenet blong hem; mo tu, oli luk se Tiankum i rere blong mekem faet wetem olgeta long dei ia.\n\n2 Mo nao, taem we Ol Man blong Leman oli luk samting ia, oli fraet; mo oli lego plan blong olgeta blong maj i go long graon long Not, mo oli tanem raon wetem evri ami blong olgeta i go long bigtaon blong Myulek, mo oli traem blong lukaotem wan ples blong haed insaed long strong bigtaon blong olgeta.\n\n3 Mo i bin hapen se Ol Man blong Leman oli jusum brata blong Amalekaea blong kam king ova long ol pipol; mo nem blong hem i Amoron; olsem ia nao king Amoron, brata blong king Amalekaea, oli jusum hem blong rul long ples blong brata blong hem.\n\n4 Mo i bin hapen se hem i givim oda long ol pipol blong hem se oli mas holemtaet ol bigtaon ia, we oli bin tekem tru long fasin blong blad i ron; from we i no gat eni bigtaon we oli tekem we oli no lusum plante blad from.\n\n5 Mo nao, Tiankum i luk se Ol Man blong Leman oli tingting strong blong holemtaet ol bigtaon ia we oli bin tekem, mo ol ples blong graon we oli bin tekem blong olgeta; mo tu, taem hem i luk bigfala namba blong olgeta, Tiankum i ting se i no nid blong hem i atakem olgeta insaed long sefhaos blong olgeta.\n\n6 Be hem i putum ol man blong hem raonabaot, olsem we hem i stap mekem rere blong faet; yes, mo i tru we hem i stap mekem rere blong difendem hem bakegen long olgeta, hem i stanemap ol wol raonabaot mo mekem rere ol ples blong haed.\n\n7 Mo i bin hapen se, hem i bin gohed olsem ia nao blong rere blong faet kasem taem we Moronae i sendem wan bigfala namba blong ol man blong mekem ami blong hem i kam moa strong.\n\n8 Mo tu, Moronae i sendem ol oda long hem se hem i mas holemtaet ol prisena we oli foldaon long ol han blong hem; from we Ol Man blong Leman oli bin tekem plante prisena, nao hem i mas holemtaet ol prisena blong Ol Man blong Leman olsem wan praes blong olgeta we Ol Man blong Leman oli bin tekem olgeta.\n\n9 Mo tu, hem i sendem ol oda long hem blong hem i mas mekem graon Plante i kam strong, mo mekem strong smolfala graon we i go long graon long Not, blong Ol Man blong Leman oli no tekem ples ia mo save gat paoa blong atakem olgeta long evri saed.\n\n10 Mo Moronae i sendem long hem tu, hem i wantem se hem i fetful blong holemtaet pat blong graon ia, mo se hem i lukaotem evri janis blong atakem Ol Man blong Leman long pat blong graon ia, wetem evri paoa we hem i gat, blong sapos i gat janis hem i save tekembak bakegen, wetem trik o wetem ol narafala fasin, ol bigtaon ia we oli bin tekemaot long ol han blong olgeta; mo tu, se bae hem i mekem ol bigtaon raonabaot we Ol Man blong Leman oli no bin tekem olgeta, blong oli kam strong mo gat paoa.\n\n11 Mo tu, hem i bin talem long hem, bae mi kam long yu, be luk, Ol Man blong Leman oli stap atakem mifala long ol boda blong graon kolosap long solwota blong Wes; mo luk, mi go agensem olgeta, from hemia, mi no save kam long yu.\n\n12 Nao, king (Amoron) i bin aot long graon blong Sarahemla mo hem i talemaot long kwin long saed blong ded blong brata blong hem, mo hem i tekem wan bigfala namba blong ol man oli kam tugeta, mo oli maj i go agensem Ol Man blong Nifae long ol boda kolosap long solwota blong Wes.\n\n13 Mo olsem ia nao hem i traem blong atakem Ol Man blong Nifae, mo blong tekemaot wan pat blong ol ami blong olgeta i go long pat blong graon ia, taem we hem i givim oda long olgeta we hem i livim i stap long ol bigtaon we hem i bin tekem, blong oli mas atakem Ol Man blong Nifae tu long ol boda kolosap long solwota blong Is, mo blong oli mas tekem ol graon blong olgeta wetem evri paoa we oli gat, folem paoa blong ol ami blong olgeta.\n\n14 Mo olsem ia nao Ol Man blong Nifae oli stap long ol denja laef long en blong twante mo sikis yia blong rul blong ol jaj ova long ol pipol blong Nifae.\n\n15 Be luk, i bin hapen long twante mo seven yia blong rul blong ol jaj, we Tiankum, folem oda blong Moronae—we i bin stanemap ol ami blong protektem ol Saot mo Wes boda blong graon, mo i statem maj blong hem blong go long graon Plante, blong hem i save helpem Tiankum wetem ol man blong hem blong tekem bakegen ol bigtaon we oli bin lusum—\n\n16 Mo i bin hapen se Tiankum i kasem ol oda blong mekem wan atak long bigtaon blong Myulek, mo tekem bakegen sapos i save hapen.\n\n17 Mo i bin hapen se Tiankum i mekem ol wok blong rere blong mekem wan atak long bigtaon blong Myulek, mo maj i go wetem ami blong hem agensem Ol Man blong Leman; be hem i luk se i no posibol blong hem i save winim olgeta, taem we oli stap biaen long ol strong wol blong olgeta; from hemia, hem i lego ol plan blong hem mo hem i gobak bakegen long bigtaon blong Plante, blong wet long Moronae blong kam, blong hem i save kasem paoa long ami blong hem.\n\n18 Mo i bin hapen se Moronae i kam wetem ami blong hem long graon blong Plante, long en blong twante mo seven yia blong rul blong ol jaj ova long ol pipol blong Nifae.\n\n19 Mo long stat blong twante mo eit yia, Moronae mo Tiankum mo plante long ol jif kapten oli holem wan kaonsel blong faet—wanem oli mas mekem blong mekem Ol Man blong Leman oli kamaot agensem olgeta blong faet; o blong oli save, long sam wei, trikim olgeta blong kamaot long ol ples blong ol strong sapot blong olgeta, blong oli save win ova long olgeta mo tekem bakegen bigtaon blong Myulek.\n\n20 Mo i bin hapen se oli sendem ol embasi long ol ami blong Ol Man blong Leman, ol ami ia we oli protektem bigtaon blong Myulek, long lida blong olgeta, we nem blong hem i Jekob; oli wantem se hem i kamaot wetem ol ami blong hem blong mitim olgeta long ol flat ples bitwin tufala bigtaon. Be luk, Jekob, we hem i wan Man blong Soram, i no wantem blong kamaot wetem ol ami blong hem blong mitim olgeta long ol flat ples.\n\n21 Mo i bin hapen se Moronae, i no gat hop blong mitim olgeta long wan ples we ol ami blong tugeta saed, i save gat sem janis blong faet, from hemia, hem i mekem wan narafala plan blong hem i save trikim Ol Man blong Leman blong kamaot long ol ples blong strong sapot blong olgeta.\n\n22 From hemia, hem i mekem se Tiankum i mas tekem wan smol namba blong ol man mo maj i go daon kolosap long so blong solwota; mo Moronae mo ami blong hem, long naet, oli maj i go long waelples, long Wes blong bigtaon Myulek; mo olsem ia nao, long nekis dei, taem we ol gadman blong Ol Man blong Leman oli faenem Tiankum, oli ron mo talemaot long Jekob, lida blong olgeta.\n\n23 Mo i bin hapen se, ol ami blong Ol Man blong Leman oli maj i go agensem Tiankum, wetem tingting se from ol namba blong olgeta bae oli winim Tiankum from smol namba blong hem. Mo taem we Tiankum i luk ol ami blong Ol Man blong Leman oli stap kamaot agensem hem, hem i stat blong tanem raon blong go daon kolosap long so blong solwota long Not.\n\n24 Mo i bin hapen se taem we Ol Man blong Leman oli luk se hem i stat blong ronwe, oli harem gud mo oli stat blong ronem olgeta wetem fulap paoa. Mo taem we, olsem ia nao, Tiankum i stap lidim Ol Man blong Leman we oli stap ronem olgeta blong nating nomo, oli go longwe, luk, Moronae i givim oda se wan pat blong ami blong hem we i stap wetem hem bae oli mas maj i go insaed long bigtaon mo tekem bigtaon ia.\n\n25 Mo olsem ia nao oli bin mekem, mo oli kilimded evriwan long olgeta we oli stap blong protektem bigtaon ia, yes, olgeta evriwan we oli no wantem blong lego ol tul blong faet blong olgeta.\n\n26 Mo olsem ia nao Moronae i tekem bigtaon Myulek wetem wan pat blong ami blong hem, taem we hem i maj wetem ami blong hem we i stap go blong mitim Ol Man blong Leman taem we bae oli stop blong ronem Tiankum mo oli kambak bakegen.\n\n27 Mo i bin hapen se Ol Man blong Leman oli ronem Tiankum kasem taem we oli kam kolosap long bigtaon Plante, mo afta, oli mitim Lihae mo wan smol ami, we oli stap blong protektem bigtaon Plante.\n\n28 Mo nao luk, taem we ol jif kapten blong Ol Man blong Leman oli luk Lihae wetem ami blong hem we oli stap kam agensem olgeta, oli ronwe wetem tingting we i fasfas, oli fraet se maet oli no save kasem bigtaon Myulek bifo Lihae i save winim olgeta; from oli taed from maj blong olgeta, mo ol man blong Lihae oli gat ful paoa i stap.\n\n29 Nao Ol Man blong Leman oli no bin save se Moronae i stap biaen long olgeta wetem ami blong hem; mo oli fraet nomo long Lihae mo ol man blong hem.\n\n30 Nao Lihae i no bin wantem blong winim olgeta kasem taem we bae oli mitim Moronae mo ami blong hem.\n\n31 Mo i bin hapen se bifo Ol Man blong Leman oli tanem raon i gobak, Ol Man blong Nifae oli raonem olgeta, ol man blong Moronae long wan saed, mo ol man blong Lihae long nara saed, olgeta evriwan ia oli fres mo oli fulap wetem paoa; be Ol Man blong Leman oli taed from longfala maj blong olgeta.\n\n32 Mo Moronae i givim oda long ol man blong hem se oli mas atakem olgeta kasem taem we oli putumdaon ol tul blong faet blong olgeta.\n\n33 Mo i bin hapen se Jekob, from we hem i bin lida blong olgeta, hem i wan Man blong Soram tu, mo from we hem i gat wan spirit blong no save lusum faet, hem i lidim Ol Man blong Leman i go long faet wetem kros we i tumas agensem Moronae.\n\n34 From we Moronae i stap long rod we Ol Man blong Leman oli maj folem, nao Jekob i gat strong tingting blong kilimded olgeta, mo hem i katem rod blong hem blong go long bigtaon blong Myulek. Be luk, Moronae mo ol man blong hem oli moa strong; from hemia, oli no givim janis long fored blong Ol Man blong Leman.\n\n35 Mo i bin hapen se oli faet, long tufala saed tugeta, wetem kros we i tumas; mo i gat plante we oli kilimded olgeta long tufala saed tugeta; yes, mo Moronae i kasem kil, mo Jekob, oli kilim hem i ded.\n\n36 Mo Lihae i atakem olgeta long biaen blong olgeta wetem plante kros wetem ol strong man blong hem, mekem se Ol Man blong Leman we oli stap biaen oli putumdaon ol tul blong faet blong olgeta; mo ol narafala long olgeta, we tingting i fasfas tumas, oli no save se weaples blong go o weaples blong faet.\n\n37 Nao Moronae i luk we tingting blong olgeta i fasfas, nao i talem long olgeta: “Sapos yufala i karem ol tul blong faet blong yufala i kam mo givim long mifala, luk bae mifala i stop blong mekem blad blong yufala i ron.”\n\n38 Mo i bin hapen se taem we Ol Man blong Leman oli harem ol toktok ia, ol jif kapten blong olgeta, olgeta we oli no kilimded olgeta, oli kam fored mo oli sakem ol tul blong faet blong olgeta daon long ol leg blong Moronae, mo tu, oli givim oda long ol man blong olgeta se oli mas mekem semmak.\n\n39 Be luk, i bin gat plante we oli no wantem; mo olgeta ia we oli no wantem putumdaon ol tul blong faet blong olgeta, oli tekem olgeta mo fasem olgeta, mo oli karemaot ol tul blong faet blong olgeta long olgeta, mo oli fosem olgeta blong maj wetem ol brata blong olgeta i go kasem graon Plante.\n\n40 Mo nao namba blong ol prisena we oli tekem olgeta i bitim namba blong olgeta we oli bin kilimded olgeta, yes, i bitim olgeta we oli kilimded olgeta long tufala saed tugeta.\n\n", "alma 53": "[center][font_size=26]Japta 53[/font_size][/center]\n\n[i]Ol Man blong Nifae oli yusum Ol prisena Man blong Leman blong mekem bigtaon Plante i kam strong—Ol fasin blong pulaot long Ol Man blong Nifae i mekem Ol Man blong Leman i win plante—Hileman i lidim ol tu taosen yang boe blong ol pipol blong Amon. Raonabaot 64–63 B.K.B.[/i]\n\n1 Mo i bin hapen se oli putum ol gadman ova long Ol Man blong Leman we oli prisena, mo fosem olgeta blong go mo berem ol dedman blong olgeta, yes, mo tu, ol dedman blong Ol Man blong Nifae we oli kilimded olgeta; mo Moronae i putum ol man ova long olgeta blong gad long olgeta taem we bae oli mekem ol wok blong olgeta.\n\n2 Mo Moronae i go long bigtaon blong Myulek wetem Lihae, mo hem i tekem lid long bigtaon ia mo givim wok ia long Lihae. Nao luk, Lihae ia i wan man we i bin stap wetem Moronae long plante pat blong ol faet blong hem; mo hem i wan man olsem Moronae, mo tufala i glad long fasin blong tufala blong stap gud; yes, tufala i laekem tufala wanwan, mo tu, olgeta pipol blong Nifae oli laekem tufala.\n\n3 Mo i bin hapen se afta we Ol Man blong Leman oli berem ol dedman blong olgeta, mo tu, ol dedman blong Ol Man blong Nifae, Ol Man blong Nifae oli mekem olgeta oli maj i gobak long graon blong Plante; mo Tiankum, folem ol oda blong Moronae, i mekem se oli mas stat blong mekem wok blong digim wan hol raonabaot long graon, o long bigtaon, Plante.\n\n4 Mo hem i mekem se oli mas bildim wan fanis wetem ol bigfala timba, long saed we i kolosap long bigtaon long hol blong olgeta; mo oli sakem ol graon blong hol i go agensem fanis ia, we oli bildim wetem ol bigfala timba; mo olsem ia nao, oli mekem Ol Man blong Leman oli wok kasem taem we oli raonem bigtaon Plante wetem wan strong wol blong bigfala timba mo graon, we i hae bigwan.\n\n5 Mo bigtaon ia i kam wan strong sapot afta, blong oltaem, mo long bigtaon ia oli gad long Ol Man blong Leman we oli prisena, yes, insaed long wan wol we oli mekem olgeta oli wokem wetem ol han blong olgeta nomo. Nao taem ia Moronae i fosem hem blong mekem Ol Man blong Leman oli wok, from we i isi blong gad long olgeta taem we oli wok; mo hem i wantem blong mekem ol ami oli rere eni taem blong oli save atakem Ol Man blong Leman.\n\n6 Mo i bin hapen se olsem ia nao Moronae i kasem wan win ova long wan long olgeta ami blong Ol Man blong Leman we i moa strong long evriwan, mo hem i tekem bigtaon blong Myulek, we i wan long ol strong sapot blong Ol Man blong Leman long graon blong Nifae; mo tu, olsem ia nao hem i wokem wan strong sapot blong holemtaet ol prisena blong hem.\n\n7 Mo i bin hapen se hem i nomo traem blong mekem wan faet wetem Ol Man blong Leman long yia ia, be hem i mekem ol man blong hem oli rere blong faet, yes, mo blong mekem ol strong wol blong difendem olgeta agensem Ol Man blong Leman, yes, mo tu, blong mekem se ol woman blong olgeta, mo ol pikinini blong olgeta bae i no kasem hadtaem blong kasem kaekae mo hadtaem mo oli save gat kaekae blong ol ami blong olgeta.\n\n8 Mo nao i bin hapen se ol ami blong Ol Man blong Leman, long solwota blong Wes, long Saot saed, taem we Moronae i no stap, from we samfala sikret plan long medel blong Ol Man blong Nifae, we i bin mekem olgeta oli pulaot long medel blong olgeta, ol ami ia oli muv mo winim samfala graon ova long Ol Man blong Nifae, yes, inaf blong mekem se oli winim plante long ol bigtaon blong Ol Man blong Nifae long pat blong graon ia.\n\n9 Mo olsem ia nao, from nogud fasin we i bin stap long medel blong olgeta nomo, yes, from ol fasin blong pulaot mo sikret plan we i stap long medel blong olgeta nomo, oli putum olgeta long ol problem we oli denja olgeta.\n\n10 Mo nao luk, mi gat samting blong talem long saed blong ol pipol blong Amon, olgeta ia we, long stat, oli bin Ol Man blong Leman; be tru long Amon mo ol brata blong hem, o long ol narafala toktok tru long paoa mo toktok blong God, oli bin jenisim laef blong olgeta i kam long Lod; mo oli bin tekem olgeta i go daon long graon blong Sarahemla, mo stat long taem ia, Ol Man blong Nifae oli bin lukaotem gud olgeta oltaem.\n\n11 Mo from strong promes blong olgeta, oli bin holemtaet olgeta blong oli no karem ol tul blong faet blong olgeta agensem ol brata blong olgeta; from we oli bin mekem wan strong promes se bae oli neva mekem blad i ron bakegen; mo folem strong promes blong olgeta bae oli ded; yes, bae oli letem olgeta nomo blong foldaon long ol han blong ol brata blong olgeta, sapos we i no bin from sore mo lav we i bigwan tumas we Amon mo ol brata blong hem oli gat long olgeta.\n\n12 Mo taswe, oli tekem olgeta i go daon long graon blong Sarahemla; mo Ol Man blong Nifae oli protektem gud olgeta oltaem.\n\n13 Be i bin hapen se taem we oli luk denja, mo ol plante hadtaem mo ol fasin blong kasem hadtaem, we Ol Man blong Nifae i fesem from olgeta, oli harem sore from olgeta mo oli wantem blong tekem ol tul blong faet blong lukaotem gud kantri blong olgeta.\n\n14 Be luk, taem we oli rere blong tekem ol tul blong faet blong olgeta, ol toktok blong Hileman mo ol brata blong hem i winim gud olgeta, from we oli rere blong brekem strong promes we oli bin mekem.\n\n15 Mo Hileman i fraet se sapos oli brekem promes ia, bae oli lusum sol blong olgeta; from hemia, evriwan long olgeta we oli bin mekem kavenan ia, tru promes blong olgeta i fosem olgeta blong luk ol brata blong olgeta oli go tru ol hadtaem blong olgeta, long taem blong denja long tetaem ia.\n\n16 Be luk, i bin hapen se oli gat plante boe we oli no bin mekem kavenan ia blong no tekem ol tul blong faet blong difendem olgeta agensem ol enemi blong olgeta; from hemia, oli kam tugeta long tetaem ia, olgeta evriwan we i save tekem ol tul blong faet, mo oli singaotem olgeta bakegen Ol Man blong Nifae.\n\n17 Mo oli mekem wan kavenan blong faet from fridom blong Ol Man blong Nifae, yes, blong protektem gud graon go kasem we sapos i nid blong oli mas putumdaon laef blong olgeta; yes, mo tu, oli mekem kavenan ia se bae oli neva givimaot fridom blong olgeta, be bae oli faet from evri samting blong protektem gud long Ol Man blong Nifae mo olgetawan bakegen aot long slef.\n\n18 Nao luk, i gat tu taosen long olgeta yang man ia, we oli mekem kavenan ia, mo oli tekem ol tul blong faet blong olgeta blong difendem kantri blong olgeta.\n\n19 Mo nao luk, from we oli neva bin mekem nogud samting long Ol Man blong Nifae long bifo, oli stat nao long taem ia blong givim wan bigfala sapot; from we oli tekem ol tul blong faet blong olgeta, mo oli wantem se Hileman bae i kam olsem lida blong olgeta.\n\n20 Mo olgeta evriwan ia oli ol yang man, mo oli strong tumas wetem strong paoa long tingting, mo tu, oli gat paoa mo oli no les; be luk i no hemia nomo—oli ol man we oli bin tru long evri taem long eni samting we ol ami lida blong olgeta oli trastem olgeta blong mekem.\n\n21 Yes, oli ol man we oli ones mo oli tru, from we ol papa mo mama blong olgeta oli bin tijim olgeta blong obei ol komanmen blong God mo blong wokbaot long stret laef long fored blong hem.\n\n22 Mo nao i bin hapen se Hileman i maj long fored blong ol tu taosen yang soldia blong hem, blong sapotem ol pipol long ol boda blong graon long Saot kolosap long solwota long Wes saed.\n\n23 Mo olsem ia nao twante mo eit yia blong rul blong ol jaj ova long ol pipol blong Nifae i bin finis.\n\n", "alma 54": "[center][font_size=26]Japta 54[/font_size][/center]\n\n[i]Amoron mo Moronae oli toktok blong agri blong jenjenisim ol prisena—Moronae i askem strong se Ol Man blong Leman oli mas kamaot mo stopem ol atak blong olgeta blong kilim man i ded—Amoron i askem strong se Ol Man blong Nifae oli mas putumdaon ol tul blong faet blong olgeta mo kam anda long rul blong Ol Man blong Leman. Raonabaot 63 B.K.B.[/i]\n\n1 Mo nao i bin hapen long twante mo naen yia blong ol jaj, se Amoron i sendem wan mesenja long Moronae mo hem i wantem se hem i jenjenisim ol prisena.\n\n2 Mo i bin hapen se Moronae i harem i glad tumas long tingting ia, from we hem i wantem ol kaekae we oli stap givim blong sapotem ol prisena we oli Ol Man blong Leman blong sapotem ol pipol blong hem nomo; mo tu, hem i wantem ol pipol blong hem blong mekem ami blong hem i kam strong moa.\n\n3 Nao Ol Man blong Leman oli bin tekem plante woman mo ol pikinini, mo i no bin gat wan woman mo wan pikinini long olgeta prisena blong Moronae, o ol prisena we Moronae i bin tekem; from hemia, Moronae i bin putum wan plan blong karembak Ol Man blong Nifae prisena aot long Ol Man blong Leman we oli save karem.\n\n4 From hemia, hem i raetem wan leta, mo i sendem leta ia wetem wokman blong Amoron, semfala wokman we i bin karem wan leta i go long Moronae. Nao hemia nao ol toktok we hem i raetem i go long Amoron, i talem:\n\n5 “Luk, Amoron, mi raet long yufala smol long saed blong faet ia we yufala i lidim agensem ol man blong mi, o we brata blong yu i lidim agensem olgeta, mo we yufala i wantem yet blong gohed wetem afta long ded blong hem.\n\n6 Luk, bae mi talem long yufala long saed blong jastis blong God, mo naef blong kros blong hem we i strong olgeta, we i stap hang antap long yufala sapos yufala i no sakem sin, mo karemaot ol ami blong yufala oli gobak long ol graon blong yufala, o graon we yufala i holemtaet, we hem i graon blong Nifae.\n\n7 Yes, bae mi talem ol samting ia long yu sapos yu save harem mo mekem olgeta; yes, bae mi talem long yu long saed blong nogud hel we i stap wet blong tekem ol man blong kilim man i ded olsem we yu mo brata blong yu i stap mekem, sapos yufala i no sakem sin mo karemaot ol plan blong yufala blong kilim man i ded, mo gobak wetem ol ami blong yufala long ol graon blong yufala.\n\n8 Be olsem we yufala i bin sakemaot ol samting ia bifo, mo yufala i faet agensem ol pipol blong Lod, hem i tru we mi save se bae yufala i mekem bakegen.\n\n9 Mo nao luk, mifala i rere blong mitim yufala; yes, mo sapos yufala i no karemaot ol plan blong yufala, luk, bae yufala i pulum daon bigfala nogud kros blong God ia we yufala i bin sakemaot long yufala, go kasem we bae i prapa spolem gud yufala evriwan.\n\n10 Be, olsem we Lod i stap laef, ol ami blong mifala bae oli kam agensem yufala sapos yufala i no kamaot, mo bae ded i kam visitim yufala i no longtaem, from we bae mifala i holemtaet ol bigtaon blong mifala mo ol graon blong mifala; yes, mo bae mifala i holemtaet relijin blong mifala mo stamba wok blong God blong mifala.\n\n11 Be luk, mi ting se mi stap toktok long yu long saed blong ol samting ia blong nating nomo; o mi ting se yu yu wan pikinini blong hel; from hemia, bae mi finisim leta blong mi blong talem long yu se bae mi no jenjenisim ol prisena, be mi save mekem nomo sapos yufala i givim long mi wan man mo waef blong hem mo ol pikinini blong hem, blong mi givim wan prisena; sapos hemia ia i wanem bae yufala i mekem, bae mi jenjenisim ol prisena.\n\n12 Mo luk, sapos yufala i no mekem samting ia, bae mi kam agensem yufala wetem ol ami blong mi; yes, bae mi mekem ol woman blong mi mo ol pikinini blong mi oli karem ol tul blong faet, mo bae mi kam agensem yufala, mo bae mi folem yufala i go insaed long graon blong yufala, we i fasfala graon blong ol bubu blong mifala; yes, mo bae hem i blad from blad, yes, laef from laef; mo bae mi faet agensem yufala kasem taem we mi prapa spolem gud yufala we yufala i lus long fes blong wol.\n\n13 Luk, mi stap long kros blong mi, mo tu, ol pipol blong mi; yufala i stap lukaotem blong kilimded mifala, mo mifala i stap lukaotem blong difendem mifala nomo. Be luk, sapos yufala i stap lukaotem blong prapa spolem gud mifala bakegen bae mifala i lukaotem blong prapa spolem gud yufala; yes, mo bae mifala i kam from graon blong mifala, fasfala graon blong ol bubu blong mifala.\n\n14 Nao mi finisim leta blong mi. Mi mi Moronae; mi mi wan lida blong ol pipol blong Ol Man blong Nifae.”\n\n15 Nao i bin hapen se, Amoron, taem hem i kasem leta ia, hem i kros; mo hem i raetem wan narafala leta i go long Moronae, mo hemia ol toktok we hem i raetem, hem i talem olsem:\n\n16 “Mi mi Amoron, king blong Ol Man blong Leman; mi mi brata blong Amalekaea we yu bin kilim hem i ded. Luk, bae mi atakem yufala from blad blong hem, yes, bae mi kam agensem yufala wetem ol ami blong mi from we mi no fraet long ol woning blong yu.\n\n17 From luk, ol papa blong yufala oli bin mekem rong long ol brata blong olgeta, inaf we i mekem se oli stilim olgeta long raet blong olgeta blong kasem gavman taem we raet ia i bin blong olgeta stret.\n\n18 Mo nao luk, sapos bae yufala i putumdaon ol tul blong faet blong yufala, mo letem se olgeta we gavman i blong olgeta stret oli rulum yufala, afta bae mi mekem ol pipol blong mi oli putumdaon ol tul blong olgeta mo bae oli no faet bakegen.\n\n19 Luk, yu bin talemaot plante woning agensem mi mo ol pipol blong mi; be luk, mifala i no fraet long ol woning blong yu.\n\n20 Be, bae mi letem blong jenjenisim ol prisena folem olsem wanem we yu bin askem, wetem glad hat, blong mi save sevem kaekae blong mi blong ol man blong mi blong faet; mo bae mifala i mekem wan faet we bae i no save finis, kasem taem we Ol Man blong Nifae oli stap andanit long atoriti blong mifala o kasem taem we oli nomo gat nating long fes blong wol blong taem we i no save finis.\n\n21 Mo long saed blong God ia we yu talem se mifala i bin sakemaot, luk, mifala i no save wan man olsem; mo tu, yufala i no save; be sapos we i gat wan man olsem, mifala i no luk se from wanem bae hem i no mekem mifala mo yufala tu.\n\n22 Mo sapos we i gat wan devel mo wan hel, luk ?bae hem i no sendem yu blong go stap long ples ia wetem brata blong mi we yu bin kilim hem i ded, we yu talem se hem i bin go long wan ples olsem? Be luk ol samting ia oli nomata.\n\n23 Mi mi Amoron, mo mi kamaot long laen blong Soram, hem ia we ol papa blong yufala i bin fosem hem mo tekem hem i aot long Jerusalem.\n\n24 Mo luk nao, mi mi wan Man blong Leman we mi no fraet; luk, faet ia i gohed blong givimbak ol rong blong olgeta, mo blong holemtaet mo blong kasem ol raet blong olgeta long gavman; mo mi endem leta blong mi we i go long Moronae.”\n\n", "alma 55": "[center][font_size=26]Japta 55[/font_size][/center]\n\n[i]Moronae i talem no, blong jenjenisim ol prisena—Ol Man blong Nifae oli mekem ol gadman blong Ol Man blong Leman oli drong, mo oli mekem ol prisena oli go fri—Ol Man blong Nifae oli tekem bigtaon blong Gid mo i no gat blad i ron. Raonabaot 63–62 B.K.B.[/i]\n\n1 Nao i bin hapen se taem we Moronae i kasem leta ia hem i kros moa, from we hem i save se Amoron i gat wan stret save blong giaman blong hem; yes, hem i save se Amoron i save se i no wan stret stamba tingting we i bin mekem hem i lidim wan faet agensem ol pipol blong Nifae.\n\n2 Mo hem i talem se: “Luk, bae mi no jenjenisim ol prisena wetem Amoron sapos hem i no stopem plan blong hem, olsem we mi bin talem long leta blong mi; from bae mi no letem hem se blong hem i gat moa paoa bitim wanem we hem i gat finis.\n\n3 Luk, mi save ples we Ol Man blong Leman oli stap gad long ol man blong mi we oli bin tekem olsem ol prisena; mo from we Amoron i no givim mi wanem we mi bin askem long leta blong mi, luk, bae mi mekem long hem folem ol toktok blong mi; yes, bae mi lukaotem ded blong olgeta kasem taem we bae oli askem pis.”\n\n4 Mo nao i bin hapen se taem we Moronae i talem ol toktok ia, hem i mekem se oli lukaotem long medel blong ol man blong hem, blong bae hem i faenem wan man we hem i wan laen blong Leman long medel blong olgeta.\n\n5 Mo i bin hapen se oli faenem wan, we nem blong hem i Leman; mo hem i wan long ol wokman blong king we Amalekaea i bin kilim hem i ded.\n\n6 Nao Moronae i mekem se Leman mo wan smol namba blong ol man blong hem bae oli go long ol gadman we oli stap gad long Ol Man blong Nifae.\n\n7 Nao Ol Man blong Leman oli gad long Ol Man blong Nifae long bigtaon blong Gid; from hemia nao Moronae i bin jusum Leman mo mekem se wan smol namba blong ol man oli go wetem hem.\n\n8 Mo taem we ples i stat blong tudak Leman i go long ol gadman we oli stap gad long Ol Man blong Nifae, mo luk, oli luk hem i stap kam mo oli singaot long hem; be hem i talem long olgeta: “No fraet, luk, mi mi wan laen blong Leman. Luk, mifala i bin ronwe long Ol Man blong Nifae, mo oli stap slip; mo luk mifala i bin tekemaot waen blong olgeta mo karem i kam wetem mifala.”\n\n9 Nao taem we Ol Man blong Leman oli harem ol toktok ia, oli welkamem hem wetem glad; mo oli talem long hem: “Givim waen blong yu long mifala, blong mifala i save dring; mifala i glad se yufala i tekem waen wetem yufala from we mifala i taed.”\n\n10 Be Leman i talem long olgeta: “Bae yumi holemtaet waen blong yumi kasem taem we yumi go agensem Ol Man blong Nifae long faet.” Be toktok ia i mekem olgeta i wantem moa blong dring waen ia.\n\n11 From, oli talem olsem: “Mifala i taed, from hemia, yumi tekem sam waen, mo long smol taem bae yumi kasem waen wetem kaekae blong yumi, we bae i mekem yumi kam strong moa blong go agensem Ol Man blong Nifae.”\n\n12 Mo Leman i talem long olgeta: “Yufala i save mekem olsem we yufala i wantem.”\n\n13 Mo i bin hapen se oli dring waen olsem we oli wantem; mo tes blong hem i gud tumas long olgeta, from hemia, oli tekem moa olsem we oli wantem; mo waen i bin strong, from we Ol Man blong Nifae oli bin mekem se bae i strong.\n\n14 Mo i bin hapen se oli dring mo oli harem gud, mo smol taem afta, olgeta evriwan oli drong.\n\n15 Mo nao taem we Leman mo ol man blong hem oli luk se evriwan oli drong, mo oli stap long wan dip slip, oli gobak long Moronae mo talemaot evri samting we i bin hapen.\n\n16 Mo nao hemia i folem plan blong Moronae. Mo Moronae i mekem rere ol man blong hem wetem ol tul blong faet; mo hem i go long bigtaon Gid, taem we Ol Man blong Leman oli stap long wan dip slip mo oli drong, mo oli givim ol tul blong faet long ol prisena, inaf blong mekem se olgeta evriwan oli holem ol tul blong faet;\n\n17 Yes, long ol woman blong olgeta tu, mo evriwan long ol pikinini blong olgeta, olgeta we oli save yusum wan tul blong faet, taem we Moronae i bin mekem ol prisena ia blong holem ol tul blong faet; mo ol samting ia oli hapen long wan kwaet fasin.\n\n18 Be sapos oli bin wekemap Ol Man blong Leman, luk oli drong mo Ol Man blong Nifae oli save kilimded olgeta nomo.\n\n19 Be luk, hemia i no tingting we Moronae i wantem; hem i no laekem fasin blong kilim man i ded o blad i ron, be hem i glad long wok blong sevem ol pipol blong hem long fasin blong prapa spolem gud olgeta; mo from stamba tingting ia bae hem i no save mekem samting we i no stret blong stap long hem, hem bae i no save foldaon long Ol Man blong Leman mo prapa spolem gud olgeta long taem we oli drong.\n\n20 Be hem i kasem ol tingting blong hem; from we hem i mekem Ol Man blong Nifae we oli ol prisena oli holem ol tul blong faet we oli stap insaed long wol blong bigtaon, mo givim olgeta paoa blong kasem mo holem olgeta pat we oli stap insaed long ol wol.\n\n21 Mo afta hem i mekem se ol man we oli stap wetem hem blong kamaot longwe lelebet long olgeta, mo raonem ol ami blong Ol Man blong Leman.\n\n22 Nao luk hemia i hapen long naet taem, blong mekem se taem we Ol Man blong Leman oli wekap long moning oli luk se Ol Man blong Nifae oli raonem olgeta aotsaed long ol wol, mo we ol prisena blong olgeta oli holem ol tul blong faet insaed long ol wol.\n\n23 Mo olsem ia nao oli luk se Ol Man blong Nifae oli gat paoa ova long olgeta; mo long ol taem ia oli faenem se i no nid blong oli faet wetem Ol Man blong Nifae; from hemia, ol jif kapten blong olgeta oli talem long olgeta blong givim ol tul blong faet blong olgeta, mo oli tekem olgeta i kam mo sakem olgeta long ol leg blong Ol Man blong Nifae, mo oli askem sore long olgeta.\n\n24 Nao luk hemia i tingting we Moronae i wantem. Hem i mekem olgeta oli kam prisena blong faet, mo i tekem bigtaon, mo mekem se evri prisena i mas kam fri, we oli Ol Man blong Nifae; mo oli joenem ami blong Moronae, mo oli givim bigfala paoa long ami blong hem.\n\n25 Mo i bin hapen se hem i mekem Ol Man blong Leman, we hem i mekem oli kam prisena, blong oli mas statem wan wok blong mekem ol strong wol oli kam moa strong raon long bigtaon blong Gid.\n\n26 Mo i bin hapen se taem we hem i mekem bigtaon blong Gid oli kam strong, folem ol tingting blong hem, hem i mekem se Ol Man blong Nifae oli tekem ol prisena oli go long bigtaon Plante; mo tu, hem i gad long bigtaon ia wetem wan fos we i strong tumas.\n\n27 Mo i bin hapen se, i nomata long ol plan blong Ol Man blong Leman, oli holemtaet mo lukaot gud long ol prisena we oli bin tekem, mo tu, oli holemtaet evri graon mo janis we oli bin tekem bakegen.\n\n28 Mo i bin hapen se Ol Man blong Nifae oli stat bakegen blong win, mo blong tekem bakegen ol raet mo ol janis blong olgeta.\n\n29 Plante taem Ol Man blong Leman oli bin traem blong raonem olgeta long naet, be taem oli bin traem olsem, oli bin lusum plante prisena.\n\n30 Mo plante taem oli traem blong givim sam long ol waen blong olgeta long Ol Man blong Nifae, blong mekem se oli save prapa spolem gud olgeta wetem posen o wetem drong.\n\n31 Be luk, Ol Man blong Nifae i no slo blong tingbaot Lod, God blong olgeta long hadtaem ia blong olgeta. Ol Man blong Leman oli no bin save trikim olgeta; yes, oli no save tekem mo dring waen blong olgeta sapos oli no bin givim sam fastaem long Ol Man blong Leman we oli prisena.\n\n32 Mo olsem ia nao oli bin lukaotgud se i no gat eni man i save givim posen long olgeta; from sapos waen blong olgeta bae i posenem wan man blong Leman bae i posenem wan man blong Nifae tu; mo olsem ia nao oli bin traem evri strongdring blong olgeta.\n\n33 Mo nao i bin hapen se i nid blong Moronae i mekem rere blong atakem bigtaon Morianton; from luk, Ol Man blong Leman, folem ol wok blong olgeta, oli mekem bigtaon ia Morianton i kam strong moa kasem taem we i kam wan ples we i strong tumas.\n\n34 Mo oli gohed blong karem ol niu ami oli kam insaed long bigtaon, mo tu, ol niu saplae blong ol kaekae.\n\n35 Mo olsem ia nao twante mo naen yia blong rul blong ol jaj ova long ol pipol blong Nifae i bin finis.\n\n", "alma 56": "[center][font_size=26]Japta 56[/font_size][/center]\n\n[i]Hileman i sendem wan leta i go long Moronae, hem i talemaot fasin blong faet we oli gat wetem Ol Man blong Leman—Antipas mo Hileman tufala i kasem wan bigfala win ova long Ol Man blong Leman—Ol tu taosen yang boe blong Hileman oli faet wetem paoa blong merikel, mo i no gat wan long olgeta i ded. Ves 1, raonabaot 62 B.K.B.; ol ves 2–19, raonabaot 66 B.K.B.; mo ol ves 20–57, raonabaot 65–64 B.K.B.[/i]\n\n1 Mo nao i bin hapen long stat blong teti yia blong rul blong ol jaj, long nambatu dei long fas manis, Moronae i kasem wan leta long Hileman, we i tokbaot ol samting blong ol pipol long pat ia blong graon.\n\n2 Mo hemia ol toktok we hem i bin raetem, i talem se: “Gudfala brata blong mi we mi lavem tumas, Moronae, long Lod mo long taem blong ol trabol blong faet blong yumi; luk, brata blong mi we mi lavem tumas, mi gat samting blong talem long yu long saed blong faet blong mifala long pat blong graon ia.\n\n3 Luk, tu taosen long ol boe blong ol man we Amon i bin tekemaot long graon blong Nifae—nao yu save se olgeta ia oli ol laen blong Leman, we hem i fas bon blong papa blong yumi Lihae;\n\n4 Nao mi no nidim blong talemaot long yu long saed blong ol kastom o fasin blong no gat bilif blong olgeta, from yu save long saed blong evri samting ia—\n\n5 From hemia, hem i inaf long mi blong mi talem long yu se tu taosen long ol yang man ia oli bin tekem ol tul blong faet blong olgeta, mo oli bin wantem se mi stap olsem lida blong olgeta; mo mifala i kam blong difendem kantri blong mifala.\n\n6 Mo nao yu save tu long saed blong kavenan we ol papa blong olgeta oli bin mekem, se bae oli no tekem ol tul blong faet blong olgeta agensem ol brata blong olgeta blong mekem blad i ron.\n\n7 Be long twante mo sikis yia, taem we oli bin luk ol hadtaem blong yumi mo ol trabol blong yumi from olgeta, oli bin kam kolosap blong brekem kavenan ia we oli bin mekem mo tekem ol tul blong faet blong olgeta blong lukaotem gud yumi.\n\n8 Be mi no wantem letem olgeta blong bae oli brekem kavenan ia we oli bin mekem, from mi ting se God bae i mekem mifala i kam strong, inaf blong mekem se mifala i no mas safa moa, from we oli holem strong promes we oli bin mekem.\n\n9 Be luk, hemia wan samting we yumi save gat bigfala glad long hem. From luk, long twante mo sikis yia, mi, Hileman, mi maj long fored blong ol tu taosen yang man ia i go long bigtaon blong Judia, blong helpem Antipas, man ia we yu bin jusum hem olsem wan lida ova long ol pipol long pat blong graon.\n\n10 Mo mi joenem ol tu taosen boe blong mi, (from we oli inaf blong singaotem olgeta ol boe blong mi) blong go long ami blong Antipas, long paoa ia Antipas i bin glad tumas long hem; from luk, Ol Man blong Leman i bin katem namba blong ami blong hem i go daon, from ol ami blong olgeta oli kilimded wan big namba blong ol man blong yumi, we i mekem se mifala i mas krae sore.\n\n11 Be, yumi save harem gud long poen ia, se oli bin ded from stamba tingting blong kantri blong olgeta mo blong God blong olgeta, yes, mo oli glad.\n\n12 Mo Ol Man blong Leman oli bin holemtaet plante prisena, olgeta ia evriwan oli ol jif kapten, from we oli no bin letem eni narafala man blong laef. Mo mifala i ting se oli stap naoia long taem ia long graon blong Nifae; hemia i olsem sapos oli no kilimded olgeta.\n\n13 Mo nao hemia ol bigtaon we Ol Man blong Leman oli bin tekem folem fasin blong mekem blad blong plante long ol strong man blong yumi i ron:\n\n14 Graon blong Mantae, o bigtaon blong Mantae, mo bigtaon blong Siesrom, mo bigtaon blong Kumenae, mo bigtaon blong Antipara.\n\n15 Mo hemia ol bigtaon we oli bin tekem taem we mi kasem bigtaon blong Judia; mo mi faenem Antipas mo ol man blong hem oli wok wetem paoa blong olgeta blong mekem bigtaon ia i kam strong.\n\n16 Yes, mo oli taed long bodi tugeta, mo tu, long saed blong spirit, from we oli bin faet strong long dei mo oli bin wok long naet blong holemtaet ol bigtaon blong olgeta; mo olsem ia nao oli safa long ol bigfala hadtaem blong evri kaen.\n\n17 Mo nao oli tingting strong blong win long ples ia o blong ded; from hemia, yu save gat gudfala tingting se smol ami ia we mi tekem wetem mi, yes, olgeta boe ia blong mi, i givim olgeta bigfala hop mo plante glad.\n\n18 Mo nao i bin hapen se taem we Ol Man blong Leman oli luk se Antipas i kasem wan bigfala paoa long ami blong hem, Amoron i fosem olgeta tru ol oda blong hem blong no kam agensem bigtaon blong Judia, o agensem mifala, blong faet.\n\n19 Mo olsem ia nao Lod i bin givhan long mifala; from sapos oli kam agensem mifala long taem we mifala i no gat paoa nating, maet bae oli save smasem gud smol ami blong mifala; be olsem ia nao Lod i bin sevem mifala.\n\n20 Amoron i givim oda long olgeta blong holemtaet ol bigtaon ia we oli bin tekem. Mo olsem ia nao twante mo sikis yia i bin en. Mo long stat blong twante mo seven yia mifala i mekem rere bigtaon blong mifala mo mifalawan blong lukaotem gud mifala.\n\n21 Nao mifala i wantem se Ol Man blong Leman bae oli kam agensem mifala; from mifala i no wantem blong mekem wan atak agensem olgeta long ol ples blong olgeta we oli strong long hem.\n\n22 Mo i bin hapen se mifala i kipim ol spae raonabaot, blong lukluk ol muv blong Ol Man blong Leman, blong mekem se bae oli no kam long mifala long naet o long dei blong mekem wan atak agensem ol narafala bigtaon blong yumi we oli stap long Not.\n\n23 From mifala i save se insaed long olgeta bigtaon ia, oli no gat inaf paoa blong mitim olgeta; from hemia, mifala i wantem, sapos oli save pas kolosap long mifala, blong mifala i save atakem olgeta long biaen blong olgeta, mo olsem ia nao blong wokem olgeta long biaen long semtaem ol narafala man blong Nifae oli mitim olgeta long fored. Mifala i ting se mifala i save winim olgeta; be luk, mifala i harem nogud long wanem we mifala i wantem.\n\n24 Olgeta i bin fraet blong pas kolosap long mifala wetem evri ami blong olgeta, o oli fraet blong mekem olsem wetem samfala nomo long ol ami blong olgeta, from we oli fraet se oli no strong inaf mo bae oli foldaon.\n\n25 O oli no wantem blong maj i go daon agensem bigtaon blong Sarahemla; o oli no wantem blong krosem stamba blong Saedon, ova long bigtaon blong Nifaeha.\n\n26 Mo olsem ia nao, wetem ol fos blong olgeta, oli bin tingting strong blong holemtaet ol bigtaon ia we oli bin tekem.\n\n27 Mo nao i bin hapen long nambatu manis blong yia ia, ol papa blong ol tu taosen boe blong mi oli karem plante kaekae i kam long mifala.\n\n28 Mo tu, oli sendem tu taosen man long Sarahemla oli kam long mifala. Mo olsem ia nao mitufala i bin rere wetem ten taosen man, mo ol kaekae blong olgeta, mo tu, blong ol waef blong olgeta mo blong ol pikinini blong olgeta.\n\n29 Mo Ol Man blong Leman, olsem ia nao, taem oli luk ol ami blong mifala i kam bigwan evri dei, mo ol kaekae oli stap kam blong sapotem mifala, oli stat blong fraet, mo oli stat blong hariap, sapos hem i save hapen blong putum wan en blong wok blong mifala blong kasem ol kaekae mo paoa.\n\n30 Nao taem we mitufala i luk se Ol Man blong Leman oli stat blong harem nogud long fasin ia, mitufala i wantem blong mekem wan plan we bae i wokaot long olgeta; from hemia, Antipas i givim oda se mi mas maj i go wetem ol smol boe blong mi i go long wan bigtaon we i stap kolosap, olsem se mifala i stap karem ol kaekae i go long wan bigtaon kolosap.\n\n31 Mo blong mifala i maj kolosap long bigtaon blong Antipara, olsem se mifala i stap go long bigtaon we i bitim bigtaon ia, long ol boda kolosap long so blong solwota.\n\n32 Mo i bin hapen se mifala i maj i go, olsem se mifala i karem ol kaekae blong mifala, blong go long bigtaon ia.\n\n33 Mo i bin hapen se Antipas i maj i go wetem wan pat long ami blong hem, mo livim ol narafala we oli stap blong lukaot gud long bigtaon. Be hem i no bin maj i go kasem taem we mi mi go wetem smol ami blong mi, mo kam kolosap long bigtaon Antipara.\n\n34 Mo nao, long bigtaon Antipara, ami blong Ol Man blong Leman we i strong olgeta i bin stap; yes, namba blong ami ia i bitim ol narawan.\n\n35 Mo i bin hapen se taem we ol spae blong olgeta oli talemaot long olgeta, oli kam wetem ami blong olgeta mo maj agensem mifala.\n\n36 Mo i bin hapen se mifala i ronwe long olgeta i go long Not. Mo olsem ia nao mifala i bin lidim i gowe ami blong Ol Man blong Leman we i strong olgeta;\n\n37 Yes, i go longwe lelebet, inaf blong mekem se taem oli luk ami blong Antipas oli stap folem olgeta biaen wetem paoa blong olgeta, oli no tanem i go long raet o long lef, be oli gohed wetem maj blong olgeta long wan stret rod folem mifala; mo, olsem we mifala i tingting long hem, hem i tingting blong olgeta blong kilimded mifala bifo Antipas bae i kasem olgeta, mo hemia blong mekem se bae ol man blong mifala i no raonem olgeta.\n\n38 Mo nao Antipas, i bin luk denja blong mifala, hem i spidim maj blong ami blong hem. Be luk, hem i naet; from hemia, oli no kasem mifala, o Antipas i no bin kasem olgeta; from hemia, mifala i kam blong pasem naet.\n\n39 Mo i bin hapen se bifo deilaet i brok, luk, Ol Man blong Leman i stap ronem mifala. Nao mifala i no strong inaf blong faet agensem olgeta; yes, mi no save letem se ol smol boe blong mi oli foldaon long ol han blong olgeta, from hemia, mifala i gohed long maj blong mifala, mo mifala i tekem maj blong mifala i go long waelples.\n\n40 Nao oli bin fraet blong tanem i go long raet o long lef, from oli fraet se bae mifala raonem olgeta; mo mi tu, mi no wantem blong tanem mi go long raet o lef from mi fraet se bae oli kasem mi, mo mifala i no save stanap agensem olgeta, be bae oli kilimded mifala, mo bae oli save ronwe; mo olsem ia nao mifala i ronwe long ful dei ia i go long waelples, go kasem taem we hem i tudak.\n\n41 Mo i bin hapen se bakegen, taem we laet blong moning i kam, mifala i luk Ol Man blong Leman i stap kam long mifala, mo mifala i ronwe long olgeta.\n\n42 Be i bin hapen se oli no ronem mifala longwe bifo oli stop; mo hem i long moning blong nambatri dei blong nambaseven manis.\n\n43 Mo nao, sapos Antipas i bin kasem olgeta mifala i no save, be mi talem long ol man blong mi: ‘Luk, yumi i no save gud be maet oli stop long stamba tingting se bae yumi kam agensem olgeta, blong maet oli save kasem yumi long trik blong olgeta.\n\n44 From hemia, wanem nao yufala i talem, ol boe blong mi, ?bae yufala i go agensem olgeta blong faet?’\n\n45 Mo nao mi talem long yu, brata blong mi Moronae we mi lavem tumas, se neva mi luk fasin blong gat strong paoa long tingting we i bigwan olsem, no, i no gat long medel blong Ol Man blong Nifae.\n\n46 From olsem we mi bin singaotem olgeta ol boe blong mi (from olgeta evriwan oli yang tumas) olsem ia oli bin talem long mi: ‘Papa, luk God blong yumi i stap wetem yumi, mo hem bae i no letem se bae yumi foldaon; ale, yumi go; bae yumi no kilimded ol brata blong yumi sapos oli livim yumi nomo i stap; from hemia, letem mifala i go, blong mekem se oli no save winim ami blong Antipas.’\n\n47 Nao oli neva bin faet, be oli no fraet long ded; mo oli tingting moa long fridom blong ol papa blong olgeta bitim laef blong olgeta; yes, ol mama blong olgeta oli bin tijim olgeta, se sapos oli no gat tu tingting, oli strong fulwan, nao God bae i sevem olgeta.\n\n48 Mo oli talemaot long mi ol toktok blong ol mama blong olgeta, oli talem: ‘Mifala i no gat tu tingting, mifala i save fulwan se ol mama blong mifala oli bin save.’\n\n49 Mo i bin hapen se mi gobak wetem ol tu taosen blong mi agensem Ol Man blong Leman ia we oli bin ronem mifala. Mo nao luk, ol ami blong Antipas oli kasem olgeta, mo wan rabis faet i stat.\n\n50 Ami blong Antipas i bin taed, from longfala maj blong olgeta long sotfala spes blong taem, kolosap bae oli foldaon long ol han blong Ol Man blong Leman; mo sapos mi no bin gobak wetem tu taosen blong mi, bae oli save kasem plan blong olgeta.\n\n51 From we Antipas i bin ded wetem naef blong faet, mo plante long ol lida blong hem, from taed blong olgeta, folem spid blong maj blong olgeta—from hemia, ol man blong Antipas, from we oli gat tingting we i fasfas from ded blong ol lida blong olgeta, oli bin stat blong ronwe long Ol Man blong Leman.\n\n52 Mo i bin hapen se Ol Man blong Leman oli putum strong paoa long tingting blong olgeta, mo stat blong ronem olgeta; mo olsem ia nao Ol Man blong Leman oli stap ronem olgeta wetem bigfala paoa taem Hileman i kam long biaen blong olgeta wetem tu taosen blong hem, mo stat blong kilimded olgeta bigwan, inaf blong mekem se ful ami blong Ol Man blong Leman i stop mo tanem raon agensem Hileman.\n\n53 Nao taem we ol pipol blong Antipas oli luk se Ol Man blong Leman oli tanem raon, oli mekem ol man blong olgeta oli kam tugeta mo oli kam bakegen long biaen blong Ol Man blong Leman.\n\n54 Mo nao i bin hapen se, mifala, ol pipol blong Nifae, ol pipol blong Antipas, mo mi wetem ol tu taosen blong mi, i raonem Ol Man blong Leman, mo mifala i kilimded olgeta; yes, inaf blong mekem se oli fosem olgeta blong givim aot ol tul blong faet blong olgeta mo tu olgeta bakegen olsem ol prisena blong faet.\n\n55 Mo nao i bin hapen se taem we oli givim olgetawan long mifala, luk, mi bin kaontem ol yang man ia we oli bin faet wetem mi, from mi fraet se plante long olgeta oli kilimded olgeta.\n\n56 Be luk, long bigfala glad blong mi, i no gat wan sol blong olgeta we i bin foldaon long graon; yes, mo oli faet olsem se i wetem paoa blong God; yes, i neva bin gat ol man we oli save bifo we oli faet wetem paoa blong merikel; mo wetem strong paoa olsem, oli bin atakem Ol Man blong Leman, mekem se oli mekem Ol Man blong Leman oli fraet; mo from samting ia Ol Man blong Leman oli givim olgetawan bakegen olsem ol prisena blong faet.\n\n57 Mo from we mifala i no bin gat ples blong ol prisena blong mifala, blong mifala i save gad long olgeta blong holemtaet olgeta from ol ami blong Ol Man blong Leman, from hemia, mifala i sendem olgeta i go long graon blong Sarahemla, wetem wan pat long Ol Man blong Antipas we oli no bin kilimded olgeta wetem olgeta; mo ol narafala, mi tekem olgeta mo joenem olgeta wetem ol yang Man blong Amon, we oli blong mi, mo mifala i bin tekem maj blong mifala i gobak long bigtaon blong Judia.\n\n", "alma 57": "[center][font_size=26]Japta 57[/font_size][/center]\n\n[i]Hileman i talem storian blong olsem wanem oli tekem Antipara mo olsem wanem Ol Man blong Leman oli givap mo afta oli difendem Kumenae—Ol yang Man blong Amon blong hem oli faet strong; olgeta evriwan oli kasem kil, be i no gat wan we oli kilim i ded—Gid i ripotem ol fasin blong kilimded ol man mo ronwe blong ol prisena blong Ol Man blong Leman. Raonabaot 63 B.K.B.[/i]\n\n1 Mo nao i bin hapen se mi kasem wan leta long Amoron, we hem i king, leta ia i talem se sapos mi givim ol prisena ia blong wo we mifala i bin tekem, bae hem i givim bigtaon blong Antipara long mifala.\n\n2 Be mi bin sendem wan leta long king, se mifala i sua se ol soldia blong mifala oli inaf blong tekem bigtaon Antipara wetem paoa blong mifala; mo blong givim ol prisena from bigtaon ia, bae mifala i ting se i no waes long mifala, mo se bae mifala i save givim ol prisena nomo blong jenisim wetem Ol Man blong Nifae prisena.\n\n3 Mo Amoron i no wantem tingting we mi givim long leta blong mi, from we hem i no wantem jenisim ol prisena; from hemia, mifala i stat blong mekem rere blong go faet agensem bigtaon Antipara.\n\n4 Be ol pipol blong Antipara oli bin aot long bigtaon ia, mo oli ronwe i go long ol narafala bigtaon blong olgeta, we oli holemtaet, blong mekem olgeta bigtaon ia oli stap strong; mo olsem ia nao bigtaon blong Antipara i foldaon long han blong mifala.\n\n5 Mo olsem ia nao twante mo eit yia blong rul blong ol jaj i bin en.\n\n6 Mo i bin hapen se long stat blong twante mo naen yia, mifala i kasem wan saplae blong ol kaekae, mo tu, wan namba blong ademap long ami blong mifala, we i kamaot long graon blong Sarahemla, mo long graon raonabaot, kasem namba blong sikis taosen man, hemia antap long siksti blong ol boe blong Ol Man blong Amon we oli bin kam blong joenem ol brata blong olgeta, we i smol grup blong mi blong tu taosen. Mo nao luk, mifala i bin strong, yes, mo tu, mifala i gat plante kaekae i kam long mifala.\n\n7 Mo i bin hapen se hem i tingting blong mifala blong mekem wan faet wetem ami we i stap blong lukaot gud long bigtaon Kumenae.\n\n8 Mo nao luk, bae mi soem long yu se kwiktaem nomo mifala i mekem tingting blong mifala i kamtru; yes, wetem strong ami blong mifala, o wetem wan pat long ol strong ami blong mifala, mifala i bin raonem, long naet, bigtaon ia Kumenae, smol taem bifo oli rere blong kasem wan saplae blong ol kaekae.\n\n9 Mo i bin hapen se mifala i kam raonabaot long bigtaon blong plante naet; be mifala i slip wetem ol naef blong faet blong mifala, mo mifala i putum ol gad blong mekem se Ol Man blong Leman oli no save kam agensem mifala long naet mo kilimded mifala, we oli bin traem plante taem; be hamas taem we oli bin traem, hemia blad blong olgeta i bin ron.\n\n10 Sam taem afta ol kaekae blong olgeta i bin kam, mo oli rere blong kam insaed long bigtaon long naet. Mo mifala, long ples blong Ol Man blong Leman, mifala Ol Man blong Nifae; taswe, mifala i tekem olgeta mo ol kaekae blong olgeta.\n\n11 Mo i nomata we Ol Man blong Leman oli bin katemaot sapot blong olgeta long fasin ia, oli wantem gohed blong holemtaet bigtaon yet; taswe, i gat nid se bae mifala i mas tekem ol kaekae ia mo sendem olgeta i go long Judia, mo long ol prisena blong mifala long graon blong Sarahemla.\n\n12 Mo i bin hapen se i no gat plante dei i pas bifo Ol Man blong Leman oli stat blong lusum ol hop blong win; taswe, oli lego bigtaon i kam long ol han blong mifala; mo olsem ia nao mifala i mekem ol plan blong mifala blong tekem bigtaon Kumenae oli kamtru.\n\n13 Be i bin hapen se ol prisena blong mifala oli plante tumas we, nomata long bigfala namba blong mifala, mifala i nid blong givim wok long evri ami blong mifala blong holemtaet olgeta, o blong kilimded olgeta.\n\n14 From luk, bigfala namba blong olgeta oli stap ronwe, mo oli yusum ol ston blong faet wetem, mo ol nalnal, o eni samting we oli save putum long ol han blong olgeta, inaf blong mekem se mifala i kilimded moa long tu taosen long olgeta, afta we oli bin sarenda long mifala olsem ol prisena blong wo.\n\n15 From hemia, i gat nid se mifala i mas kilimded olgeta, o gad long olgeta, wetem ol naef blong faet blong mifala long han blong mifala, go kasem graon blong Sarahemla; mo tu, ol kaekae blong mifala i nomo plante bitim hemia we inaf blong ol man blong mifala nomo, i nomata long hemia we mifala i bin tekem long Ol Man blong Leman.\n\n16 Mo nao, long ol had situesen ia, i bin kam wan samting we i impoten tumas blong faenemaot wanem nao blong mekem wetem ol prisena ia blong wo; be, mifala i bin disaed blong sendem olgeta i go daon long graon blong Sarahemla; from hemia, mifala i jusum wan grup blong ol man blong mifala, mo givim wok long olgeta blong tekem ol prisena blong mifala blong go daon long graon blong Sarahemla.\n\n17 Be i bin hapen se long tumoro blong hem oli kambak. Mo nao luk, mifala i no askem olgeta long saed blong ol prisena; from luk, Ol Man blong Leman oli stap atakem mifala, mo oli bin kambak long stret taem blong sevem mifala blong mifala i no foldaon i go long ol han blong olgeta. From luk, Amoron i bin sendem, blong sapotem olgeta, wan niu saplae blong ol kaekae, mo tu, wan bigfala namba blong ol man blong ami.\n\n18 Mo i bin hapen se ol man ia we mifala i bin sendem wetem ol prisena oli bin kasem mifala long stret taem blong stopem olgeta, from se kolosap bae oli winim mifala.\n\n19 Be luk, smol grup blong mi blong tu taosen mo siksti man oli bin faet strong tumas; yes, oli stanap strong agensem Ol Man blong Leman, mo oli kilimded olgeta evriwan ia we oli agensem olgeta.\n\n20 Mo taem we kolosap ol narafala ami blong mifala oli stap rere blong ronwe long fored blong Ol Man blong Leman, luk, ol tu taosen mo siksti ia oli bin stanap strong mo oli no fraet nating.\n\n21 Yes, mo oli bin obei mo folem evri toktok we i givim oda mo oli folem stret gud; yes, mo tu, i bin hapen long olgeta folem fet blong olgeta; mo mi tingbaot ol toktok we oli bin talem long mi se ol mama blong olgeta oli bin tijim olgeta.\n\n22 Mo nao luk, olgeta ia, ol boe blong mi, mo ol man ia we mifala i bin jusum blong tekem ol prisena i go, hem i long olgeta ia nao we mifala i mas givim bigfala viktri ia long olgeta; from we hem i bin olgeta ia nao we oli winim Ol Man blong Leman; taswe, oli ronemaot Ol Man blong Leman oli go long bigtaon blong Mantae.\n\n23 Mo mifala i holemtaet bigtaon blong mifala Kumenae, mo oli no prapa spolem gud mifala wetem naef blong faet; be, mifala i lusum bigfala namba blong mifala.\n\n24 Mo i bin hapen se afta we Ol Man blong Leman oli ronwe, mi givim ol oda kwiktaem se ol man blong mi we oli bin kasem kil bae oli mas tekemaot olgeta long medel blong ol ded bodi mo mi mekem se oli kavremap gud kil blong olgeta.\n\n25 Mo i bin hapen se i gat tu handred, aot long tu taosen mo siksti blong mi, we ae blong olgeta i dak from we oli lusum blad; be, folem gudfala fasin blong God, mo long bigfala sapraes blong mifala, mo tu, long glad blong ful ami blong mifala, i no bin gat wan sol long olgeta we oli lus; yes, mo tu, i no gat wan sol long olgeta we oli no kasem plante kil.\n\n26 Mo nao, fasin blong sevem blong olgeta i bin sapraesem ful ami blong mifala, yes, we oli no ded long semtaem ia we i gat wan taosen long ol brata blong mifala we oli kilimded olgeta. Mo mifala i luksave tru se hemia i from merikel paoa blong God, from fet blong olgeta we i bigwan tumas long samting ia we ol mama blong olgeta i bin tijim olgeta blong bilif—se i gat wan God we i stret, mo eni man we i no gat tu tingting, God bae i sevem olgeta wetem bigfala paoa blong hem.\n\n27 Nao hemia hem i bin fet blong olgeta we mi tokbaot; oli yang, mo ol tingting blong olgeta i stap strong, mo oli stap putum tras blong olgeta long God oltaem.\n\n28 Mo i bin hapen se afta we mifala i lukaot gud long ol man blong mifala we oli bin kasem kil, mo mifala i berem ol dedman blong mifala, mo tu, ol dedman blong Ol Man blong Leman, we oli plante; luk, mifala i askem long Gid long saed blong ol prisena we oli stat blong go daon wetem olgeta long graon blong Sarahemla.\n\n29 Nao Gid i bin jif kapten ova long grup we oli jusum hem blong gad long olgeta blong go daon long graon.\n\n30 Mo nao, hemia i ol toktok we Gid i talem long mi: ‘Luk, mifala i stat blong go daon long graon blong Sarahemla wetem ol prisena blong yumi. Mo i bin hapen se mifala i mitim ol spae blong ol ami blong yumi we ol lida oli sendem olgeta blong waj ova long kamp blong Ol Man blong Leman.’\n\n31 Mo oli singaot long mifala, oli talem—‘Luk, ol ami blong Ol Man blong Leman oli stap maj i go long bigtaon blong Kumenae; mo luk, bae oli atakem olgeta, yes, mo bae oli prapa spolem gud ol pipol blong yumi.\n\n32 Mo i bin hapen se ol prisena blong yumi oli harem ol singaot blong olgeta, we i mekem olgeta i leftemap tingting blong olgeta; mo oli stat blong girap blong atakem mifala.\n\n33 Mo i bin hapen se from fasin blong olgeta blong atakem mifala, mifala i atakem olgeta wetem ol naef blong faet blong mifala. Mo i bin hapen se oli ron i kam long wan grup, oli ron stretem ol naef blong blong faet blong mifala, mo long taem ia mifala i bin kilimded bigfala namba blong olgeta, mo ol narawan oli kamaot long ol gadman mo oli ronwe long mifala.\n\n34 Mo luk, taem we oli ronwe mo mifala i no save kasem olgeta, mifala i maj kwiktaem i go long bigtaon Kumenae; mo luk, mifala i kasem long stret taem blong mekem se mifala i save helpem ol brata blong mifala blong holemtaet gud bigtaon ia.\n\n35 Mo luk, God i mekem yumi fri bakegen aot long ol han blong ol enemi blong yumi. Mo yumi presem nem blong God blong yumi; from luk hem nao i bin mekem yumi kam fri; yes, we i bin mekem bigfala samting ia blong yumi.’\n\n36 Nao i bin hapen se taem we mi, Hileman, mi harem ol toktok ia blong Gid, hat blong mi i fulap wetem glad we i bigwan tumas from gudfala fasin blong God blong sevem mifala, we i mekem se mifala evriwan i no save lus; yes, mo mi trastem se ol sol blong ol man we oli bin kilimded olgeta, oli go insaed long kingdom blong God blong olgeta.\n\n", "alma 58": "[center][font_size=26]Japta 58[/font_size][/center]\n\n[i]Hileman, Gid, mo Tiamna i tekem bigtaon blong Mantae tru long wan trik—Ol Man blong Leman oli kamaot—God i sevem ol boe blong Ol Man blong Amon long taem we oli stanap strong blong difendem fridom mo bilif blong olgeta. Raonabaot 63–62 B.K.B.[/i]\n\n1 Mo luk, nao i bin hapen se nekis stamba tingting i blong tekem bigtaon blong Mantae; be luk, i no gat wan rod we mifala i save lidim olgeta aot long bigtaon wetem ol smol grup blong mifala. From luk, oli tingbaot hemia we mifala i bin mekem bifo; from hemia, mifala i no save trikim olgeta blong oli aot long ol strong sapot blong olgeta.\n\n2 Mo namba blong olgeta i moa bitim ami blong mifala, mekem se mifala i bin fraet blong go aot mo atakem olgeta long ol strong sapot blong olgeta.\n\n3 Yes mo i bin gat nid se bae mifala i mekem ol man blong mifala oli lukaotem gud ol pat blong graon we mifala i bin tekembak blong mifala; from hemia, i gat nid blong mifala i mas wet, blong mifala i save kasem moa paoa i kam long graon blong Sarahemla, mo tu, wan niu saplae blong ol kaekae.\n\n4 Mo i bin hapen se olsem ia nao mi sendem wan mesenja i go long gavna blong graon blong mifala, blong letem hem i save long ol problem blong ol pipol blong mifala. Mo i bin hapen se mifala i wet blong kasem ol kaekae mo paoa we i kam long graon blong Sarahemla.\n\n5 Be luk, samting ia i bin helpem mifala smol nomo; from we Ol Man blong Leman tu oli kasem bigfala paoa evri dei mo plante kaekae tu; mo ol problem blong mifala i bin olsem ia nao long taem ia.\n\n6 Mo Ol Man blong Leman oli bin aot oli kam agensem mifala long ol defren taem, oli bin wantem blong prapa spolem gud mifala tru long ol trik; be mifala i no save kam blong faet agensem olgeta, from ol ples blong haed blong olgeta mo ol strong sapot blong olgeta.\n\n7 Mo i bin hapen se mifala i wet tru long ol had situesen ia blong wan spes blong plante manis, go kasem taem we kolosap bae mifala i ded from we mifala i no gat kaekae.\n\n8 Be i bin hapen se mifala i kasem kaekae, we wan ami blong tu taosen man i karem i kam blong helpem mifala; mo hemia hem i help ia nomo we mifala i bin kasem, blong difendem mifala mo kantri blong mifala blong mekem se i no foldaon long ol han blong ol enemi blong mifala; yes, blong agensem wan enemi we oli fulap we man i no save kaontem.\n\n9 Mo nao wanem we i mekem mifala i harem nogud, o se from wanem oli no bin sendem moa paoa long mifala, mifala i no save; from hemia, mifala i harem nogud, mo tu, mifala i fulap wetem fraet, se bae ol jajmen blong God oli kam agensem graon blong mifala long eni kaen wei, blong brekem daon mo prapa spolem gud mifala.\n\n10 From hemia, mifala i kapsaetem tingting blong sol blong mifala long prea i go long God, blong hem i mekem mifala i strong mo tekemaot mifala long ol han blong ol enemi blong mifala, yes, mo tu, blong hem i givim paoa long mifala blong mekem se mifala i save holemtaet ol bigtaon blong mifala, mo ol graon blong mifala, mo ol samting blong mifala, blong sapotem ol pipol blong mifala.\n\n11 Yes, mo i bin hapen se Lod, God blong yumi i soemaot long mifala se bae hem i tekemaot mifala; yes, inaf we i mekem se hem i toktok pis long sol blong mifala, mo hem i givim long mifala bigfala fet, mo i mekem mifala blong bae mifala i hop se tru long hem bae hem i sevem mifala.\n\n12 Mo mifala i tekem fasin blong no save fraet wetem smol fos blong mifala we mifala i bin kasem, mo gat strong tingting blong winim ol enemi blong mifala, mo blong holemtaet ol graon blong mifala, mo ol samting blong mifala, mo ol waef blong mifala, mo ol pikinini blong mifala, mo stamba tingting blong fridom blong mifala.\n\n13 Mo olsem ia nao mifala i bin go aot wetem evri paoa blong mifala agensem Ol Man blong Leman, we oli stap long bigtaon blong Mantae; mo mifala i stanemap ol tenet blong mifala kolosap long saed blong waelples, we i kolosap long bigtaon.\n\n14 Mo i bin hapen se long tumoro blong hem, se taem we Ol Man blong Leman bae oli luk se mifala i stap long ol boda kolosap long waelples we i kolosap long bigtaon, bae oli sendem ol spae blong olgeta raonabaot mifala blong oli save faenemaot namba mo paoa blong ami blong mifala.\n\n15 Mo i bin hapen se taem we oli luk se mifala i no strong, folem ol namba blong mifala, mo from oli bin fraet se bae mifala i stopem olgeta long sapot blong olgeta sapos oli no kam blong faet agensem mifala mo kilimded mifala, mo tu, oli ting se oli save prapa spolem gud mifala isi nomo wetem plante ami blong olgeta, from hemia, oli stat blong mekem rere blong kamaot agensem mifala blong faet.\n\n16 Mo taem we mifala i luk se oli stap mekem rere blong kamaot agensem mifala, luk, mi mekem se Gid, wetem wan smol namba blong ol man, oli mas haedem olgeta long waelples, mo tu, se Tiamna mo wan smol namba blong ol man oli mas haedem olgeta tu long waelples.\n\n17 Nao Gid mo ol man blong hem oli bin stap long raet saed mo ol narafala oli bin stap long lef; mo taem we oli haedem olgeta olsem ia, luk, mi bin stap nomo, wetem ol narafala ami blong mi, long sem ples ia we mifala i stanemap ol tenet blong mifala fastaem blong mekem rere long taem we bae Ol Man blong Leman oli kamaot blong faet.\n\n18 Mo i bin hapen se Ol Man blong Leman oli bin kamaot wetem plante ami blong olgeta agensem mifala. Mo taem we oli kam mo oli kolosap blong atakem mifala wetem naef blong faet, mi mekem se ol man blong mi, olgeta we oli stap wetem mi, oli mas ronwe i go long waelples.\n\n19 Mo i bin hapen se Ol Man blong Leman oli folem mifala wetem bigfala spid, from we oli wantem tumas blong kasem mifala blong oli save kilimded mifala; from hemia, oli folem mifala i go long waelples; mo mifala i pas kolosap long medel blong Gid mo Tiamna, inaf blong se Ol Man blong Leman oli no faenemaot olgeta.\n\n20 Mo i bin hapen se taem we Ol Man blong Leman oli pas kolosap, o taem we ami i pas kolosap, Gid mo Tiamna oli girap long ol ples blong haed blong olgeta, mo oli blokem ol spae blong Ol Man blong Leman, blong mekem se bae oli no gobak long bigtaon.\n\n21 Mo i bin hapen se taem we oli blokem olgeta, oli ron i go long bigtaon mo atakem ol gad we oli livim olgeta blong lukaot long bigtaon, inaf blong mekem se oli kilimded olgeta mo oli tekem bigtaon.\n\n22 Nao hemia i bin hapen from we Ol Man blong Leman oli letem ful ami blong olgeta, be oli putum smol namba nomo blong ol gadman blong stap, mekem se Ol Man blong Nifae oli lidim olgeta oli go long waelples.\n\n23 Mo i bin hapen se folem fasin olsem ia nao Gid mo Tiamna tufala i tekova long ol strong sapot blong olgeta. Mo i bin hapen se mifala i tekem rod blong mifala, afta we mifala i wokbaot plante long waelples i go long graon blong Sarahemla.\n\n24 Mo taem we Ol Man blong Leman oli luk se oli stap maj i go long graon blong Sarahemla, oli bin fraet tumas, from oli fraet se i gat wan plan i stap blong lidim olgeta blong oli prapa lus olgeta; from hemia, oli stat blong ronwe i go long waelples bakegen, yes, mo tu, oli gobak long sem rod we oli bin kam long hem.\n\n25 Mo luk, i bin naet mo oli stanemap ol tenet blong olgeta, from we ol jif kapten blong Ol Man blong Leman oli ting se Ol Man blong Nifae oli taed from maj blong olgeta; mo from we oli ting se oli bin lidim ful ami blong olgeta, from hemia nao, oli no bin tingting long saed blong bigtaon blong Mantae.\n\n26 Nao i bin hapen se taem we i naet, mi mekem se ol man blong mi oli no mas slip, be oli mas maj i gogo long wan narafala rod i go long graon blong Mantae.\n\n27 Mo from maj blong mifala i stap long naet taem, luk, long nekis dei mifala i stap long fored blong Ol Man blong Leman, mekem se mifala i kasem bigtaon blong Mantae bifo olgeta.\n\n28 Mo olsem ia nao i bin hapen se, folem trik ia, mifala i tekem bigtaon blong Mantae mo i no gat blad i ron.\n\n29 Mo i bin hapen se taem we ol ami blong Ol Man blong Leman oli kam kolosap long bigtaon, mo oli luk se mifala i rere blong mitim olgeta, oli sapraes tumas mo bigfala fraet i kasem olgeta, inaf blong mekem se oli ronwe i go long waelples.\n\n30 Yes, mo i bin hapen se ol ami blong Ol Man blong Leman oli ronwe, oli aot long evri pat ia blong graon. Be luk, oli bin tekem wetem olgeta plante woman mo pikinini aot long graon.\n\n31 Mo ol bigtaon ia we Ol Man blong Leman oli bin tekem, evriwan long olgeta long taem ia mifala i holem olgeta; mo ol papa blong mifala mo ol woman blong mifala mo ol pikinini blong mifala oli stap gobak long ol haos blong olgeta, olgeta evriwan, be i no olgeta ia we Ol Man blong Leman oli bin tekem olgeta olsem ol prisena mo oli tekem olgeta i go.\n\n32 Be luk, ol ami blong mifala oli smol blong holemtaet wan bigfala namba blong ol bigtaon mo ol samting we oli bigfala.\n\n33 Be luk, mifala i trastem God blong yumi we hem i bin givim win long mifala ova long ol graon ia, inaf blong mekem se mifala i kasem ol bigtaon ia mo ol graon ia, we oli bin blong mifala nomo.\n\n34 Nao mifala i no save se from wanem gavman i no givim moa paoa long mifala, mo tu, ol man ia we oli bin kam long mifala oli no save from wanem we mifala i no kasem moa paoa.\n\n35 Luk, mifala i no save se yufala i no gat sakses o no, mo sapos yufala nao i bin tekemaot ol fos i go long pat blong graon longwe; sapos i olsem, mifala i no wantem blong komplen.\n\n36 Mo sapos i no olsem, luk, mifala i fraet se i gat sam rao long gavman, mekem se oli no sendem moa man blong helpem mifala; from mifala i save se oli moa plante bitim wanem olgeta i bin sendem.\n\n37 Be, luk, i nomata—mifala i trastem se God bae i mekem mifala i kam fri, i nomata se ol ami blong mifala i no gat paoa, yes, mo i tekemaot mifala long ol han blong ol enemi blong mifala.\n\n38 Luk, hemia i twante mo naen yia, long en blong hem, mo mifala i holem ol graon blong mifala, mo Ol Man blong Leman oli bin ronwe i go long graon blong Nifae.\n\n39 Mo ol boe ia blong ol pipol blong Amon, we mi bin talem se oli gud tumas, i stap wetem mi long bigtaon blong Mantae; mo Lod i sapotem olgeta, yes, mo hem i lukaot gud long olgeta blong mekem se oli no ded wetem naef blong faet, inaf blong mekem se i no gat wan sol we i ded.\n\n40 Be luk, oli bin kasem plante kil; be oli stanap strong long fridom ia, we tru long hem, God i mekem olgeta i fri; mo oli strong blong tingbaot Lod, God blong olgeta evri dei; yes, oli stap wokhad blong obei ol loa blong hem mo ol jajmen blong hem, mo ol komanmen blong hem oltaem; mo fet blong olgeta i strong long ol profesi long saed blong ol samting we bambae oli kam.\n\n41 Mo nao, brata blong mi we mi lavem tumas, Moronae, bae Lod, God blong yumi we i bin pemaot yumi mo hem i bin mekem yumi fri, i lukaotem gud yu oltaem long ples blong hem; yes, mo bae hem i laekem pipol ia, go kasem we yufala i save gat sakses blong kasem evri samting we Ol Man blong Leman oli bin tekemaot long yumi, we i blong sapotem yumi. Mo nao, luk, mi endem leta blong mi. Mi mi Hileman, boe blong Alma.”\n\n", "alma 59": "[center][font_size=26]Japta 59[/font_size][/center]\n\n[i]Moronae i askem Pahoran blong mekem ol fos blong Hileman i kam strong—Ol Man blong Leman i tekem bigtaon blong Nefaeha—Moronae i kros long gavman. Raonabaot 62 B.K.B.[/i]\n\n1 Nao i bin hapen long nambateti yia blong rul blong ol jaj ova long ol pipol blong Nifae, afta we Moronae i bin kasem mo ridim leta blong Hileman, hem i glad tumas from gudfala laef, yes, bigfala sakses we Hileman i kasem, long saed blong tekem ol graon ia we oli bin lus.\n\n2 Yes, mo hem i mekem evri pipol blong hem oli save long hem, long evri graon raonabaot long pat ia we hem i stap long hem, blong oli save glad tu.\n\n3 Mo i bin hapen se hem i sendem wan leta long Pahoran kwiktaem, hem i wantem se hem i mekem ol man oli kam tugeta blong mekem Hileman i kam strong, o ol ami blong Hileman, inaf blong mekem se hem i isi blong lukaot gud long pat blong graon ia we, olsem wan merikel, God i bin mekem hem i karembak.\n\n4 Mo i bin hapen se taem we Moronae i sendem leta ia i go long graon blong Sarahemla, hem i stat bakegen blong mekem wan plan blong mekem se hem i save tekem ol narafala samting ia mo ol bigtaon we Ol Man blong Leman i bin tekemaot long olgeta.\n\n5 Mo i bin hapen se taem we Moronae i stap mekem rere olsem ia blong go agensem Ol Man blong Leman blong faet, luk, ol pipol blong Nifaeha, we oli bin kam tugeta aot long bigtaon blong Moronae, mo bigtaon blong Lihae, mo bigtaon blong Morianton, Ol Man blong Leman oli bin atakem olgeta.\n\n6 Yes, olgeta tu we Ol Man blong Nifae oli bin fosem olgeta blong ronwe long graon blong Mantae, mo long graon raonabaot, oli kam mo joenem Ol Man blong Leman long pat ia blong graon.\n\n7 Mo olsem ia nao from we oli plante tumas, yes, mo from we oli kasem paoa evri dei, tru long oda blong Amoron oli bin kam aot agensem ol pipol blong Nifaeha, mo oli stat blong kilimded olgeta, oli smasem gud olgeta oli ded.\n\n8 Mo ol ami blong olgeta oli plante tumas mekem se ol pipol blong Nifaeha we oli laef yet oli mas ronwe, oli aot long fes blong olgeta; mo oli kam mo joenem ami blong Moronae.\n\n9 Mo nao from Moronae i bin ting se bae oli sendem ol man blong go long bigtaon blong Nifaeha, blong helpem ol pipol blong holemtaet bigtaon ia, mo hem i save se i moa isi blong holemtaet bigtaon blong i no foldaon long ol han blong Ol Man blong Leman, bitim blong tekemaot long olgeta, hem i ting se bae oli save holemtaet bigtaon ia isi nomo.\n\n10 From hemia, hem i bin holemtaet ol fos blong hem blong holemtaet ol ples ia we hem i bin tekembak.\n\n11 Mo nao, taem we Moronae i luk se bigtaon blong Nifaeha i lus, hem i harem nogud tumas, mo hem i stat blong gat tu tingting se, from ol fasin nogud blong ol pipol, bae oli mas foldaon long ol han blong ol brata blong olgeta.\n\n12 Nao hem i sem samting wetem evri jif kapten blong hem. Oli bin gat tu tingting mo oli bin sapraes tu from ol fasin nogud blong ol pipol, mo hemia from sakses blong Ol Man blong Leman ova long olgeta.\n\n13 Mo i bin hapen se Moronae i kros long gavman, from fasin ia blong olgeta blong oli no lukaot gud long fridom blong kantri blong olgeta.\n\n", "alma 60": "[center][font_size=26]Japta 60[/font_size][/center]\n\n[i]Moronae i komplen long Pahoran long saed blong fasin blong gavman blong no lukaot gud long ol ami—Lod i letem ol nogud man oli kilimded olgeta we oli stret—Ol Man blong Nifae oli mas yusum evri paoa blong olgeta mo wei blong olgeta blong sevem olgeta long ol enemi blong olgeta—Moronae i wonem gavman blong faet agensem hem sapos gavman i no givim help long ol ami blong hem. Raonabaot 62 B.K.B.[/i]\n\n1 Mo i bin hapen se hem i raet bakegen long gavna blong kantri, we hem i Pahoran, mo hemia ol toktok we hem i raetem, hem i talem: “Luk, leta blong mi i go long Pahoran, long bigtaon blong Sarahemla, we hem i jif jaj mo gavna ova long kantri, mo tu, i go long olgeta we ol pipol ia oli bin jusum olgeta blong lidim mo lukaotem ol wok blong faet ia.\n\n2 From luk, mi gat samting blong talem long olgeta tru long fasin blong no agri; from luk, yufala i save se ol pipol oli bin jusum yufala blong tekem tugeta ol man, mo givim ol naef blong faet long olgeta, mo wetem ol huknaef, mo evri stael blong tul blong faet blong evri kaen, mo sendem i go agensem Ol Man blong Leman, long eni pat we bae oli kam insaed long graon blong yumi.\n\n3 Mo nao luk, mi talem long yufala we mi, mo tu, ol man blong mi, mo tu, Hileman mo ol man blong hem, oli bin safa long ol bigfala hadtaem we i tumas; yes, long hanggri, tosta, mo taed, mo evri defren hadtaem blong evri kaen.\n\n4 Be luk, sapos i hemia nomo we mifala i bin safa, bae mifala i no save tok agensem o komplen.\n\n5 Be luk, fasin blong kilimded man i bin bigwan long medel blong ol man blong yumi, yes, ol taosen oli bin foldaon ded long naef blong faet, we sapos no, bae i no olsem sapos we yufala i bin givim inaf paoa mo help long ol ami blong mifala. Yes, fasin blong yufala blong no wantem lukaot gud long mifala i bigwan.\n\n6 Mo nao luk, mifala i wantem save stamba tingting ia blong no wantem nating blong lukaot gud mifala; yes, mifala i wantem save stamba tingting blong yufala blong no gat tingting ia.\n\n7 ?Yufala i ting se yufala i save sidaon long ol jea blong king blong yufala mo tingting blong yufala i no stap wok, taem we ol enemi blong yufala oli stap mekem wok blong ded i go raon long yufala? Yes, taem we oli stap kilimded ol taosen long ol brata blong yufala—\n\n8 Yes, olgeta we oli bin lukluk long yufala blong protektem olgeta, yes, oli bin putum yufala long wan ples we maet bae yufala i helpem olgeta, yes, maet yufala i sendem ol ami long olgeta, blong mekem olgeta i kam strong moa, mo sevem ol taosen long olgeta blong oli no foldaon long naef blong faet.\n\n9 Be luk, i no hemia nomo—yufala i bin holemtaet ol kaekae blong yufala long olgeta, inaf blong mekem se plante long olgeta oli faet mo blad blong olgeta i ron kasem taem we oli ded from ol bigfala tingting we oli gat long gudfala laef blong ol pipol ia; yes, mo hemia oli bin mekem taem we oli kolosap ded long hanggri, from fasin blong yufala blong no wantem nating blong lukaot gud long olgeta.\n\n10 Mo nao ol brata blong mi we mi lavem tumas—from mi nid blong lavem yufala tumas; yes, mo yufala i sapos blong mekem tingting blong yufala i moa strong long gudlaef mo fridom blong ol pipol ia; be luk, yufala i no bin wantem lukaot gud long olgeta, mekem se blad blong ol taosen bae i foldaon long hed blong yufala blong mekem se yufala i kasem panis; yes God i save ol krae blong olgeta, mo ol hadtaem blong olgeta—\n\n11 Luk, ?yufala i save ting se yufala i save sidaon long ol jea blong yufala, mo from gudgudfala fasin blong God, bae yufala i no save mekem wan samting, mo hem, bae i sevem yufala? Luk, sapos yufala i ting se i olsem ia, yufala i tingting nating nomo.\n\n12 ?Yufala i ting se, from plante tumas long ol brata blong yufala oli ded, hem i from fasin nogud blong olgeta? Mi talem long yufala, sapos yufala i ting se hem i olsem ia tingting blong yufala i blong nating nomo; from mi talem long yufala, i gat plante we oli bin foldaon ded long naef blong faet; mo luk, hemia bae i givim panis long yufala.\n\n13 From we Lod i letem blong oli kilimded olgeta we oli stret mo gud, blong mekem se jastis mo jajmen blong hem i save kam agensem ol man nogud; from hemia, yufala i no mas ting se olgeta we oli stret mo gud oli lus from we oli bin kilimded olgeta; be luk, oli go insaed long kingdom blong Lod, God blong olgeta.\n\n14 Mo nao luk, mi talem long yufala, mi fraet tumas se ol jajmen blong God bae i kam long ol pipol ia, from stronghed blong olgeta we i tumas, yes, stronghed blong gavman blong yumi, mo fasin blong oli no wantem lukaot gud long ol brata blong olgeta we i bigfala tumas, yes, long olgeta we oli bin kilimded olgeta.\n\n15 Sapos we i no from fasin nogud we i bin stat wetem ol lida blong yumi, bae yumi i save faetem ol enemi blong yumi blong mekem se oli no save winim paoa long yumi.\n\n16 Yes, sapos i no bin from wo we i bin tekem ples long medel blong yumi bakegen; yes, sapos i no bin from ol king-man ia, we oli bin mekem plante blad i ron long medel blong yumi bakegen; yes, long taem ia we yumi stap faet wetem yumi bakegen, sapos yumi bin joenem paoa blong yumi i kam wan olsem we yumi bin mekem bifo; yes, sapos i no bin from fasin blong wantem paoa mo raet blong kontrol we ol king-man ia oli gat ova long yumi; sapos oli bin stap tru long stamba tingting blong fridom blong yumi mo kam wan wetem yumi, mo go agensem ol enemi blong yumi, be i no blong tekem ol naef blong faet agensem yumi, we i mekem fulap blad i ron long medel blong yumi bakegen; yes, sapos yumi bin go agensem olgeta long paoa blong Lod, yumi sapos blong ronemaot ol enemi blong yumi nomo, from bae hem i bin hapen, folem fasin we toktok blong hem i mas hapen.\n\n17 Be luk, naoia Ol Man blong Leman oli stap kam agensem yumi, oli stap tekem ol graon blong yumi, mo oli stap kilimded ol pipol blong yumi wetem naef blong faet, yes, ol woman blong yumi mo ol pikinini blong yumi, mo tu, oli stap tekem olgeta i go olsem ol prisena, oli mekem olgeta oli safa long evri kaen fasin blong hadtaem, mo hemia i from bigfala fasin nogud blong olgeta ia we oli stap lukaotem blong kasem paoa mo raet blong kontrol, yes, ol king-man ia.\n\n18 Be ?from wanem mi mas toktok tumas abaot samting ia? From mifala i no save, be maet yufala bakegen i stap lukaotem raet blong kontrol. Mifala i no save be maet yufala i ol man blong letem kantri blong yufala i go long ol han blong ol enemi.\n\n19 O ?hem i from se yufala i no bin wantem lukaot gud long mifala, from se yufala i stap long medel blong kantri blong yumi, mo ol ples we oli raonem yufala oli sef, mekem se yufala i no wantem blong sendem kaekae long mifala, mo tu, ol man blong mekem ol ami blong mifala i kam strong?\n\n20 ?Yufala i fogetem ol loa blong Lod, God blong yufala? Yes, ?yufala i fogetem fasin blong kam prisena blong ol bubu blong yumi? ?Yufala i fogetem ol plante taem we God blong yumi i sevem yumi long ol han blong ol enemi blong yumi?\n\n21 O ?yufala i ting se bae Lod i sevem yumi yet, taem we yumi sidaon long ol jea blong yumi mo no yusum ol samting we Lod i bin givim long yumi?\n\n22 Yes, ?bae yufala i sidaon long fasin blong les taem we ol taosen long olgeta ia, oli raonem yufala, yes, mo ol ten blong ol taosen we olgeta tu i sidaon long fasin blong stap les, mo long sem taem, i gat ol taosen long olgeta raonabaot long ol boda blong graon we oli stap foldaon long naef blong faet, yes, oli kasem kil mo blad blong olgeta i ron?\n\n23 ?Yufala i ting se bae God bae i lukluk long yufala olsem se yufala i no gat rong taem we yufala i sidaon kwaet mo lukluk ol samting ia? Luk mi talem long yufala, No. Nao mi wantem se yufala i tingbaot we God i bin talem se insaed long haos bae i kam klin fastaem, mo afta aotsaed long haos bae i kam klin tu.\n\n24 Mo nao, sapos yufala i no sakem sin long wanem we yufala i bin mekem, mo stat blong stanap mo mekem, mo sendem kaekae mo ol man i kam long mifala, mo tu, long Hileman, blong mekem se hem i save sapotem ol pat blong kantri blong yumi we hem i bin tekembak, mo blong mekem se mifala tu i save tekembak ol samting blong yumi we oli stap yet long ol pat ia, luk bae i nid blong mifala i nomo faet wetem Ol Man blong Leman kasem taem we mifala i klinim insaed long haos blong mifala fastaem, yes, mo tu, ol bigfala lida blong gavman blong yumi.\n\n25 Mo sapos yufala i no mekem wanem we mi askem long leta blong mi, mo kamaot mo soem long mi wan tru spirit blong fridom, mo traehad blong mekem ol ami blong yumi i kam strong mo leftemap olgeta, mo givim kaekae long olgeta blong sapot blong olgeta, luk bae mi livim wan pat blong ol friman blong mi blong holem gud long pat ia blong graon blong mifala, mo bae mi livim paoa mo ol blesing blong God long olgeta, blong mekem se i no gat wan narafala paoa i save wok agensem olgeta—\n\n26 Mo hemia i from fet blong olgeta we i bigwan tumas, mo fasin blong save wet longtaem tru long ol trabol blong olgeta—\n\n27 Mo bae mi kam long yufala, mo sapos i gat eniwan long yufala we i wantem fridom, yes, sapos i gat wan smol pat blong fridom i stap yet, luk bae mi mekem ol man oli stat blong agens, long medel blong yufala, go kasem taem we olgeta we oli wantem blong kasem paoa mo raet bae oli nomo gat.\n\n28 Yes, luk mi no fraet long paoa blong yufala o raet blong yufala, be hem i God blong mi we mi fraet long hem; mo hem i folem ol loa blong hem we mi tekem naef blong faet blong mi blong lukaotem gud stamba tingting blong kantri blong mi, mo hemia i from rabis fasin blong yufala we mifala i bin safa long bigfala lus ia.\n\n29 Luk hem i taem, yes, hem i taem nao, we sapos yufala i no stanap blong lukaot gud long kantri blong yufala mo ol pikinini blong yufala, naef blong faet blong jastis i stap antap long yufala; yes, mo bae i foldaon long yufala mo kam long yufala go kasem taem we oli prapa spolem gud yufala fulwan.\n\n30 Luk, mi wet long help long yufala; mo, sapos yufala i no wok blong givhan long mifala, luk, mi kam long yufala, go kasem long graon blong Sarahemla, mo kilim yufala wetem naef blong faet, inaf blong mekem se yufala i nomo save gat paoa blong stopem fasin blong gohed blong ol pipol ia long stamba tingting blong fridom blong yumi.\n\n31 From luk, Lod bae i no letem se bae yufala i stap laef mo wok strong long ol rabis fasin blong yufala blong smasem gud, ol stret pipol blong hem.\n\n32 Luk, ?yufala i ting se bae Lod i sevem yufala mo kamaot long jajmen agensem Ol Man blong Leman, we hem i kastom blong ol papa blong olgeta we i bin mekem se oli gat fasin blong no laekem man, yes, mo hem i bin kam antap plante taem wetem olgeta we oli pulaot long yumi, taem we rabis fasin blong yufala i from lav blong leftemap nem blong yufala mo ol samting blong wol we oli blong nating?\n\n33 Yufala i save se yufala i brekem ol loa blong God, mo yufala i save se yufala i purumbut long olgeta andanit long ol leg blong yufala. Luk, Lod i talem long mi: ‘Sapos olgeta we yufala i bin jusum olsem ol gavna blong yufala, oli no sakem ol sin mo rabis fasin blong olgeta, bae yufala i go blong faet agensem olgeta.’\n\n34 Mo nao luk, mi, Moronae, mi fosem mi blong folem kavenan we mi bin mekem blong holem ol loa blong God blong mi; from hemia, mi wantem se yufala i obei long toktok blong God, mo sendem kwiktaem ol kaekae mo sam long ol man blong yufala long mi, mo tu, long Hileman.\n\n35 Mo luk, sapos yufala i no mekem hemia, mi stap kam long yufala kwiktaem; from luk, God bae i no letem se mifala i mas ded from hanggri; from hemia, bae hem i givim long mifala sam long ol kaekae blong yufala, sapos i nid blong wokem wetem naef blong faet. Nao meksua se yufala i mekem toktok blong God i hapen.\n\n36 Luk, mi mi Moronae, jif kapten blong yufala. Mi no lukaotem paoa, be blong pulum daon hem. Mi no lukaotem ona blong wol, be mi lukaotem glori blong God blong mi, mo fridom mo gudfala laef blong kantri blong mi. Mo olsem ia nao mi klosem leta blong mi.”\n\n", "alma 61": "[center][font_size=26]Japta 61[/font_size][/center]\n\n[i]Pahoran i tokbaot, fasin blong girap agensem mo tok strong agensem gavman, long Moronae—Ol king-man oli tekem Sarahemla mo oli joenem Ol Man blong Leman—Pahoran i askem help long saed blong ami blong go agensem ol man blong toktok agensem. Raonabaot 62 B.K.B.[/i]\n\n1 Luk, nao i bin hapen se kwiktaem afta we Moronae i sendem leta blong hem i go long jif gavna, hem i kasem wan leta long Pahoran, jif gavna. Mo hemia ol toktok we hem i bin kasem:\n\n2 “Mi, Pahoran, mi we mi jif gavna blong kantri ia, mi sendem ol toktok ia i go long Moronae, jif kapten ova long ami. Luk, mi talem long yu, Moronae, se mi no glad long ol bigfala hadtaem blong yufala, yes, hemia i mekem sol blong mi i harem nogud.\n\n3 Be luk, i gat olgeta ia we oli glad long ol hadtaem blong yufala, yes, inaf blong mekem se oli bin girap long fasin blong go agens, agensem mi, mo tu, agensem ol man blong mi we oli ol friman, yes, mo olgeta ia we oli bin girap blong agens oli plante tumas.\n\n4 Mo hem i olgeta ia we oli bin lukaotem blong tekemaot jea blong jajmen long mi we oli mekem bigfala nogud fasin ia; from oli yusum bigfala swit tok, mo oli lidim hat blong plante pipol i gowe, we bae i mekem hadtaem we i soa tumas long medel blong yumi; oli holemtaet ol kaekae blong mifala, mo oli bin stopem ol friman blong yumi, mekem se oli no bin kam long yufala.\n\n5 Mo luk, oli bin ronemaot mi long fored blong olgeta, mo mi ronwe i go long graon blong Gidion, wetem evri man we mi save tekem olgeta.\n\n6 Mo luk, mi sendem wan toktok i go truaot long pat ia blong graon; mo luk, oli stap kam long mifala evri dei blong tekem ol tul blong faet blong olgeta, blong lukaotem gud kantri mo fridom blong olgeta, mo blong pembak ol rong we oli mekem agensem mifala.\n\n7 Mo oli bin kam long mifala, inaf blong mekem se olgeta ia we oli bin girap blong agensem mifala, mi mo ol man we oli givim sapot long mi, mifala i go agensem olgeta, yes, inaf blong mekem se oli fraet long mifala mo oli fraet blong kam agensem mifala blong faet.\n\n8 Oli bin tekem graon, o bigtaon, blong Sarahemla; oli bin jusum wan king ova long olgeta, mo hem i raet i go long king blong Ol Man blong Leman, mekem se hem i bin joen wetem hem; long fasin ia blong joen i kam wan, hem i bin agri blong lukaot gud long bigtaon blong Sarahemla, we fasin ia blong lukaot gud, hem i ting se bae i mekem Ol Man blong Leman blong save winim pat blong graon we i stap yet, mo bae Ol Man blong Leman i putum hem i kam king ova long ol pipol ia, taem we Ol Man blong Leman i winim olgeta.\n\n9 Mo nao, long leta blong yu, yu bin toktok agensem mi, be i nomata; mi mi no kros, be mi glad long hat blong yu we i gud tumas. Mi, Pahoran, i no lukaotem paoa, be blong holemtaet jea blong jajmen blong mi nomo blong mekem se mi save sevem ol raet mo fridom blong ol pipol blong mi. Sol blong mi i stanap strong long fridom ia we God i bin mekem mifala i fri wetem.\n\n10 Mo nao, luk, bae yumi go agensem fasin nogud go kasem blad i ron. Bae yumi no mekem blad blong Ol Man blong Leman i ron sapos oli stap long graon blong olgeta nomo.\n\n11 Bae yumi no mekem blad blong ol brata blong yumi i ron sapos oli no girap long fasin blong go agensem, mo tekem naef blong faet agensem yumi.\n\n12 Bae yumi letem yumi long yok blong slef, sapos hem i nid wetem jastis blong God, o sapos hem i givim oda long yumi blong mekem olsem.\n\n13 Be luk hem i no givim oda long yumi blong yumi letem yumi long ol enemi blong yumi, be blong yumi mas putum tras blong yumi long hem, mo bae hem i sevem yumi.\n\n14 From hemia, brata blong mi we mi lavem tumas, Moronae, letem yumi stanap strong agensem nogud fasin mo eni kaen nogud fasin we yumi no save go stanap strong agensem wetem ol toktok blong yumi, yes, olsem ol fasin blong go agens mo pulaot, letem yumi stanap strong agensem olgeta wetem ol naef blong faet blong yumi, blong mekem se yumi save holemtaet fridom blong yumi, blong yumi save glad long bigfala janis blong jos blong yumi, mo long stamba tingting blong Ridima blong yumi mo God blong yumi.\n\n15 From hemia, kam long mi kwiktaem wetem wan smol namba blong ol man blong yu, mo livim ol narawan long han blong Lihae mo Tiankum; givim long tufala paoa blong lidim faet long pat blong graon, folem Spirit blong God, we i spirit blong fridom tu we i stap long olgeta.\n\n16 Luk mi bin sendem wan smol namba blong ol kaekae long olgeta, blong mekem se oli no ded kasem taem we yufala i save kam long mi.\n\n17 Karem i kam tugeta eni ami we yufala i save tekem long maj blong yufala i kam long ples ia, mo bae yumi go kwiktaem agensem ol man we oli bin pulaot, wetem paoa blong God blong yumi, folem fet we i stap long yumi.\n\n18 Mo bae yumi tekem bigtaon blong Sarahemla, blong yumi save kasem moa kaekae blong sendem i go long Lihae mo Tiankum; yes, bae yumi go agensem olgeta wetem paoa blong Lod, mo bae yumi putum wan en long bigfala nogud fasin ia.\n\n19 Mo nao, Moronae, mi mi glad blong kasem leta blong yu, from we mi bin wari long saed blong wanem nao mifala i mas mekem, sapos i stret o no blong yumi go agensem ol brata blong yumi.\n\n20 Be yu bin talem se, sapos oli no sakem sin Lod i bin givim oda long yu blong yu mas go agensem olgeta.\n\n21 Meksua se yu mekem Lihae mo Tiankum oli kam strong moa long Lod; talem tufala blong no fraet, from God bae i sevem tufala, yes, mo tu, olgeta evriwan we oli stanap strong long fridom ia we God i bin mekem olgeta oli fri long hem. Mo nao mi klosem leta blong mi long brata blong mi we mi lavem tumas, Moronae.”\n\n", "alma 62": "[center][font_size=26]Japta 62[/font_size][/center]\n\n[i]Moronae i maj blong go helpem Pahoran long graon blong Gidion—Ol king-man we oli no wantem blong lukaotem gud kantri blong olgeta blong oli kilimded olgeta—Pahoran mo Moronae tufala i tekembak Nifaeha—Plante Man blong Leman oli joenem ol pipol blong Amon—Tiankum i kilimded Amoron, mo hem tu, Ol Man blong Leman oli kilim hem i ded—Ol Man blong Nifae oli ronemaot Ol Man blong Leman long graon, mo oli stanemap pis—Hileman i gobak long seves mo bildimap Jos. Raonabaot 62–57 B.K.B.[/i]\n\n1 Mo nao i bin hapen se taem we Moronae i bin kasem leta ia, hem i bin harem gud, mo hem i bin fulap long glad we i bigwan tumas, from fasin blong Pahoran blong stap fetful, from se hem i no wan man blong salem fridom mo stamba tingting blong kantri blong hem i go long han blong enemi blong hem.\n\n2 Be tu, hem i bin krae sore tumas from nogud fasin blong olgeta we oli bin ronemaot Pahoran long jea blong jajmen, yes, blong endem, from olgeta ia we oli bin go agensem kantri blong olgeta, mo tu, God blong olgeta.\n\n3 Mo i bin hapen se Moronae i bin tekem wan smol namba blong ol man, folem tingting blong Pahoran, mo hem i bin givim raet blong ami blong hem i go long han blong Lihae mo Tiankum, mo hem i bin maj i go long graon blong Gidion.\n\n4 Mo hem i bin stanemap flag blong fridom long eni ples we hem i bin go insaed, mo hem i bin kasem eni fos we hem i save kasem long evri maj blong hem i go long graon blong Gidion.\n\n5 Mo i bin hapen se plante taosen i bin kam tugeta long flag blong hem, mo oli bin tekem ol naef blong olgeta blong faet blong lukaotem gud fridom blong olgeta, blong oli no save kam slef.\n\n6 Mo olsem ia nao, taem we Moronae i bin tekem i kam tugeta eni man we hem i save tekem long ful maj blong hem, hem i bin kam long graon blong Gidion; mo taem we hem i bin mekem ol ami blong hem mo blong Pahoran oli kam wan, oli bin kam strong tumas, go kasem we oli moa strong long ol man blong Pakas, we hem i bin king blong olgeta ia we oli pulaot we oli bin ronemaot ol friman long graon blong Sarahemla mo oli bin tekem graon.\n\n7 Mo i bin hapen se Moronae mo Pahoran tufala i bin go daon wetem ol ami blong tufala long graon blong Sarahemla, mo oli bin go aot agensem bigtaon ia, mo oli bin mitim ol man blong Pakas, inaf blong mekem se oli bin kam blong faet.\n\n8 Mo luk, oli bin kilimded Pakas mo oli bin tekem ol man blong hem olsem ol prisena, mo oli bin putum Pahoran long jea blong jajmen blong hem bakegen.\n\n9 Mo ol man blong Pakas i bin kasem kot blong olgeta, folem loa, mo tu, olgeta king-man ia we oli bin putum olgeta long kalabus; mo oli bin panisim olgeta folem loa; yes, ol man ia blong Pakas mo ol king-man ia, eni man we i no bin wantem tekem ol tul blong faet blong lukaotem gud kantri blong olgeta, be i bin wantem blong faet agensem, oli bin kilim olgeta i ded.\n\n10 Mo olsem ia nao i bin kam impoten se Ol Man blong Nifae oli obei strong long loa ia, from fasin blong kantri blong olgeta i stap sef; yes, mo eni man we oli bin faenem se hem i tanem baksaed long fridom blong olgeta, oli bin panisim hem kwik taem folem loa.\n\n11 Mo olsem ia nao teti yia blong rul blong ol jaj ova long ol pipol blong Nifae i bin en; Moronae mo Pahoran tufala i bin putumbak pis long graon blong Sarahemla, wetem ol pipol blong olgeta nomo, mo oli bin kilimded olgeta evriwan we oli no bin sapotem stamba tingting blong fridom.\n\n12 Mo i bin hapen long stat blong teti mo wan yia blong rul blong ol jaj ova long ol pipol blong Nifae, Moronae i bin mekem kwik taem se oli sendem ol kaekae, mo tu, wan ami blong sikis taosen man bae i go long Hileman, blong helpem hem blong holemtaet pat blong graon blong hem.\n\n13 Mo tu, hem i bin mekem se oli sendem wan ami blong sikis taosen man, wetem kaekae we inaf i go long ol ami blong Lihae mo Tiankum. Mo i bin hapen se Moronae i bin mekem olsem ia blong mekem graon i kam strong blong agensem Ol Man blong Leman.\n\n14 Mo i bin hapen se Moronae mo Pahoran, tufala i livim wan bigfala namba blong ol man long graon blong Sarahemla, tufala i tekem maj blong tufala wetem wan bigfala namba we oli ol man i go long graon blong Nifaeha, from we oli tingting strong blong winim Ol Man blong Leman long bigtaon ia.\n\n15 Mo i bin hapen se taem we oli stap maj i go long graon, oli tekem wan bigfala namba we oli ol man, blong Ol Man blong Leman, mo oli kilimded plante long olgeta, mo oli tekem ol kaekae blong olgeta, mo ol tul blong faet blong olgeta.\n\n16 Mo i bin hapen se afta we oli tekem olgeta, oli mekem olgeta blong mekem wan kavenan blong oli nomo tekem ol tul blong olgeta blong faet agensem Ol Man blong Nifae.\n\n17 Mo taem we oli mekem kavenan ia, oli sendem olgeta blong go stap wetem ol pipol blong Amon, mo namba blong olgeta i kolosap fo taosen we oli no bin kilimded olgeta.\n\n18 Mo i bin hapen se taem we oli sendem olgeta oli gowe, oli gohed long maj blong olgeta i go long graon blong Nifaeha. Mo i bin hapen se taem we oli kam long bigtaon blong Nifaeha, oli stanemap ol tenet blong olgeta long ol flat ples blong Nifaeha, we i kolosap long bigtaon blong Nifaeha.\n\n19 Nao Moronae i bin wantem se Ol Man blong Leman oli kamaot blong faet agensem olgeta, long ol flat ples ia; be Ol Man blong Leman, oli save se oli gat fasin blong gat strong paoa long tingting, mo oli stap luk bigfala namba blong olgeta, nao from hemia, oli bin fraet blong kamaot agensem olgeta; from hemia, oli no bin kam blong faet long dei ia.\n\n20 Mo taem we naet i kam, Moronae i go aot long tudak blong naet, mo hem i klaem antap blong wol blong spae blong faenemaot wanem pat blong bigtaon nao Ol Man blong Leman oli stap kamp wetem ami blong olgeta.\n\n21 Mo i bin hapen se oli stap long Is, kolosap long get; mo olgeta evriwan i stap slip. Mo nao Moronae i gobak long ami blong hem, mo hem i mekem se oli mekem rere kwiktaem ol strong rop mo ol lada, blong oli putum i go daon long antap blong wol i go daon long insaed pat blong wol.\n\n22 Mo i bin hapen se Moronae i bin mekem se ol man blong hem i mas maj i go aot mo kam long antap blong wol, mo letem olgeta i go daon insaed long pat ia blong bigtaon, yes, long Wes, long ples we Ol Man blong Leman i no bin kam wetem ol ami blong olgeta.\n\n23 Mo i bin hapen se olgeta evriwan i letem olgeta i go daon insaed long bigtaon long naet, oli yusum ol strong rop blong olgeta mo ol lada blong olgeta; olsem ia nao, taem we moning i kam, olgeta evriwan i stap insaed long ol wol blong bigtaon.\n\n24 Mo nao, taem we Ol Man blong Leman oli wekap mo luk se ol ami blong Moronae oli bin stap insaed long ol wol, oli bin fraet tumas, inaf blong mekem se oli bin ronwe i go tru long get.\n\n25 Mo nao taem we Moronae i bin luk se oli stap ronwe long fored blong hem, hem i bin mekem se ol man blong hem oli mas maj i go agensem olgeta, mo oli bin kilimded plante, mo oli bin raonem plante narafala, mo oli bin tekem olgeta olsem ol prisena; mo ol narafala we oli bin stap oli bin ronwe i go long graon blong Moronae, we i bin stap long ol boda kolosap long so blong solwota.\n\n26 Olsem ia nao Moronae mo Pahoran tufala i bin tekem bigtaon blong Nifaeha, mo i no bin gat wan sol blong olgeta we i lus; mo i bin gat plante long Ol Man blong Leman we oli bin kilimded olgeta.\n\n27 Nao i bin hapen se plante long Ol Man blong Leman we oli bin prisena i bin wantem blong joenem ol pipol blong Amon mo kam wan fri pipol.\n\n28 Mo i bin hapen se olgeta evriwan we i bin wantem, long olgeta, Moronae mo Pahoran tufala i bin givim folem olsem we oli bin wantem.\n\n29 From hemia, evri prisena blong Ol Man blong Leman oli joenem ol pipol blong Amon, mo oli stat blong wok tumas, blong wok long graon, planem evri defren kaen sid, mo fidim ol buluk mo ol grup blong ol animol blong evri kaen; mo olsem ia nao Ol Man blong Nifae oli harem se wan samting we i hevi bigwan long olgeta i nomo hevi; yes, inaf blong mekem se oli harem se wan hevi samting long olgeta i nomo hevi from evri prisena blong Ol Man blong Leman i nomo gat.\n\n30 Nao i bin hapen se Moronae, afta we hem i kasem bigtaon blong Nifaeha, hem i tekem plante prisena, we i daonem ol namba blong ol ami blong Ol Man blong Leman tumas, mo afta we hem i tekembak plante long Ol Man blong Nifae we oli bin tekem olsem ol prisena, we samting ia i bin mekem ami blong Moronae i kam strong tumas; from hemia, Moronae i aot long graon blong Nifaeha i go long graon blong Lihae.\n\n31 Mo i bin hapen se taem we Ol Man blong Leman oli luk se Moronae i stap kam agensem olgeta, oli fraet bakegen mo oli ronwe long ami blong Moronae.\n\n32 Mo i bin hapen se Moronae mo ami blong hem i folem olgeta long wan bigtaon i go long narafala bigtaon, kasem taem we Lihae mo Tiankum tufala i mitim olgeta; mo Ol Man blong Leman oli ronwe long Lihae mo Tiankum, go kasem daon long ol boda kolosap long so blong solwota, kasem taem we oli kam long graon blong Moronae.\n\n33 Mo ol ami blong Ol Man blong Leman, evriwan oli kam tugeta, inaf blong mekem se oli kam tugeta long wan grup long graon blong Moronae. Nao Amoron, king blong Ol Man blong Leman, hem tu i stap wetem olgeta.\n\n34 Mo i bin hapen se Moronae mo Lihae mo Tiankum oli bin kam wetem ol ami blong olgeta raonabaot long ol boda blong graon blong Moronae, inaf blong mekem se oli raonem Ol Man blong Leman long ol boda kolosap long waelples long Saot, mo long ol boda kolosap long waelples long Is.\n\n35 Mo olsem ia nao oli bin kamp blong naet. From luk, Ol Man blong Nifae mo Ol Man blong Leman tu, oli taed from bigfala maj ia; from hemia, oli no jusum blong mekem eni trik long naet taem be Tiankum nomo i mekem; from we hem i kros tumas long Amoron, inaf blong mekem se hem i luk se Amoron, mo Amalekaea brata blong hem, tufala nao i mekem se i gat faet ia we i bigwan mo i gohed bitwin olgeta mo Ol Man blong Leman, we samting ia i mekem se i gat plante faet mo blad i ron, yes, mo plante hadtaem blong kasem kaekae.\n\n36 Mo i bin hapen se Tiankum long kros blong hem, i go insaed long kamp blong Ol Man blong Leman, mo i letem hem i go daon ova long ol wol blong bigtaon. Mo hem i go wetem wan rop, long wan ples i go long narafala ples, kasem taem we hem i faenem king; mo hem i sakem wan spia long hem, we i stikim hem kolosap long hat. Be luk, king i wekemap ol wokman blong hem bifo hem i ded, inaf blong mekem se oli folem Tiankum mo kilim hem i ded.\n\n37 Mo i bin hapen se taem we Lihae mo Moronae tufala i save se Tiankum i ded tufala i harem nogud tumas; from luk, hem i wan man we i faet strong from kantri blong hem, yes, wan tru fren long fridom; mo hem i safa fulap, plante hadtaem we i tumas i bitim mak. Be luk, hem i ded, mo go long rod ia blong ded blong wol.\n\n38 Nao i bin hapen se Moronae i maj i go nomo long nekis dei, mo i kam agensem Ol Man blong Leman, inaf blong mekem se oli kilimded olgeta long wan bigfala fasin blong kilimded man; mo oli ronemaot olgeta long graon; mo oli ronwe, mekem se oli no gobak long taem ia agensem Ol Man blong Nifae.\n\n39 Mo olsem ia nao teti mo wan yia blong ol rul blong ol jaj ova long ol pipol blong Nifae i bin en; mo olsem ia nao oli gat ol faet, mo ol blad i ron, mo hadtaem blong kasem kaekae, mo hadtaem, blong wan taem blong plante yia.\n\n40 Mo i bin gat ol fasin blong kilimded man, mo ol rao, mo ol fasin blong pulaot, mo ol kaen fasin blong nogud fasin long medel blong ol pipol blong Nifae; be from gud blong olgeta we oli stret mo gud, yes, from ol prea blong olgeta we oli stret mo gud, oli bin stap laef yet.\n\n41 Be luk, from faet we i longfala mo i tumas bitwin Ol Man blong Nifae mo Ol Man blong Leman plante i kam stronghed, from faet we i longfala tumas; mo plante we hat blong olgeta i kam sofsof from ol hadtaem blong olgeta, inaf blong mekem se oli putum tingting blong olgeta i stap daon long fored blong God, i go kasem fasin blong tingting i stap daon we i daon olgeta.\n\n42 Mo i bin hapen se afta we Moronae i mekem ol pat ia blong graon we oli moa open long Ol Man blong Leman oli kam strong, kasem taem we oli strong inaf, hem i gobak long bigtaon blong Sarahemla; mo tu, Hileman i gobak long ples blong hem we i kam long ol papa; mo oli stanemap pis wan taem bakegen long medel blong ol pipol blong Nifae.\n\n43 Mo Moronae i givim raet blong lidim ol ami blong hem i go long ol han blong boe blong hem we nem blong hem i Moronaeha; mo hem i gobak long haos blong hem bakegen blong hem i save spenem ol dei blong laef blong hem we i stap yet, long pis.\n\n44 Mo Pahoran i gobak long jea blong jajmen blong hem; mo Hileman i tekem long hem bakegen blong prij long ol pipol toktok blong God; from plante faet mo ol rao hem i mekem se i gat nid blong i gat wan oda i mas stap bakegen long jos.\n\n45 From hemia, Hileman mo ol brata blong hem oli go aot mo oli talemaot toktok blong God wetem plante paoa blong winim tingting blong plante pipol long saed blong fasin nogud blong olgeta, we i mekem se oli sakem ol sin blong olgeta, mo oli kasem baptaes long Lod, God blong olgeta.\n\n46 Mo i bin hapen se oli stanemap bakegen jos ia blong God, truaot long evri graon.\n\n47 Yes, mo oli mekem ol rul long saed blong loa. Mo oli jusum ol jaj blong olgeta, mo ol jif jaj blong olgeta.\n\n48 Mo ol pipol blong Nifae oli stat blong kam antap gud bakegen long graon, mo oli stat blong kam plante mo blong kam strong tumas bakegen long graon. Mo oli stat blong kam rij tumas.\n\n49 Be i nomata long ol rij blong olgeta, o long paoa blong olgeta, o long ol sakses blong olgeta, oli no leftemap olgeta i go antap long hae tingting blong ae blong olgeta; mo oli no slo blong tingbaot Lod, God blong olgeta; be oli putum tingting blong olgeta i stap daon bigwan long fored blong hem.\n\n50 Yes, oli tingbaot ol bigfala samting we Lod i bin mekem long olgeta, we hem i bin sevem olgeta aot long ded, mo aot long ol rop, mo aot long ol kalabus, mo aot long evri kaen hadtaem, mo hem i bin sevem olgeta aot long ol han blong ol enemi blong olgeta.\n\n51 Mo oli prea long Lod, God blong olgeta oltaem, inaf blong mekem se Lod i blesem olgeta, folem ol toktok blong hem, mekem se oli kam strong mo oli kam antap gud long graon.\n\n52 Mo i bin hapen se evri samting ia i bin hapen. Mo Hileman i kasem ded, long teti mo faef yia blong rul blong ol jaj ova long ol pipol blong Nifae.\n\n", "alma 63": "[center][font_size=26]Japta 63[/font_size][/center]\n\n[i]Siblon mo afta Hileman i tekem ol tabu histri—Plante long Ol Man blong Nifae oli go long graon long Not—Hagot i bildim ol sip, we oli sel i go aot long solwota blong Wes—Moronaeha i winim Ol Man blong Leman long faet. Raonabaot 56–52 B.K.B.[/i]\n\n1 Mo i bin hapen long stat blong teti mo sikis yia blong rul blong ol jaj ova long ol pipol blong Nifae, se Siblon i tekem ol tabu histri ia we Alma i bin givim long Hileman.\n\n2 Mo hem i wan man we i stret, mo hem i wokbaot long stret laef long fored blong God; mo hem i traehad blong mekem gud fasin oltaem, blong obei ol komanmen blong Lod, God blong hem; mo brata blong hem tu i mekem semmak.\n\n3 Mo i bin hapen se Moronae i ded tu. Mo olsem ia nao teti mo sikis yia blong rul blong ol jaj i bin finis.\n\n4 Mo i bin hapen se long teti mo seven yia blong rul blong ol jaj, i bin gat wan bigfala grup blong ol man, i go kasem faef taosen mo fo handred man, wetem ol waef blong olgeta mo ol pikinini blong olgeta, oli bin aot long graon blong Sarahemla i go insaed long graon we i stap long Not.\n\n5 Mo i bin hapen se Hagot, from we hem i bin wan man we i wantem faenemaot samting tumas, from hemia, hem i bin go aot mo i bin bildim wan sip blong hem we i bigfala tumas, long ol boda blong graon Plante, kolosap long graon Emti, mo i bin putum hem long solwota blong Wes, kolosap long smolfala graon we i bin go long graon long Not.\n\n6 Mo luk, i gat plante long Ol Man blong Nifae we oli go insaed long sip ia mo oli sel i go aot wetem plante kaekae, mo tu, wetem plante woman mo ol pikinini; mo oli tekem rod blong olgeta i go long Not. Mo olsem ia nao teti mo seven yia i en.\n\n7 Mo long teti mo eit yia, man ia i bildim ol narafala sip. Mo fas sip i kambak tu, mo plante moa pipol i go insaed long hem; mo olgeta tu i tekem plante kaekae, mo oli go aot bakegen long graon long Not.\n\n8 Mo i bin hapen se Ol Man blong Nifae oli neva harem moa nius blong olgeta ia. Mo mifala i ting se oli draon long ol dip ples blong solwota. Mo i bin hapen se wan narafala sip tu i sel i go; mo weaples hem i go long hem, mifala i no save.\n\n9 Mo i bin hapen se long yia ia i gat plante pipol we oli aot i go long graon we i go long Not. Mo olsem ia nao teti mo eit yia i en.\n\n10 Mo i bin hapen long teti mo naen yia blong rul blong ol jaj, Siblon i ded tu, mo Korianton i go aot long graon we i go long Not long wan sip, blong karem ol kaekae i go long ol pipol ia we oli go long graon ia.\n\n11 From hemia, i kam impoten blong Siblon i givimaot ol tabu samting ia, bifo long ded blong hem, long boe blong hem Hileman, we oli singaotem hem Hileman, from oli singaotem hem long nem blong papa blong hem.\n\n12 Nao luk, ol raeting ia we Hileman i holem, oli bin raetem olgeta mo sendem i go long ol pikinini blong ol man raon long evri graon, be i no long ol pat ia we Alma i givim oda se bae oli no mas go.\n\n13 Be, ol samting ia oli mas holem oli tabu, mo oli pasem i kam daon stat long wan jeneresen i go long narafalawan; from hemia, long yia ia, oli bin pasem i go long Hileman, bifo ded blong Siblon.\n\n14 Mo i bin hapen tu se long yia ia, i gat sam long olgeta we oli pulaot, we oli go long Ol Man blong Leman; mo oli stat bakegen blong tanem tingting blong olgeta blong oli kros long Ol Man blong Nifae.\n\n15 Mo tu, long semfala yia ia oli bin kam daon wetem wan bigfala namba blong ami blong faet agensem ol pipol blong Moronaeha, o agensem ami blong Moronaeha; long faet ia, Ol Man blong Nifae oli winim olgeta mo oli ronem olgeta i gobak bakegen long ol graon blong olgeta bakegen, mo oli lusum fulap man.\n\n16 Mo olsem ia nao teti mo naen yia blong rul blong ol jaj ova long ol pipol blong Nifae i bin en.\n\n17 Mo olsem ia nao histri blong Alma i bin en, mo Hileman boe blong hem, mo tu, Siblon, we i boe blong hem.\n\n", "hel 1": "[center][font_size=26]Buk blong Hileman[/font_size][/center]\n\nWan histri blong Ol Man blong Nifae. Ol faet blong olgeta mo ol rao, mo ol fasin blong pulaot blong olgeta. Mo tu, ol profesi blong plante tabu profet, bifo Kraes i kam, folem ol histri blong Hileman, we hem i boe blong Hileman, mo tu, folem ol histri blong ol boe blong hem, kasem taem we Kraes i kam. Mo tu, plante long Ol Man blong Leman i jenisim laef. Wan histri blong jenisim laef blong olgeta. Wan histri blong stret mo gud fasin blong Ol Man blong Leman, mo ol fasin nogud mo ol rabis sin blong Ol Man blong Nifae, folem histri blong Hileman mo ol boe blong hem, kasem taem we Kraes i kam, we oli singaotem buk blong Hileman, mo samfala samting moa.\n\n[center][font_size=26]Japta 1[/font_size][/center]\n\n[i]Pahoran nambatu i kam jif jaj mo Kiskumen i kilim hem i ded—Pekumenae i tekem jea blong jajmen—Koriantuma i lidim ol ami blong Ol Man blong Leman, hem i tekem Sarahemla, mo kilimded Pekumenae—Moronaeha i winim Ol Man blong Leman mo i tekem bakegen Sarahemla, mo Koriantuma i ded. Raonabaot 52–50 B.K.B.[/i]\n\n1 Mo nao luk, i bin hapen se long stat blong foti yia we ol jaj oli stap rulum ol pipol blong Nifae, i bin stat blong gat wan bigfala trabol we i nogud tumas long medel blong ol pipol blong Ol Man blong Nifae.\n\n2 From luk, Pahoran i bin ded, mo i bin go long rod blong wol; from hemia, i stat blong gat wan bigfala rao long saed blong huia bae i tekem jea blong jajmen long medel blong ol brata, we oli ol boe blong Pahoran.\n\n3 Nao hemia i ol nem blong olgeta we oli bin rao from jea blong jajmen, we oli mekem tu ol pipol oli rao: Pahoran, Peankae, mo Pekumenae.\n\n4 Nao hemia i no evri boe blong Pahoran (from hem i bin gat plante), be hemia oli olgeta we oli bin rao from jea blong jajmen; from hemia, oli mekem tri grup long ol pipol.\n\n5 I nomata long hemia, i bin hapen se voes blong ol pipol i jusum Pahoran blong kam jif jaj mo wan gavna ova long ol pipol blong Nifae.\n\n6 Mo i bin hapen se Pekumenae, taem we hem i luk se hem i no save kasem jea blong jajmen, hem i agri wetem voes blong ol pipol.\n\n7 Be luk, Peankae, mo pat blong pipol ia we i wantem se hem i kam gavna blong olgeta, i bin kros tumas; from hemia, hem i rere blong switim ol pipol ia blong girap mo go agensem ol brata blong olgeta.\n\n8 Mo i bin hapen se taem we hem i rere blong mekem samting ia, luk, ol pipol oli tekem hem, mo hem i kasem jajmen folem voes blong ol pipol, mo oli panisim hem blong i ded; from hem i girap mo go agensem ol pipol mo i lukaotem blong prapa spolem gud fridom blong ol pipol.\n\n9 Nao taem we ol pipol we oli wantem se hem bae i kam gavna blong olgeta, oli luk se oli panisim hem blong ded, nao oli bin kros, mo luk, oli sendem wan Kiskumen i go, i go kasem long jea blong jajmen blong Pahoran, mo i kilimded Pahoran taem we hem i stap sidaon long jea blong jajmen.\n\n10 Mo ol wokman blong Pahoran oli ronem hem; be luk, ronwe blong Kiskumen i kwik we i kwik mekem se i no gat man we i save kasem hem.\n\n11 Mo hem i go long olgeta we oli bin sendem hem, mo olgeta evriwan i mekem wan kavenan, yes, oli promes tru long nem blong Meka blong olgeta we i no save finis, blong bae oli no talemaot long eni man we Kiskumen i kilimded Pahoran.\n\n12 From hemia, oli no bin save Kiskumen long medel blong ol pipol blong Nifae, from hem i mekem hem i luk defren long taem ia we hem i bin kilimded Pahoran. Mo Kiskumen mo grup blong hem, we oli bin kavenan wetem hem, oli miksimap olgeta long medel blong ol pipol, long wan fasin we bae oli no save faenem olgeta evriwan; be olgeta we oli bin faenem olgeta, oli panisim olgeta blong oli ded.\n\n13 Mo nao luk, oli jusum Pekumenae, folem voes blong ol pipol, blong stap olsem wan jif jaj mo wan gavna ova long ol pipol, blong rul long ples blong brata blong hem Pahoran; mo hemia i folem raet blong hem. Mo evri samting ia i hapen long nambafoti yia blong rul blong ol jaj; mo i bin gat wan en.\n\n14 Mo i bin hapen long foti mo wan yia blong rul blong ol jaj, se Ol Man blong Leman oli karem i kam tugeta, wan ami blong ol man we oli no save kaontem, mo oli mekem olgeta oli rere blong faet wetem ol naef blong faet, mo wetem ol huknaef mo wetem ol bonara, mo wetem ol ara, mo wetem ol hat blong faet, mo wetem ol jesplet, mo wetem evri kaen sil blong evri kaen.\n\n15 Mo oli kam daon bakegen blong oli save statem faet agensem Ol Man blong Nifae. Mo wan man we nem blong hem i bin Koriantuma i bin lidim olgeta; mo hem i wan man blong laen blong Sarahemla; mo hem i bin pulaot long Ol Man blong Nifae; mo hem i wan man we i bigfala mo i strong.\n\n16 From hemia, king blong Ol Man blong Leman, we nem blong hem i Tabalot, we i boe blong Amoron, hem i ting se Koriantuma, from hem i wan strong man, i save stanap agensem Ol Man blong Nifae, wetem paoa blong hem, mo tu, wetem bigfala waes tingting blong hem, inaf blong mekem se taem we hem i sendem hem i go aot bae hem i save winim paoa ova long Ol Man blong Nifae—\n\n17 From hemia, hem i bin mekem olgeta blong kam kros, mo hem i karem i kam tugeta ol ami blong hem, mo hem i jusum Koriantuma blong kam lida blong olgeta, mo i mekem se oli mas maj i go daon long graon blong Sarahemla blong faet agensem Ol Man blong Nifae.\n\n18 Mo i bin hapen se from i gat plante rao mo plante problem long gavman, mekem se oli no bin putum inaf gadman long graon blong Sarahemla; from oli ting se Ol Man blong Leman oli fraet blong kam long hat blong ol graon blong olgeta blong atakem bigfala bigtaon ia Sarahemla.\n\n19 Be i bin hapen se Koriantuma i maj i go long fored blong ol soldia blong hem we oli no save kaontem, mo oli kam long ol man we oli stap long bigtaon, mo maj blong olgeta i kwik we i kwik tumas mekem se i no gat taem blong Ol Man blong Nifae blong karem i kam tugeta ol ami blong olgeta.\n\n20 From hemia, Koriantuma i katem daon ol gadman kolosap long get blong bigtaon, mo oli maj i go wetem evri ami blong hem insaed long bigtaon, mo oli kilimded evri man we i go agensem olgeta, mekem se oli tekem ful bigtaon ia.\n\n21 Mo i bin hapen se Pekumenae, we i jif jaj, i ronwe long fored blong Koriantuma, i go kasem ol wol blong bigtaon. Mo i bin hapen se Koriantuma i kilim hem agensem wol, inaf blong mekem se hem i ded. Mo olsem ia nao ol dei blong Pekumenae i bin en.\n\n22 Mo nao taem we Koriantuma i luk se hem i tekem bigtaon blong Sarahemla, mo i luk se Ol Man blong Nifae oli ronwe long olgeta, mo oli kilimded olgeta, mo oli tekem olgeta, mo oli putum olgeta long kalabus, mo we hem i kasem ples blong haed blong olgeta we i moa strong long evri graon, hat blong hem i harem gud tumas mekem se hem i rere blong go agensem evri graon.\n\n23 Mo nao hem i no stap long graon blong Sarahemla, be hem i maj i go wetem wan bigfala ami, hem i go long bigtaon blong Plante; from hemia i bin strong tingting blong hem blong go aot mo katem rod blong hem wetem naef blong faet, blong maet hem i save kasem ol pat long Not blong graon.\n\n24 Mo, from hem i ting se bigfala paoa blong olgeta i stap long medel blong graon, from hemia, hem i maj i go, hem i no givim olgeta eni taem blong oli kam tugeta, be long ol smol grup nomo; mo long fasin ia oli atakem olgeta mo oli katemdaon olgeta i go long graon.\n\n25 Be luk, maj ia blong Koriantuma tru long medel blong graon i bin givim Moronaeha wan bigfala janis ova long olgeta, i nomata long bigfala namba blong Ol Man blong Nifae we oli bin kilimded olgeta.\n\n26 From luk, Moronaeha i ting se Ol Man blong Leman oli fraet blong kam long medel blong graon, be se bae oli atakem ol bigtaon raonabaot long ol boda olsem we oli bin mekem long bifo; from hemia, Moronaeha i mekem se ol strong ami blong olgeta oli mas holemtaet ol pat raonabaot kolosap long ol boda.\n\n27 Be luk, Ol Man blong Leman oli no bin fraet olsem we hem i wantem, be oli kam insaed long medel blong graon, mo oli bin tekem kapitol bigtaon we i bigtaon blong Sarahemla, mo oli stap maj i go tru long ol impoten pat blong graon, oli kilimded ol pipol wetem wan bigfala namba, ol man tugeta wetem ol woman, mo ol pikinini, oli tekem plante bigtaon mo plante ples blong strong sapot.\n\n28 Be taem we Moronaeha i faenemaot samting ia, kwiktaem hem i sendem Lihae i go wetem wan ami we i go raonabaot blong stopem olgeta bifo oli save kam long graon blong Plante.\n\n29 Mo olsem ia nao hem i mekem, mo hem i stopem olgeta bifo oli kam long graon Plante, mo i givim long olgeta wan faet, inaf blong mekem se oli stat blong gobak long graon blong Sarahemla.\n\n30 Mo i bin hapen se Moronaeha i stopem olgeta long gobak blong olgeta, mo i givim long olgeta wan faet, inaf blong mekem se i kam wan faet we blad i ron tumas, yes, oli bin kilimded plante, mo long medel blong olgeta we oli bin kilimded olgeta, oli bin faenem Koriantuma.\n\n31 Mo nao, luk, Ol Man blong Leman oli no save gobak long eni rod, mo tu, long Not, o long Saot, o long Is, o long Wes, from Ol Man blong Nifae oli raonem olgeta long evri saed.\n\n32 Mo olsem ia nao Koriantuma i pusum Ol Man blong Leman i go long medel blong Ol Man blong Nifae, inaf blong mekem se oli stap long paoa blong Ol Man blong Nifae, mo hem hemwan i bin ded, mo Ol Man blong Leman i givim olgeta nomo long ol han blong Ol Man blong Nifae.\n\n33 Mo i bin hapen se Moronaeha i tekem bigtaon blong Sarahemla bakegen, mo hem i mekem se Ol Man blong Leman we oli tekem olgeta olsem ol prisena, oli mas aot long graon wetem pis.\n\n34 Mo olsem ia nao foti mo wan yia blong rul blong ol jaj i bin en.\n\n", "hel 2": "[center][font_size=26]Japta 2[/font_size][/center]\n\n[i]Hileman, boe blong Hileman, i kam jif jaj—Gadianton i lidim grup blong Kiskumen—Wokman blong Hileman i kilimded Kiskumen, mo Gadianton grup i ronwe i go long waelples. Raonabaot 50–49 B.K.B.[/i]\n\n1 Mo i bin hapen se long nambafoti mo tu yia long rul blong ol jaj, afta we Moronaeha i bin stanemap pis bakegen bitwin Ol Man blong Nifae mo Ol Man blong Leman, luk i no bin gat eni man blong tekem jea blong jajmen; from hemia i stat blong gat wan rao bakegen long medel blong ol pipol long saed blong huia bae i tekem jea blong jajmen.\n\n2 Mo i bin hapen se Hileman, we i boe blong Hileman, ol pipol oli jusum hem blong tekem jea blong jajmen, folem voes blong ol pipol.\n\n3 Be luk, Kiskumen, we i kilimded Pahoran, i stap haed blong kilimded Hileman tu; mo grup blong hem i bin sapotem hem, we oli mekem wan kavenan blong i no gat eni man we i save fasin nogud blong hem.\n\n4 From i bin gat wan Gadianton, we hem i save yusum gud ol toktok, mo tu, long ol fasin blong trik blong hem, blong mekem ol sikret wok blong kilimded man mo long fasin blong stil; from hemia, hem i bin kam lida blong grup blong Kiskumen.\n\n5 From hemia, hem i tok switim olgeta, mo tu, Kiskumen, se sapos oli putum hem long jea blong jajmen bae hem i givim long olgeta we oli blong grup ia blong bae oli putum olgeta long paoa mo raet long medel blong ol pipol; from hemia, Kiskumen i wantem kilimded Hileman.\n\n6 Mo i bin hapen se taem we hem i stap go from jea blong jajmen blong kilimded Hileman, luk wan long ol wokman blong Hileman, from hem i bin aot long naet, mo from hem i kasem, tru long fasin blong haed, wan save long ol plan ia we grup ia i stap mekem blong kilimded Hileman—\n\n7 Mo i bin hapen se hem i mitim Kiskumen, mo hem i givim long hem wan saen; from hemia, Kiskumen i talem long hem stamba tingting blong wanem we hem i wantem; hem i wantem se hem i lidim hem i go long jea blong jajmen blong hem i save kilimded Hileman.\n\n8 Mo taem we wokman blong Hileman i bin save ful hat blong Kiskumen, mo we hem i plan blong hem blong kilim man i ded, mo tu, we i plan blong olgeta evriwan we oli blong grup blong hem blong kilim man i ded, mo blong stil, mo blong kasem paoa, (mo hemia i bin sikret plan blong olgeta, mo grup blong olgeta) wokman blong Hileman i talem long Kiskumen: “Bae yumitu go from jea blong jajmen.”\n\n9 Nao samting ia i bin mekem Kiskumen i hapi tumas, from hem i ting se bae hem i finisim plan blong hem; be luk, wokman blong Hileman, taem we oli stap go from jea blong jajmen i stikim Kiskumen long hat, mekem se hem i foldaon ded be hem i no mekem wan noes. Mo tu, hem i ron mo i talem long Hileman evri samting we hem i bin luk, mo hem i harem, mo hem i mekem.\n\n10 Mo i bin hapen se Hileman i sendem sam man oli go blong tekem grup ia blong ol stilman mo olgeta we oli kilim man i ded long sikret, blong oli save kilimded olgeta folem loa.\n\n11 Be luk, taem we Gadianton i faenemaot se Kiskumen i no kambak, hem i fraet se bae oli panisim hem; from hemia, hem i mekem se grup blong hem i mas folem hem. Mo oli bin ronwe i go aot long kantri, folem wan sikret rod, i go long waelples; mo olsem ia nao taem we Hileman i sendem man i go blong tekem olgeta, oli no bin save faenem olgeta long eni ples.\n\n12 Mo bae mi tokbaot moa yet long saed blong Gadianton afta. Mo olsem ia nao nambafoti mo tu yia blong rul blong ol jaj ova long ol pipol blong Nifae i bin en.\n\n13 Mo luk, long en blong buk ia bae yufala i luk se Gadianton ia i kam blong winim, yes, kolosap i prapa spolem gud evriwan long ol pipol blong Nifae.\n\n14 Luk mi no minim en blong buk blong Hileman, be mi minim en blong buk blong Nifae, we mi tekemaot evri histri long hem we mi bin raetem.\n\n", "hel 3": "[center][font_size=26]Japta 3[/font_size][/center]\n\n[i]Plante Man blong Nifae oli aot i go long graon we i stap long Not—Oli bildim ol haos simen mo oli holem plante histri—Plante ten blong ol taosen oli jenisim laef mo kasem baptaes—Toktok blong God i lidim ol man blong kam long fasin blong sevem man—Nifae, boe blong Hileman i tekem jea blong jajmen. Raonabaot 49–39 B.K.B.[/i]\n\n1 Mo nao i bin hapen se long foti mo tri yia blong rul blong ol jaj, i no bin gat rao long medel blong ol pipol blong Nifae, be i gat wan smol fasin blong hae tingting we i stap insaed long jos, we i mekem se i gat sam smol fasin blong pulaot long medel blong ol pipol, we ol problem ia oli stretem kolosap long en blong nambafoti mo tri yia.\n\n2 Mo i no bin gat rao long medel blong ol pipol long nambafoti mo fo yia; mo tu, i no bin gat tumas rao long nambafoti mo faef yia.\n\n3 Mo i bin hapen long nambafoti mo sikis yia, yes, i gat plante rao mo plante fasin blong pulaot; long ol samting ia, i bin gat wan bigfala namba we i aot long graon blong Sarahemla, mo oli go long graon long Not blong tekem graon.\n\n4 Mo oli bin wokbaot i go longwe tumas, inaf blong mekem se oli kam kasem ol bigfala wota mo plante reva.\n\n5 Yes, mo tu, oli bin go long evri pat blong kantri, long eni pat we oli no mekem i emti yet mo i gat timba, from plante pipol we oli bin stap long graon bifo.\n\n6 Mo nao i no bin gat wan pat blong graon we i emti, be long saed blong timba nomo; be from oli bin prapa spolem gud ol pipol we oli bin stap long graon ia bifo, nao oli singaotem graon ia, emti.\n\n7 Mo from we i bin gat smol namba nomo blong ol timba long fes blong graon, be ol pipol we oli go aot oli kam blong gat fulap save long ol wok blong simen; from hemia, oli bin bildim ol haos simen, oli stap long ol haos ia.\n\n8 Mo i bin hapen se oli kam plante mo oli go olbaot, mo oli aot long graon long Saot i go long graon long Not, mo oli go olbaot inaf blong mekem se oli stat blong kavremap fes blong ful wol, stat long solwota long Saot kasem solwota long Not, stat long solwota long Wes kasem long solwota long Is.\n\n9 Mo ol pipol we oli bin stap long graon long Not, oli bin stap long ol tenet, mo long ol haos simen, mo oli letem eni kaen tri we i kam antap long fes blong graon se bae i mas gro i kam antap, blong mekem se long taem we bae i kam oli save gat ol timba blong bildim ol haos blong olgeta, yes, ol bigtaon blong olgeta, mo ol tempol blong olgeta, mo ol haos blong prea blong olgeta, mo ol ples blong wosip blong olgeta, mo evri kaen haos blong olgeta.\n\n10 Mo i bin hapen se from we timba i no plante tumas long graon long Not, oli mekem plante oli kam tru long sip.\n\n11 Mo olsem ia nao oli bin mekem blong ol pipol long graon long Not, blong oli save bildim plante bigtaon, long wud tugeta wetem simen.\n\n12 Mo i bin hapen se i gat plante long ol pipol blong Amon, we oli Ol Man blong Leman folem laen we oli bon long hem, olgeta tu, oli go long graon ia.\n\n13 Mo nao, i gat plante histri we oli raetem long saed blong ol wok blong pipol ia, plante long ol pipol ia nomo oli bin raetem, mo ol buk ia oli plante tumas mo oli tokbaot evri smolsmol samting long saed blong olgeta.\n\n14 Be luk, wan handred pat blong ol wok blong pipol ia, yes, histri blong Ol Man blong Leman mo Ol Man blong Nifae, mo ol wo blong olgeta, mo ol rao, mo ol fasin blong pulaot, mo ol prijing blong olgeta, mo ol profesi blong olgeta, mo ol wok blong sendem ol saplae long sip blong olgeta, mo ol wok blong olgeta blong bildim ol sip, mo ol wok blong olgeta blong bildim ol tempol, mo blong ol haos blong prea mo ol ples blong wosip blong olgeta, mo ol stret mo gud fasin blong olgeta, mo ol fasin nogud blong olgeta, mo ol fasin blong olgeta blong kilimded man, mo ol fasin blong stil blong olgeta, mo ol fasin blong stil blong olgeta long taem blong faet, mo evri kaen fasin blong ol rabis sin mo ol fasin blong stap slip olbaot wetem man o woman, oli no save stap insaed long buk ia.\n\n15 Be luk, i gat plante buk mo plante histri blong evri kaen, mo Ol Man blong Nifae nao oli bin raetem olgeta moa.\n\n16 Mo Ol Man blong Nifae oli bin pasem ol histri ia long wan jeneresen i go daon long narafala jeneresen, go kasem taem we oli foldaon long fasin blong brekem loa mo ol enemi blong olgeta oli kilimded olgeta, oli stilim olgeta long taem blong faet, mo oli lukaotem olgeta blong kasem olgeta, mo oli ronem olgeta i go, mo oli kilimded olgeta, mo oli seraotem olgeta long fes blong wol, mo oli miksim olgeta wetem Ol Man blong Leman kasem taem we oli nomo singaotem olgeta Ol Man blong Nifae, oli kam ol nogud man, mo wael, mo prapa wael, yes, oli kam Ol Man blong Leman.\n\n17 Mo nao mi gobak bakegen long histri blong mi; from hemia, wanem we mi bin tokbaot i hapen afta we i gat ol bigfala rao, mo ol fasin blong gat trabol, mo ol wo, mo ol fasin blong pulaot, long medel blong ol pipol blong Nifae.\n\n18 Foti mo sikis yia blong rul blong ol jaj i bin en;\n\n19 Mo i bin hapen se i stil gat bigfala rao long graon, yes, iven long nambafoti mo seven yia, mo tu, long nambafoti mo eit yia.\n\n20 Be Hileman i tekem jea blong jajmen wetem jastis mo stret jastis; yes, hem i wokhad blong obei ol loa, mo ol jajmen, mo ol komanmen blong God; mo hem i mekem ol samting we i stret long ae blong God oltaem; mo hem i wokbaot folem ol fasin blong papa blong hem, inaf blong mekem se hem i kam antap gud long graon.\n\n21 Mo i bin hapen se hem i gat tu boe. Hem i givim long fas bon nem blong Nifae, mo long las bon nem blong Lihae. Mo tufala i stat blong gro i kam antap, long Lod.\n\n22 Mo i bin hapen se ol wo mo ol rao oli stat blong stop, smol nomo, long medel blong ol pipol blong Ol Man blong Nifae, long en blong foti mo eit yia blong rul blong ol jaj ova long ol pipol blong Nifae.\n\n23 Mo i bin hapen long nambafoti mo naen yia blong rul blong ol jaj, i gat pis oltaem i stanap long graon, evri ples, be ol sikret grup nomo we Gadianton man blong stil i stanemap long ol pat blong graon we moa pipol i stap long olgeta, we long taem ia olgeta we oli lidim gavman oli no bin save long olgeta; from hemia, oli no bin prapa spolem gud olgeta blong oli nomo gat long graon ia.\n\n24 Mo i bin hapen se long sem yia ia i gat fasin blong kam antap gud long jos we i bigwan tumas, inaf blong mekem se i gat ol taosen we oli joenem olgeta nomo long jos mo oli kasem baptaes afta we oli sakem sin.\n\n25 Mo sakses blong jos i bigwan tumas, mo ol blesing we Lod i kapsaetem long ol pipol oli plante tumas, mekem se ol hae pris mo ol tija olgeta bakegen oli bin sapraes i bitim mak.\n\n26 Mo i bin hapen se wok blong Lod i kam antap gud mekem se oli baptaesem mo joenem plante sol i kam long jos ia blong God, yes, go kasem ol ten blong ol taosen man.\n\n27 Olsem ia nao yumi save luk se Lod i gat sore long olgeta evriwan we bae oli singaotem tabu nem blong hem wetem ol tru hat blong olgeta.\n\n28 Yes, olsem ia nao yumi luk se get blong heven i open long evri man, long olgeta tu we bae oli biliv long nem blong Jisas Kraes, we i Pikinini blong God.\n\n29 Yes, yumi luk se eni man we i wantem, i save holemtaet toktok blong God, we i laef mo i gat paoa, we bae i save brekem ol trik mo ol rop blong trap mo ol plan blong devel, mo lidim man blong Kraes long wan rod we i stret mo i no isi i go long narasaed long bigfala hol blong harem nogud we i no gat en, we oli rere i stap blong solemdaon ol nogud man—\n\n30 Mo putum sol blong olgeta, yes, sol blong olgeta we oli nomo save ded bakegen, long raet han blong God long kingdom blong heven, blong sidaon wetem Ebraham, mo Aesak, mo wetem Jekob, mo wetem evri tabu papa blong yumi, blong oli nomo go aot.\n\n31 Mo long yia ia, i bin gat glad oltaem long graon blong Sarahemla, mo long evri eria raonabaot, mo tu, long evri graon we Ol Man blong Nifae oli holemtaet.\n\n32 Mo i bin hapen se i gat pis mo bigfala glad we i tumas long ol narafala pat blong foti mo naen yia; yes, mo tu, i bin gat pis oltaem mo bigfala glad long fifti yia blong rul blong ol jaj.\n\n33 Mo long fifti mo wan yia blong rul blong ol jaj i bin gat pis tu, be i gat hae tingting we i stat blong go insaed long jos—i no go insaed long jos ia blong God, be insaed long hat blong ol pipol we oli stap talemaot se oli blong jos ia blong God—\n\n34 Mo oli bin leftemap olgeta long hae tingting, kasem we oli givim hadtaem long plante long ol brata blong olgeta. Nao hemia i wan nogud fasin we i bigwan, we i mekem se ol pipol we tingting blong olgeta i stap daon moa blong oli safa ol bigfala hadtaem, mo blong wokbaot tru long plante hadtaem.\n\n35 Be oli bin livim kakae mo oli bin prea plante taem, mo oli kam moa strong mo moa strong long fasin blong olgeta blong putum tingting i stap daon, mo oli kam moa strong moa mo moa strong moa long fet blong Kraes, mekem se oli fulumap sol blong olgeta wetem glad mo fasin blong leftemap tingting blong harem gud bakegen, hem i mekem se hat blong olgeta i kam klin mo tabu, we fasin blong mekem i kam tabu i kam from we oli givim hat blong olgeta long God.\n\n36 Mo i bin hapen se nambafifti mo tu yia i en wetem pis tu, be ol fasin blong hae tingting we i bigwan tumas i go insaed long hat blong ol pipol; mo hemia i from ol rij samting blong olgeta we oli bigwan tumas mo oli kam antap gud long graon; mo bigfala hae tingting ia i bin gro long olgeta long evri dei.\n\n37 Mo i bin hapen long fifti mo tri yia blong rul blong ol jaj, Hileman i ded, mo fas bon boe blong hem Nifae i stat blong rul long ples blong hem. Mo i bin hapen se hem i tekem jea blong jajmen wetem jastis mo stret jastis; yes, hem i obei ol komanmen blong God, mo hem i wokbaot folem ol fasin blong papa blong hem.\n\n", "hel 4": "[center][font_size=26]Japta 4[/font_size][/center]\n\n[i]Ol Man blong Nifae we oli bin pulaot mo Ol Man blong Leman oli joenem ol ami mo oli tekem graon blong Sarahemla—Ol lus blong Ol Man blong Nifae i hapen from ol fasin nogud blong olgeta—Jos i kam smol, mo ol pipol oli kam slak olsem Ol Man blong Leman. Raonabaot 38–30 B.K.B.[/i]\n\n1 Mo i bin hapen se long nambafifti mo fo yia, i gat plante fasin blong pulaot long jos, mo i bin gat tu wan rao long medel blong ol pipol, inaf blong mekem se plante blad i ron.\n\n2 Mo olgeta ia, we oli go agens, oli kilimded olgeta mo oli ronem olgeta oli aot long graon, mo oli go long king blong Ol Man blong Leman.\n\n3 Mo i bin hapen se oli traem blong tanem ol tingting blong Ol Man blong Leman blong faet agensem Ol Man blong Nifae; be luk, Ol Man blong Leman oli fraet tumas, inaf mekem se oli no save lisin long ol toktok blong olgeta we oli bin pulaot.\n\n4 Be i bin hapen se long nambafifti mo sikis yia blong rul blong ol jaj, i gat olgeta ia we oli bin pulaot we oli go long Ol Man blong Leman; mo oli bin gat sakses wetem ol narafalawan blong tanem tingting blong olgeta blong kam kros agensem Ol Man blong Nifae; mo olgeta evriwan long yia ia, oli stap mekem rere blong wo.\n\n5 Mo long nambafifti mo seven yia oli kam daon agensem Ol Man blong Nifae blong faet, mo oli statem wok blong kilim man i ded; yes, inaf mekem se long nambafifti mo eit yia blong rul blong ol jaj oli bin gat sakses blong tekem graon blong Sarahemla; yes, mo tu, evri graon, go kasem graon we i stap kolosap long graon ia, Plante.\n\n6 Mo oli ronemaot Ol Man blong Nifae mo ol ami blong Moronaeha i go insaed long graon Plante;\n\n7 Mo long ples ia oli mekem olgeta i kam strong agensem Ol Man blong Leman, stat long solwota blong Wes, go kasem long Is; we i wan dei wokbaot nomo blong wan Man blong Nifae, folem laen we oli bin mekem i kam strong, mo oli bin putum ol ami blong olgeta blong lukaotem gud kantri blong olgeta long Not.\n\n8 Mo olsem ia nao olgeta ia we oli bin pulaot long Ol Man blong Nifae, wetem help blong wan bigfala namba blong ami blong Ol Man blong Leman, oli tekem evri samting blong Ol Man blong Nifae we i bin stap long graon long Saot. Mo evri samting ia i hapen long nambafifti mo eit mo naen yia blong rul blong ol jaj.\n\n9 Mo i bin hapen long nambasiksti yia blong rul blong ol jaj, Moronaeha i gat sakses wetem ol ami blong hem blong tekem plante pat blong graon; yes, oli tekembak plante bigtaon we oli bin foldaon long ol han blong Ol Man blong Leman.\n\n10 Mo i bin hapen se long nambasiksti mo wan yia blong rul blong ol jaj, oli gat sakses blong tekembak kasem haf blong ol samting blong olgeta.\n\n11 Nao bigfala lus ia blong Ol Man blong Nifae, mo bigfala fasin blong kilim man i ded we i bin stap wetem olgeta, i no save hapen sapos i no from ol fasin nogud mo rabis sin blong olgeta we i bin stap long medel blong olgeta; yes, mo i bin stap tu long olgeta we oli talemaot se oli blong jos ia blong God.\n\n12 Mo hem i from hae tingting blong hat blong olgeta, from ol rij samting blong olgeta we oli tumas, yes, hem i from fasin blong olgeta blong mekem ol puaman oli harem nogud, from oli holemtaet ol kaekae blong olgeta long olgeta we oli hanggri, oli holemtaet ol klos blong olgeta long olgeta we oli neked, mo from oli slapem fes blong ol brata blong olgeta we tingting blong olgeta i stap daon, oli jikim samting we i tabu, from oli tanem baksaed long spirit blong profesi mo blong revelesen, from oli kilim man i ded, oli stil long taem blong wo, oli giaman, oli stil, oli mekem adaltri, from oli girap long ol bigfala rao, mo from oli ronwe i go long graon blong Nifae, long medel blong Ol Man blong Leman—\n\n13 Mo from hemia, bigfala fasin nogud ia blong olgeta, mo ol tokflas long paoa blong olgeta nomo, God i livim olgeta wetem paoa blong olgeta nomo; from hemia, oli no bin kam antap gud, be Ol Man blong Leman oli givim hadtaem long olgeta mo oli kilim olgeta, mo Ol Man blong Leman oli ronemaot olgeta, kasem taem we oli lusum kolosap evri graon blong olgeta.\n\n14 Be luk, Moronaeha i bin prijim plante samting long ol pipol from rabis fasin blong olgeta, mo tu, Nifae mo Lihae, we tufala i ol boe blong Hileman, oli bin prijim plante samting long ol pipol, yes, mo oli bin profesae plante samting long olgeta long saed blong ol rabis fasin blong olgeta, mo wanem bae i kam long olgeta sapos oli no sakem ol sin blong olgeta.\n\n15 Mo i bin hapen se oli sakem sin, mo folem hamas we oli sakem sin, oli stat blong kam antap gud.\n\n16 From taem we Moronaeha i luk se oli sakem sin, hem i traem blong lidim olgeta long wan ples i go long narafala ples, mo long wan bigtaon i go long narafala bigtaon, kasem taem we oli tekembak wan haf blong ol samting blong olgeta mo wan haf blong evri graon blong olgeta.\n\n17 Mo olsem ia nao nambasiksti mo wan yia blong rul blong ol jaj i bin en.\n\n18 Mo i bin hapen se long nambasiksti mo tu yia blong rul blong ol jaj, Moronaeha i no save kasem moa long ol samting long Ol Man blong Leman.\n\n19 From hemia, oli bin lego plan blong olgeta blong kasem ol narafala graon blong olgeta, from namba blong Ol Man blong Leman i plante tumas, i mekem se i no gat janis blong Ol Man blong Nifae oli kasem moa paoa ova long olgeta; from hemia, Moronaeha i bin givim wok long evri ami blong hem blong lukaotem gud ol pat we hem i bin tekem.\n\n20 Mo i bin hapen se, from namba blong Ol Man blong Leman i bigwan tumas, Ol Man blong Nifae oli fraet bigwan, oli fraet se Ol Man blong Leman i winim olgeta, mo oli purumbut long olgeta, mo oli kilimded olgeta, mo oli prapa spolem gud olgeta.\n\n21 Yes, oli stat blong tingbaot ol profesi blong Alma, mo tu, ol toktok blong Mosaea; mo oli luk se oli stap olsem wan stronghed pipol, mo oli luk se oli ting nating long ol komanmen blong God;\n\n22 Mo we oli jenisim mo oli purumbut, wetem ol leg blong olgeta, ol loa ia blong Mosaea, o hemia we Lod i bin givim oda long hem blong givim long ol pipol; mo oli luk se ol loa blong olgeta oli kam nogud, mo we oli kam wan nogud pipol, inaf we i mekem se oli stap nogud olsem Ol Man blong Leman.\n\n23 Mo from ol nogud fasin blong olgeta jos i stat blong kam smol; mo oli stat blong no biliv long spirit blong profesi mo long spirit blong revelesen; mo ol jajmen blong God i bin lukluk olgeta stret long fes blong olgeta.\n\n24 Mo oli bin luk se oli bin kam slak, olsem ol brata blong olgeta, Ol Man blong Leman, mo we Spirit blong Lod i nomo sevem olgeta; yes, i bin kamaot long olgeta from Spirit blong Lod i no stap long ol tempol we i no tabu—\n\n25 From hemia, Lod i stop blong sevem olgeta wetem paoa blong hem we i gat merikel mo i bitim eni paoa, from oli foldaon long wan ples we oli no save gat bilif, mo long fasin nogud we i rabis stret; mo oli luk se Ol Man blong Leman oli moa plante tumas bitim olgeta, mo sapos oli no stap fetful long Lod, God blong olgeta, bae oli mas ded nomo.\n\n26 From luk, oli luk se paoa blong Ol Man blong Leman i bigwan semmak olsem hemia blong olgeta, hem i olsem wan Man blong Leman i gat sem paoa olsem wan Man blong Nifae. Mo olsem ia nao oli bin foldaon long bigfala fasin blong brekem loa; yes, olsem ia nao oli kam slak, from ol fasin blong olgeta blong brekem loa, long spes blong ol yia we i no plante.\n\n", "hel 5": "[center][font_size=26]Japta 5[/font_size][/center]\n\n[i]Nifae mo Lihae i givim tufala bakegen blong prij—Ol nem blong tufala i lidim tufala blong mekem laef blong tufala i folem eksampol blong ol bubu blong tufala—Kraes i pemaot olgeta we oli sakem sin—Nifae mo Lihae tufala i mekem plante oli jenisim laef mo Ol Man blong Leman oli putum tufala long kalabus, mo faea i raonem tufala—Wan klaod blong tudak i kavremap tri handred pipol—Graon i seksek, mo wan voes i givim oda long ol man blong sakem sin—Nifae mo Lihae i toktok wetem ol enjel, mo faea i raonem grup blong ol pipol ia. Raonabaot 30 B.K.B.[/i]\n\n1 Mo i bin hapen se long sem yia, luk, Nifae i givim jea blong jajmen long wan man we nem blong hem i Sesoram.\n\n2 From se ol loa blong olgeta mo ol gavman blong olgeta i bin stanap tru long voes blong ol pipol, mo olgeta we oli bin jusum nogud fasin oli moa plante bitim olgeta we oli jusum gud fasin, nao from hemia, oli kam raep blong kasem fasin blong panis, from ol loa i bin kam nogud.\n\n3 Yes, mo i no hemia nomo; oli wan stronghed pipol, inaf blong mekem se oli no save rulum olgeta tru long loa o jastis, be blong oli kilimded olgeta nomo.\n\n4 Mo i bin hapen se Nifae i kam taed from ol rabis fasin blong olgeta; mo hem i lego jea blong jajmen, mo hem i tekem long hemwan wok blong prijim toktok blong God long ol dei blong hem we i stap, mo semmak long brata blong hem Lihae, long evri dei blong hem we i stap;\n\n5 From tufala i tingbaot ol toktok we papa blong tufala Hileman i bin talem long tufala. Mo hemia i ol toktok we hem i talem:\n\n6 “Luk, ol boe blong mi, mi wantem se yutufala i mas tingbaot blong obei ol komanmen blong God; mo mi wantem se yutufala i talemaot long ol pipol ol toktok ia. Luk, mi bin givim long yutufala ol nem blong ol fasfala papa blong yumi we oli bin kamaot long graon blong Jerusalem; mo samting ia mi bin mekem blong taem we yutufala i tingbaot ol nem blong yutufala, bae yutufala i save tingbaot olgeta; mo taem we yutufala i tingbaot olgeta, bae yutufala i save tingbaot ol wok blong olgeta; mo taem we yutufala i tingbaot ol wok blong olgeta, bae yutufala i save tingbaot wanem we oli bin talem, mo tu, we oli bin raetem, se oli bin gud.\n\n7 From hemia, ol boe blong mi, mi wantem se yutufala i mekem samting we i gud, blong ol pipol oli save tokbaot mo raetem long saed blong yutufala, olsem we oli bin tokbaot mo raetem long saed blong olgeta tu.\n\n8 Mo nao ol boe blong mi, luk mi gat samfala samting moa we mi wantem blong yutufala i mekem, samting ia we mi wantem, hem i blong yutufala i no mekem ol samting ia blong yutufala i save tokflas, be blong yutufala i save mekem ol samting ia blong hivimap blong yutufala bakegen wan rij samting long heven, yes, we i no save finis, mo we i no save lus; yes, blong yutufala i save gat gudgudfala presen ia we i laef we i no save finis, we yumi gat wan stamba tingting blong ting se God i bin givim hemia long ol papa blong yumi.\n\n9 O tingbaot, tingbaot, ol boe blong mi, ol toktok we king Benjamin i bin talem long ol pipol blong hem; yes, tingbaot se i no gat wan narafala rod o wei, we bae oli sevem man, be tru long blad blong Jisas Kraes we i pem praes, Kraes ia we bae i kam; yes, tingbaot se hem bae i kam blong pemaot wol.\n\n10 Mo tingbaot tu ol toktok we Amulek i bin talem long Siesrom, long bigtaon blong Amonaeha; from hem i bin talem long hem se, i tru se Lod bae i kam blong pemaot ol pipol blong hem, be, bae hem i no kam blong pemaot olgeta wetem ol sin blong olgeta, be blong pemaot olgeta aot long ol sin blong olgeta.\n\n11 Mo hem i gat paoa we Papa i bin givim long hem blong pemaot olgeta aot long ol sin blong olgeta, from fasin blong sakem sin; from hemia, hem i bin sendem ol enjel blong hem blong talemaot ol gud nius blong fasin blong sakem sin, we i karem ol pipol i go long paoa blong Ridima, mekem se hem i save sevem sol blong olgeta.\n\n12 Mo nao, ol boe blong mi, tingbaot, tingbaot se hem i antap long strong ston blong Ridima blong yumi, we i Kraes, Pikinini blong God, we yutufala i mas bildim fandesen blong yutufala; blong mekem se taem we devel bae i sendemaot ol strongfala win blong hem, yes, ol spia blong hem long wael win, yes, taem we ol ston blong aes blong hem mo strong win blong hem bae i foldaon long yutufala, bae oli no gat paoa ova long yutufala blong pulum yutufala i go daon long bigfala hol blong harem nogud mo trabol we i no gat en; hemia i from strong ston we yutufala i bin bildimap yutufala antap long hem, we i wan sua fandesen, wan fandesen we sapos ol man oli bildimap olgeta antap long hem, oli no save foldaon.”\n\n13 Mo i bin hapen se hemia nao i ol toktok we Hileman i bin tijim long tufala boe blong hem; yes, hem i tijim tufala plante samting we oli no raetem, mo tu, plante samting we oli raetem.\n\n14 Mo tufala i bin tingbaot ol toktok blong hem; mo from hemia, tufala i go, mo obei ol komanmen blong God, blong tijim toktok blong God long medel blong ol pipol blong Nifae, stat long bigtaon Plante;\n\n15 Mo stat long ples ia i go long bigtaon blong Gid; mo long bigtaon blong Gid i go long bigtaon blong Myulek;\n\n16 Mo tu, long wan bigtaon i go long wan narafala bigtaon kasem taem we oli bin go fored long medel blong evri pipol blong Nifae we oli stap long graon long Saot; mo stat long ples ia i go long graon blong Sarahemla, long medel blong Ol Man blong Leman.\n\n17 Mo i bin hapen se oli prij wetem bigfala paoa, inaf blong mekem se oli blokem plante long olgeta we oli pulaot we oli bin go long Ol Man blong Nifae, inaf blong mekem se oli bin kam mo talemaot ol sin blong olgeta, mo oli kasem baptaes from oli sakem sin, mo semtaem nomo oli bin gobak long Ol Man blong Nifae blong traem blong stretem wetem olgeta ol rong we oli bin mekem.\n\n18 Mo i bin hapen se Nifae mo Lihae i prij long Ol Man blong Leman wetem bigfala paoa mo atoriti, from tufala i bin gat paoa mo atoriti we God i bin givim long tufala blong tufala i save toktok, mo tu, God i bin givim long tufala wanem tufala i mas talem—\n\n19 From hemia, tufala i bin toktok we i mekem se Ol Man blong Leman oli sapraes bigwan, mekem se tufala i winim tingting blong olgeta, inaf blong mekem se i gat eit taosen long Ol Man blong Leman we oli stap long graon blong Sarahemla mo raonabaot we oli bin kasem baptaes from oli sakem sin, mo tufala i mekem olgeta oli luksave fasin nogud blong ol kastom blong ol papa blong olgeta.\n\n20 Mo i bin hapen se Nifae mo Lihae i gohed, tufala i aot long ples ia blong go long graon blong Nifae.\n\n21 Mo i bin hapen se wan ami blong Ol Man blong Leman i tekem tufala mo sakem tufala long kalabus; yes, stret long semfala kalabus ia we ol wokman blong Limhae oli bin sakem Amon mo ol brata blong hem insaed long hem.\n\n22 Mo afta we oli sakem tufala long kalabus blong plante dei we tufala i no gat kaekae, luk, Ol Man blong Leman oli go insaed long kalabus blong tekem tufala blong oli save kilimded tufala.\n\n23 Mo i bin hapen se i olsem we faea i raonem Nifae mo Lihae, inaf blong mekem se oli fraet blong putum han blong olgeta long tufala, from oli fraet se bae oli bon. Be, Nifae mo Lihae, tufala i no bon; mo tufala i stap olsem se tufala i stanap long medel blong faea mo tufala i no bon.\n\n24 Mo taem we tufala i luk se wan longfala faea we i go antap i raonem tufala, mo i no bonem tufala, hat blong tufala i kasem strong paoa.\n\n25 From tufala i luk se Ol Man blong Leman oli fraet blong putum han blong olgeta long tufala; mo tu, oli fraet blong kam kolosap long tufala, be oli stanap olsem se fasin blong sapraes i nokem olgeta blong oli no save toktok.\n\n26 Mo i bin hapen se Nifae mo Lihae i stanap mo tufala i stat blong toktok long olgeta, se: “No fraet, from luk, hem i God we i bin soem long yufala gudfala samting ia, we hem i soem samting ia long yufala blong mekem se yufala i no save putum han blong yufala long mitufala blong kilimded mitufala.”\n\n27 Mo luk, taem we tufala i talem ol toktok ia, graon i seksek tumas, mo ol wol blong kalabus oli seksek olsem se oli rere blong foldaon long graon; be luk, oli no foldaon. Mo luk, olgeta we oli bin stap long kalabus oli Ol Man blong Leman mo Ol Man blong Nifae we oli bin pulaot.\n\n28 Mo i bin hapen se wan klaod blong tudak i kavremap olgeta, mo wan nogud fraet we i strong i bin kam long olgeta.\n\n29 Mo i bin hapen se wan voes i bin kamaot olsem se i bin kamaot antap long klaod blong tudak, i talem: “Yufala i sakem sin, yufala i sakem sin, mo nomo lukaotem blong panisim ol wokman blong mi we mi bin sendem long yufala blong talemaot ol gudnius long yufala.”\n\n30 Mo i bin hapen se taem we oli harem voes ia, mo oli luk se i no wan voes blong tanda, mo tu, i no voes blong wan bigfala nogud noes, be luk, hem i wan kwaet voes we i sofsof stret, olsem se i wan slo toktok, mo i go tru i go kasem sol—\n\n31 Mo i nomata we voes i sofsof, luk graon i seksek tumas, mo ol wol blong kalabus oli bin seksek bakegen, olsem se oli rere blong foldaon long graon; mo luk klaod blong tudak, we i bin kavremap olgeta, i no aot—\n\n32 Mo luk voes ia i kamaot bakegen, i talem se: “Yufala i sakem sin, yufala i sakem sin, from kingdom blong heven i kolosap; mo yufala i nomo lukaotem blong prapa spolem gud ol wokman blong mi.” Mo i bin hapen se graon i seksek bakegen, mo ol wol oli seksek.\n\n33 Mo tu, nambatri taem bakegen voes i kamaot, mo i talem long olgeta ol gudfala toktok we man i no save talemaot; mo ol wol oli seksek bakegen, mo graon i seksek olsem se i rere blong brok long pisis.\n\n34 Mo i bin hapen se Ol Man blong Leman oli no save ronwe from klaod blong tudak we i kavremap olgeta; yes, mo tu, oli no save muv from fraet we i kam long olgeta.\n\n35 Nao i gat wan long medel blong olgeta we i wan Man blong Nifae we i bin bon olsem wan Nifae, we long wan taem, hem i blong jos ia blong God be hem i bin pulaot long olgeta.\n\n36 Mo i bin hapen se hem i tanem hem raon, mo luk, hem i luk tru long klaod blong tudak ol fes blong Nifae mo Lihae; mo luk, fes blong tufala i bin saen tumas, hem i olsem ol fes blong ol enjel. Mo hem i luk se tufala i leftemap ol ae blong tufala i lukluk i go long heven; mo tufala i stap olsem se tufala i stap toktok o tufala i toktok laod long sam man we tufala i stap luk.\n\n37 Mo i bin hapen se man ia i bin singaot long grup blong pipol ia, blong oli save tanem olgeta mo luk. Mo luk, God i bin givim paoa long olgeta blong oli tanem olgeta mo oli luk; mo oli luk ol fes blong Nifae mo Lihae.\n\n38 Mo oli talem long man ia: “Luk, ?ol samting ia oli minim wanem, mo ol man ia oli stap toktok wetem huia?”\n\n39 Nao nem blong man ia i Aminadab. Mo Aminadab i talem long olgeta: “Tufala i stap toktok wetem ol enjel blong God.”\n\n40 Mo i bin hapen se Ol Man blong Leman oli talem long hem: “?Wanem nao bae mifala i mas mekem blong mekem se klaod blong tudak ia i save kamaot blong i nomo kavremap mifala?”\n\n41 Mo Aminadab i talem long olgeta: “Yufala i mas sakem sin, mo askem long voes ia, gogo kasem taem we bae yufala i gat fet long Kraes, we Alma, mo Amulek, mo Siesrom, oli bin tijim yufala long hem; mo taem we bae yufala i mekem samting ia, klaod blong tudak bae i kamaot blong i nomo kavremap yufala.”\n\n42 Mo i bin hapen se olgeta evriwan i stat blong askem long voes blong hem we i bin mekem graon i seksek; yes, oli bin askem kasem taem we klaod blong tudak i aot.\n\n43 Mo i bin hapen se taem we oli lukluk raonabaot, mo oli luk se klaod blong tudak i aot blong i nomo kavremap olgeta, luk, oli luk se wan longfala faea we i go antap i raonem olgeta, yes evri sol.\n\n44 Mo Nifae mo Lihae i stap long medel blong olgeta; yes, longfala faea we i go antap i raonem olgeta; yes, i olsem se oli stap long medel blong faea ia we i stap laet, be stil i no bonem olgeta, mo tu, i no bin bonem ol wol blong kalabus; mo olgeta i kam fulap wetem glad we toktok i no naf blong talem mo i fulap long glori.\n\n45 Mo luk, Tabu Spirit blong God i bin kam, i aot long heven i kam daon, mo i go insaed long hat blong olgeta, mo oli fulap olsem se i wetem faea, mo oli save talemaot ol gudfala toktok.\n\n46 Mo i bin hapen se wan voes i kamaot long olgeta, yes, wan naes voes, olsem se i wan slo toktok, i talem:\n\n47 “Pis, pis i stap wetem yufala, from fet blong yufala long Pikinini blong mi we mi Lavem Hem Tumas, we i bin stap stat long stat blong wol ia.”\n\n48 Mo nao, taem we oli harem samting ia, oli lukluk i go antap wetem ol ae blong olgeta olsem blong luk se long wea nao voes ia i bin kamaot long hem; mo luk, oli luk ol heven oli open; mo ol enjel oli bin aot long heven oli kam daon mo givhan long olgeta.\n\n49 Mo i bin gat raonabaot tri handred sol we oli bin luk mo oli bin harem ol samting ia; mo ol enjel oli talem long olgeta blong go mo no sapraes, mo tu, oli no mas gat tu tingting.\n\n50 Mo i bin hapen se oli go, mo oli tijim ol pipol, oli talemaot truaot evri eria raonabaot, evri samting we oli bin harem mo oli bin luk, inaf blong mekem se bigfala pat blong Ol Man blong Leman oli biliv long olgeta, from ol tru bigfala samting we oli bin kasem, mo oli bin soemaot.\n\n51 Mo olgeta we i bin biliv, oli putumdaon ol tul blong faet blong olgeta, mo tu, fasin blong no laekem man, mo tu, kastom blong ol papa blong olgeta.\n\n52 Mo i bin hapen se oli lego long Ol Man blong Nifae, ol graon we oli bin stap long olgeta.\n\n", "hel 6": "[center][font_size=26]Japta 6[/font_size][/center]\n\n[i]Ol Man blong Leman we oli stret mo gud, oli prij long Ol Man blong Nifae we oli nogud—Tugeta saed blong ol pipol oli kam antap gud long wan taem blong pis mo i gat plante samting—Lusifa, stamba blong sin, i tantanem hat blong ol man nogud mo ol Gadianton man blong stil blong oli kilimded man mo mekem fasin nogud—Ol man blong stil oli rulum gavman blong Ol Man blong Nifae. Raonabaot 29–23 B.K.B.[/i]\n\n1 Mo i bin hapen se taem we nambasiksti mo tu yia blong rul blong ol jaj i en, evri samting ia oli bin hapen mo Ol Man blong Leman, bigfala pat blong olgeta, oli kam wan stret mo gud pipol, inaf blong mekem se stret mo gud fasin blong olgeta i bitim hemia blong Ol Man blong Nifae, from fasin blong olgeta blong stanap strong mo fasin blong olgeta blong stap strong long fet.\n\n2 From luk, i bin gat plante long Ol Man blong Nifae we oli kam stronghed mo oli no wantem sakem sin mo oli nogud bigwan, inaf blong mekem se oli sakemaot toktok blong God mo evri prijing mo profesi we i bin kam long medel blong olgeta.\n\n3 Nomata long hemia, pipol blong jos i bin gat bigfala glad from Ol Man blong Leman oli bin jenisim laef, yes, from jos ia blong God, we i stanap long medel blong olgeta. Mo oli felosip, wan wetem narawan, mo oli hapi wan wetem narawan, mo oli gat bigfala glad.\n\n4 Mo i bin hapen se plante long Ol Man blong Leman oli kam daon long graon blong Sarahemla, mo oli talemaot long ol pipol blong Ol Man blong Nifae olsem wanem we oli bin jenisim laef blong olgeta, mo oli askem strong long olgeta blong gat fet mo blong sakem sin.\n\n5 Yes, mo plante oli prij wetem paoa we i bigwan tumas mo atoriti, we i mekem tingting blong plante long olgeta i stap daon olgeta, blong stap olsem ol man we oli folem God mo Sipsip wetem tingting we i stap daon.\n\n6 Mo i bin hapen se plante long Ol Man blong Leman oli go long graon long Not; mo tu, Nifae mo Lihae i go long graon long Not, blong prij long ol pipol. Mo olsem ia nao siksti mo nambatri yia i bin en.\n\n7 Mo luk, i bin gat pis long evri graon, inaf blong mekem se Ol Man blong Nifae oli go long eni pat blong graon we oli wantem, oli go long Ol Man blong Nifae o long Ol Man blong Leman.\n\n8 Mo i bin hapen se Ol Man blong Leman tu oli go long eni ples we oli wantem, oli go long Ol Man blong Leman o long Ol Man blong Nifae; mo olsem ia nao oli fri blong wok wan wetem narawan long olgeta, blong pem mo salem samting, mo blong winim samting, folem wanem oli wantem.\n\n9 Mo i bin hapen se oli kam rij tumas, Ol Man blong Leman tugeta wetem Ol Man blong Nifae; mo oli gat ol gol, mo ol silva, mo evri defren kaen aean we i gudgudfala, we i plante tumas tugeta long graon long Saot wetem graon long Not.\n\n10 Nao graon long Saot oli bin singaotem Lihae, mo graon long Not oli bin singaotem Myulek, we i folem nem blong boe blong Sedekaea; from Lod i bin tekem Myulek i go long graon long Not, mo Lihae i go long graon long Saot.\n\n11 Mo luk, i gat evri kaen gol long tufala graon ia, mo silva, mo ol gudgudfala aean blong evri kaen; mo i gat tu ol gudgudfala wokman, we oli wok long ol defren kaen aean mo oli wokem gud olgeta; mo olsem ia nao oli kam rij.\n\n12 Oli planem plante plante sid, long Not tugeta wetem long Saot; mo oli gro gud tumas; long Not tugeta wetem long Saot. Mo ol pipol ia oli kam plante mo kam strong tumas long graon. Mo oli fidim plante grup blong animol mo ol buluk, yes, plante animol we oli fatfat.\n\n13 Luk ol woman blong olgeta oli bin wok mo mekem tred, mo oli mekem evri kaen kaliko, kaliko we oli somap gud mo ol kaliko blong evri kaen, blong kavremap bodi blong olgeta we i neked. Mo olsem ia nao siksti mo fo yia i bin pas i go wetem pis.\n\n14 Mo long nambasiksti mo faef yia oli bin gat bigfala glad mo pis tu, yes, plante prijing mo plante profesi long saed blong ol samting we bae i kam. Mo olsem ia nao siksti mo faef yia i bin pas i go.\n\n15 Mo i bin hapen se long nambasiksti mo sikis yia blong rul blong ol jaj, luk, wan han we oli no save hem i bin kilimded Sesoram long taem we hem i bin sidaon long jea blong jajmen. Mo i bin hapen se long semfala yia, we boe blong hem, we ol pipol oli bin jusum blong tekem ples blong hem, oli kilim hem i ded tu. Mo olsem ia nao siksti mo sikis yia i bin en.\n\n16 Mo long stat blong siksti mo seven yia ol pipol oli bin stat blong kam nogud tumas bakegen.\n\n17 From luk, Lod i bin blesem olgeta longtaem wetem ol rij samting blong wol mekem se oli no mekem olgeta oli kam kros, oli faet, o mekem blad i ron; from hemia, oli stat blong putum hat blong olgeta long ol rij samting blong olgeta; yes, oli stat blong lukaotem blong kasem samting blong mekem se oli save leftemap olgeta, blong wan i moa hae long narafalawan; from hemia, oli stat blong mekem ol fasin blong kilim man i ded long sikret, mo blong stil mo blong tekem ol samting long taem blong faet, blong oli save kasem mane.\n\n18 Mo nao luk, olgeta man blong kilim man i ded mo olgeta blong tekem ol samting long taem blong wo, oli wan grup we Kiskumen mo Gadianton i bin statem. Mo nao i bin hapen se i gat plante long olgeta, we long medel blong Ol Man blong Nifae, oli blong grup blong Gadianton. Be luk, oli moa plante long medel blong Ol Man blong Leman we oli moa nogud. Mo oli bin singaotem olgeta Ol Man blong Gadianton blong stil mo kilim man i ded.\n\n19 Mo hem i olgeta ia we oli bin kilimded jif jaj Sesoram, mo boe blong hem, taem we oli stap long jea blong jajmen; mo luk, oli no faenemaot olgeta.\n\n20 Mo nao i bin hapen se taem we Ol Man blong Leman oli faenem se oli gat ol man blong stil long medel blong olgeta, oli harem nogud tumas; mo oli yusum evri wei long paoa blong olgeta blong prapa spolem gud olgeta blong oli aot long fes blong wol.\n\n21 Be luk, Setan i bin tanem hat blong pat we i moa bigwan blong Ol Man blong Nifae, inaf blong mekem se oli joen wetem ol grup blong ol man blong stil, mo oli mekem ol kavenan blong olgeta mo ol strong promes blong olgeta, se bae oli lukaotem gud mo sevem wanwan long olgeta long eni kaen problem we bae oli fesem, blong mekem se oli no mas safa from ol fasin blong olgeta blong kilim man i ded, mo ol fasin blong olgeta blong tekem ol samting long taem blong wo, mo ol fasin blong olgeta blong stil.\n\n22 Mo i bin hapen se oli gat ol saen blong olgeta, yes, ol sikret saen blong olgeta, mo ol sikret toktok blong olgeta; mo hemia blong oli save luksave wan brata we i bin mekem kavenan, blong eni kaen fasin nogud we brata blong hem bae i mekem, bae hem i no kasem trabol long brata blong hem, o olgeta we oli blong grup blong hem, we oli bin mekem kavenan ia.\n\n23 Mo olsem ia nao oli save kilim man i ded, mo stil long taem blong wo, mo stil, mo mekem ol fasin blong stap slip olbaot mo evri kaen fasin nogud, agensem ol loa blong kantri blong olgeta, mo tu, ol loa blong God blong olgeta.\n\n24 Mo eni man long olgeta we i blong grup blong olgeta we i talemaot long wol long saed blong ol fasin nogud blong olgeta mo ol rabis sin blong olgeta, bae hem i mas pas long kot, i no folem ol loa blong kantri blong olgeta, be folem ol loa blong fasin nogud blong olgeta, we Gadianton mo Kiskumen nao i bin givim.\n\n25 Nao luk, hem i ol sikret strong promes mo ol kavenan ia nao we i mekem Alma i givim oda long boe blong hem se oli no mas go olbaot long wol, from nogud ol samting ia bae oli wan wei blong karem ol pipol oli go daon go kasem taem oli prapa spolem nogud olgeta we oli ded evriwan.\n\n26 Nao luk, ol sikret strong promes mo ol kavenan ia oli no bin go long Gadianton aot long ol histri we Hileman i bin kasem; be luk, oli bin go long hat blong Gadianton tru long semfala man we i bin giaman long ol fas mama mo papa blong yumi blong tekem mo kakae frut we i no blong kakae—\n\n27 Yes, semfala man ia we i bin plan wetem Ken, se sapos hem i kilimded brata blong hem Ebel, bae wol i no save. Mo hem i stap plan wetem Ken mo olgeta we oli folem hem stat long tetaem ia i go.\n\n28 Mo tu, hem i bin semfala man ia we i putum insaed long hat blong ol pipol blong bildim wan taoa we i hae inaf blong oli save go long heven. Mo hem i semfala man we i lidim ol pipol we i kam long taoa ia oli kam insaed long graon ia; we i pulpulum ol wok blong tudak mo ol rabis sin i go olbaot long ful fes blong graon kasem taem we hem i pulum ol pipol oli go daon blong prapa spolem gud olgeta blong oli lus fulwan, mo blong go long wan hel we i no gat en.\n\n29 Yes, hem i semfala man we i bin putum insaed long hat blong Gadianton blong gohed long ol wok blong tudak, mo blong kilim man i ded long sikret; mo hem i karem samting ia i go stat long stat blong man i go kasem taem ia.\n\n30 Mo luk, hem i hem we i stamba blong sin. Mo luk, hem i stap gohed long ol wok blong tudak blong hem mo kilim man i ded long sikret, mo i pasem daon ol plan blong olgeta, mo ol strong promes blong olgeta, mo ol kavenan blong olgeta, mo ol plan blong olgeta blong fasin nogud we i rabis stret, stat long wan jeneresen i go long narafala jeneresen folem olsem we hem i save kasem blong holem hat blong ol pikinini blong ol man.\n\n31 Mo nao luk, hem i bin gat bigfala kontrol long hat blong Ol Man blong Nifae; yes, inaf blong mekem se oli kam nogud tumas; yes, bigfala pat long olgeta i tanem olgeta aot long rod blong stret mo gud fasin, mo oli purumbut andanit long ol leg blong olgeta, ol komanmen blong God, mo oli tanem olgeta i go long ol rod blong olgetawan nomo, mo oli bildimap long olgeta bakegen, ol aedol long ol gol blong olgeta mo ol silva blong olgeta.\n\n32 Mo i bin hapen se i no afta plante yia, evri rabis fasin ia i kam long olgeta, inaf blong mekem se wan bigfala pat blong samting ia i kam long olgeta long nambasiksti mo seven yia blong rul blong ol jaj ova long ol pipol blong Nifae.\n\n33 Mo oli gro long ol rabis fasin blong olgeta long nambasiksti mo eit yia tu, hemia i bin mekem se olgeta we oli gat stret mo gud fasin oli harem nogud bigwan mo kraekrae bigwan.\n\n34 Mo olsem ia nao yumi luk se Ol Man blong Nifae oli stat blong kam slak from oli lusum bilif, mo gro long fasin nogud mo ol rabis sin, taem we Ol Man blong Leman oli stat blong gro bigwan tumas long save long saed blong God blong olgeta; yes, oli stat blong holem ol loa mo ol komanmen blong hem, mo blong wokbaot folem trutok mo stret fasin long fored blong hem.\n\n35 Mo olsem ia nao yumi luk se Spirit blong Lod i stat blong kamaot long Ol Man blong Nifae, from ol fasin nogud mo strong hat blong olgeta.\n\n36 Mo olsem ia nao yumi luk se Lod i stat blong kapsaetem Spirit blong hem long Ol Man blong Leman, from fasin blong olgeta we i isi mo oli wantem blong biliv long ol toktok blong hem.\n\n37 Mo i bin hapen se Ol Man blong Leman oli lukaotem grup blong Ol Man Gadianton blong stil blong; mo oli prijim toktok blong God long medel blong olgeta moa nogud man, inaf blong mekem se, grup ia blong ol man blong stil, oli prapa spolem gud olgeta fulwan, oli aot long medel blong Ol Man blong Leman.\n\n38 Mo i bin hapen se long narafalasaed, Ol Man blong Nifae oli bildimap olgeta mo sapotem olgeta, stat long olgeta we oli moa nogud, kasem taem we oli kavremap evri graon blong Ol Man blong Nifae, mo oli trikim bigfala pat long olgeta we oli gat stret mo gud fasin, kasem taem we oli kam daon blong biliv long ol wok blong olgeta, mo kasem mo tekem ol samting we oli stilim, mo blong joen wetem olgeta long ol sikret fasin blong olgeta blong kilim man i ded mo mekem ol sikret plan.\n\n39 Mo olsem ia oli bin tekem stamba paoa blong gavman, inaf blong mekem se oli purumbut andanit long ol leg blong olgeta, mo wipim, mo smasem gud, mo tanem ol baksaed blong olgeta long ol puaman, mo olgeta we i no stap flas, mo olgeta we oli stap folem God wetem tingting we i stap daon.\n\n40 Mo olsem ia nao yumi luk se oli stap long wan rabis ples, mo oli kam raep blong kasem wan panis we i no gat en.\n\n41 Mo i bin hapen se olsem ia nao nambasiksti mo eit yia blong rul blong ol jaj ova long ol pipol blong Nifae i bin en.\n\n", "hel 7": "Profesi blong Nifae, Boe blong Hileman—God i wonem ol pipol blong Nifae se bae hem i visitim olgeta long kros blong hem, blong panisim olgeta fulwan sapos oli no sakem ol fasin nogud blong olgeta. God i kilim ol pipol blong Nifae wetem wan sik; oli sakem sin mo tanem olgeta long hem. Samuel, wan man blong Leman, i profesae long Ol Man blong Nifae.\n\nI stat long japta 7 i go kasem en blong japta 16.\n\n[center][font_size=26]Japta 7[/font_size][/center]\n\n[i]Ol pipol oli sakemaot Nifae long Not mo hem i gobak long Sarahemla—Hem i prea long taoa blong garen blong hem mo afta i singaotem ol pipol blong sakem sin o kasem ded. Raonabaot 23–21 B.K.B.[/i]\n\n1 Luk, nao i bin hapen long nambasiksti mo naen yia blong rul blong ol jaj ova long ol pipol blong Ol Man blong Nifae, se Nifae, boe blong Hileman, i bin aot long graon long Not mo gobak long graon blong Sarahemla.\n\n2 From hem i bin go long medel blong ol pipol we oli stap long Not, mo i prijim toktok blong God long olgeta, mo i profesae plante samting long olgeta.\n\n3 Mo oli sakemaot evri toktok blong hem, inaf blong mekem se hem i no save stap long medel blong olgeta, be i gobak bakegen long graon blong hem we hem i bin bon long hem.\n\n4 Mo taem we hem i luk se ol pipol oli stap long wan level blong fasin nogud we i rabis stret, mo olgeta Gadianton man blong stil oli tekem ol jea blong jajmen—oli bin tekova long paoa mo atoriti ova long graon long rabis fasin; oli lego ol komanmen blong God, mo oli no mekem wan gudfala fasin nating long fored blong hem; oli no mekem jastis long ol pikinini blong ol man.\n\n5 Oli panisim olgeta we oli stret mo gud from stret mo gud fasin blong olgeta; oli letem ol man we oli rong mo ol man nogud oli go mo no kasem panis from mane blong olgeta; mo antap long hemia, oli holem ofis long hed blong gavman, blong rul mo mekem samting folem ol tingting blong olgeta, blong maet oli save kasem mane mo glori blong wol, mo, antap long hem, blong i moa isi blong mekem adaltri, mo stil, mo kilim man i ded, mo mekem folem ol tingting blong olgeta—\n\n6 Nao bigfala fasin nogud ia i bin kam long Ol Man blong Nifae, long wan taem we i no tekem plante yia; mo taem we Nifae i luk samting ia, hat blong hem i solap wetem sore insaed long jes blong hem; mo long harem nogud blong sol blong hem, hem i talem:\n\n7 “O, mi wantem we sapos mi save gat ol dei blong mi long ol dei we papa blong mi Nifae i aot long graon blong Jerusalem, i kam blong fastaem, blong mekem se bae mi save stap hapi wetem hem long promes graon; ale, ol pipol blong hem oli isi blong tijim olgeta, oli strong blong holem ol komanmen blong God, mo slo blong wan man i lidim olgeta blong mekem nogud fasin; mo oli kwik blong lisin long ol toktok blong Lod—\n\n8 Yes, sapos nomo mi bin laef long ol dei ia, ale bae sol blong mi bae i gat glad from ol stret mo gud fasin blong ol brata blong mi.\n\n9 Be luk, God hem i jusum se, hemia taem blong mi, mo se, sol blong mi bae i fulap long harem nogud, from hemia, ol fasin nogud blong ol brata blong mi.”\n\n10 Mo luk, nao i bin hapen se hem i long wan taoa, we i stap long garen blong Nifae, we i stap kolosap long bigfala rod we i go long bigfala maket, we i stap long bigtaon blong Sarahemla; mekem se, Nifae i bodaon hemwan long taoa we i stap long garen blong hem, we taoa ia i stap kolosap tu long get blong garen we bigfala rod i pas long hem.\n\n11 Mo i bin hapen se i gat samfala man oli stap pas kolosap mo oli luk Nifae taem we hem i kapsaetem sol blong hem long God long taoa; mo oli ron mo oli talem ol pipol wanem oli bin luk, mo ol pipol oli kam tugeta long ol grup blong pipol blong oli save kam blong save stamba tingting blong bigfala harem sore from ol fasin nogud blong ol pipol.\n\n12 Mo nao, taem we Nifae i girap, nao i luk ol grup blong ol pipol we oli kam tugeta.\n\n13 Mo i bin hapen se hem i openem maot blong hem mo i talem long olgeta: “?Luk, from wanem yufala i bin kam tugeta? ?Blong mi save talem long yufala long saed blong ol fasin nogud blong yufala?\n\n14 !Yes, from mi bin kam antap long taoa blong mi blong mi save kapsaetem sol blong mi long God blong mi, from ol harem nogud tumas blong hat blong mi, we i from ol fasin nogud blong yufala!\n\n15 Mo from harem sore mo kraekrae blong mi, nao yufala i kam tugeta, mo yufala i sapraes; yes, mo yufala i gat bigfala nid blong sapraes; yes, yufala i nid blong sapraes from yufala i letem yufala blong devel i gat bigfala kontrol long hat blong yufala.\n\n16 Yes, ?olsem wanem nao yufala i save letem yufala i go long ol giaman blong hem we i stap lukaotem blong sendem sol blong yufala i go daon long sin we i no gat en mo bigfala harem nogud we i no gat en?\n\n17 !O yufala i sakem sin, yufala i sakem sin! ?From wanem bae yufala i ded? Tanem yufala, tanem yufala long Lod, God blong yufala. ?From wanem hem i bin lego yufala?\n\n18 Hem i from yufala i bin mekem hat blong yufala i kam strong; yes, yufala i no wantem lisin long voes blong gudfala man blong lukaot long sipsip; yes, yufala i mekem hem i kam kros agensem yufala.\n\n19 Mo luk, long ples blong karem yufala i kam tugeta wanples, sapos yufala i no sakem sin, luk, bae hem i mekem yufala i seraot i go olbaot blong mekem se yufala bae i kam ol mit blong ol dog mo ol wael animol.\n\n20 O, ?olsem wanem nao yufala i save fogetem God blong yufala long sem dei we hem i mekem yufala i go fri?\n\n21 Be luk, hem i blong kasem mane, blong ol man i presem yufala, yes, mo blong yufala i save kasem gol mo silva. Mo yufala i putum hat blong yufala long ol rij samting mo ol samting blong wol we oli blong nating; from samting ia yufala i kilim man i ded, mo stil long taem blong wo, mo stil, mo mekem giaman tok agensem neba blong yufala, mo mekem evri kaen fasin nogud.\n\n22 Mo from stamba tingting ia, trabol bae i kam long yufala sapos yufala i no sakem sin, from sapos bae yufala i no sakem sin, luk, bigfala bigtaon ia, mo tu, evri bigfala bigtaon we oli stap raonabaot, we oli long ol graon blong yumi, bae ol enemi oli tekemaot olgeta blong mekem se bae yufala i no gat ples long olgeta; from luk, Lod bae i no givim long yufala paoa, olsem we hem i bin mekem bifo blong stanap strong agensem ol enemi blong yufala.\n\n23 From luk, Lod i talem olsem ia nao: ‘Bae mi no soem long ol man nogud, ol paoa blong mi, i no gat wan i moa bitim narafalawan, be long olgeta nomo we oli sakem ol sin blong olgeta, mo lisin gud long ol toktok blong mi.’ Nao from hemia, mi wantem se yufala i mas luk, ol brata blong mi, se hemia bae i moa gud long Ol Man blong Leman bitim yufala, be sapos nomo yufala i sakem sin.\n\n24 From luk, oli moa stret mo gud bitim yufala, from oli no sin agensem bigfala save ia we yufala i bin kasem; from hemia, Lod bae i gat sore long olgeta; yes, bae hem i mekem ol dei blong olgeta oli longfala mo mekem namba blong ol pikinini blong olgeta i kam antap, iven long taem we Ol Man blong Nifae bae oli prapa spolem gud yufala, be sapos nomo yufala i sakem sin.\n\n25 Yes, !sore tumas long yufala from bigfala rabis sin we i kam long medel blong yufala; mo yufala i mekem yufala i joen wetem hem, yes, long sikret grup we i stanap tru long Gadianton!\n\n26 Yes, !sore tumas bae i kam long yufala from hae tingting we yufala i letem blong kam insaed long hat blong yufala, we i leftemap yufala bitim samting we i gud from ol rij samting blong yufala we i bigfala tumas!\n\n27 Yes, !sore tumas long yufala from ol fasin nogud mo ol rabis sin blong yufala!\n\n28 Mo sapos yufala i no sakem sin, bae yufala i ded; yes, bae ol enemi blong yufala oli tekemaot ol graon long yufala, mo bae oli prapa spolem gud yufala, yufala i aot long fes blong graon ia.\n\n29 Luk nao, mi no talem se ol samting ia bae oli hapen, folem save blong mi nomo, from i no long save blong mi nomo we mi save ol samting ia; be luk, mi save se ol samting ia oli tru from Lod God i bin talemaot long mi, from hemia, mi testifae se bae oli hapen.”\n\n", "hel 8": "[center][font_size=26]Japta 8[/font_size][/center]\n\n[i]Ol nogud jaj oli lukaotem blong giaman long ol pipol blong oli agensem Nifae—Ebraham, Moses, Sinos, Sinok, Isaeas, Aesea, Jeremaea, Lihae, mo Nifae olgeta evriwan oli bin testifae long saed blong Kraes—Tru long fasin we God i toktok long man, Nifae i talemaot se oli bin kilimded jif jaj. Raonabaot 23–21 B.K.B.[/i]\n\n1 Mo nao i bin hapen se taem we Nifae i talem ol toktok ia, luk, i gat ol man we oli ol jaj, we oli blong sikret grup blong Gadianton tu, mo oli kros, mo oli singaot strong agensem hem, oli talem long ol pipol: “?From wanem yufala i no holemtaet man ia mo tekem hem i kam blong hem i save kasem panis folem trabol we hem i bin mekem?\n\n2 ?From wanem yufala i stap luk man ia, mo stap harem hem i go agensem pipol ia mo agensem loa blong yumi?”\n\n3 From luk, Nifae i bin talemaot long olgeta long saed blong fasin blong yusum nogud loa blong olgeta; yes, plante samting Nifae i bin talemaot we oli no save raetem; mo i no gat eni samting we hem i talemaot we i agensem ol komanmen blong God.\n\n4 Mo ol jaj ia oli kros long hem from hem i toktok klia long olgeta long saed blong ol sikret wok blong tudak blong olgeta; be, oli fraet blong putum han blong olgeta long hem from oli fraet long ol pipol se bae oli singaot agensem olgeta.\n\n5 From hemia, oli singaot long ol pipol, se: “?From wanem yufala i letem man ia blong go agensem yumi? From luk hem i jajem evri pipol ia, blong kasem ded; yes, mo tu, we ol bigfala bigtaon blong yumi bae ol enemi blong yumi i tekemaot long yumi, blong mekem se bae yumi no gat ples long olgeta.\n\n6 Mo nao yumi save se hemia i no save hapen, from luk, yumi gat paoa, mo ol bigtaon blong yumi oli bigfala, from hemia, ol enemi blong yumi i no save gat paoa ova long yumi.”\n\n7 Mo i bin hapen se olsem ia nao oli tantanem tingting blong ol pipol blong oli kros agensem Nifae, mo oli statem ol rao long medel blong olgeta; from i gat sam we oli singaot: “Yufala i livim man ia, from hem i wan gud man, mo ol samting ia we hem i talemaot i tru we bae oli hapen sapos yumi no sakem sin;\n\n8 Yes, luk, ol jajmen bae oli kam long yumi we hem i bin testifae long yumi; from yumi save se hem i testifae stret long yumi long saed blong ol fasin nogud blong yumi. Mo luk oli plante, mo tu, hem i save evri samting we bae i hapen long yumi semmak olsem we hem i save ol fasin nogud blong yumi;\n\n9 Yes, mo luk, sapos hem i no wan profet bae hem i no save testifae long saed blong ol samting ia.”\n\n10 Mo i bin hapen se ol pipol ia we oli lukaot blong prapa spolem gud Nifae, oli stop from fraet blong olgeta, mekem se oli no putum han blong olgeta long hem; from hemia, hem i stat bakegen blong toktok long olgeta, from hem i luk se hem i winim sapot long ae blong samfala, inaf blong mekem se ol narafala oli fraet.\n\n11 From hemia, hem i mas toktok moa long olgeta, i talem se: “Luk, ol brata blong mi, ?yufala i no bin ridim se God i givim paoa long wan man, we i Moses, blong kilim ol wota blong Red Si, mo wota i bin seraot i go long ples ia mo long ples ia, inaf blong mekem se ol laen blong Isrel, we oli ol bubu blong yumi, oli wokbaot i kam long drae graon, mo wota i sarem ol ami blong Ol Man Ijip mo i solemdaon olgeta?\n\n12 Mo nao luk, sapos God i bin givim long man ia paoa olsem ia, ale, ?from wanem bae yufala i rao long medel blong yufala, mo talem se hem i no givim long mi eni paoa we tru long paoa ia mi save gat save long saed blong ol jajmen we bae i kam long yufala sapos yufala i no sakem sin?\n\n13 Be, luk, yufala i no tanem baksaed long ol toktok blong mi nomo be yufala i tanem baksaed tu long ol toktok we ol papa blong yumi oli bin talemaot, mo tu, ol toktok we man ia, Moses i bin talemaot, we i gat bigfala paoa we God i bin givim long hem, yes, ol toktok we hem i talemaot long saed blong taem we Mesaea bae i kam.\n\n14 Yes, ?hem i no bin talemaot se Pikinini blong God bae i kam? Mo semmak olsem we hem i bin leftemap aean snek long waelples, olsem ia nao bae oli leftemap man ia we bae i kam.\n\n15 Mo olsem we olgeta we bae oli lukluk long snek ia bae oli laef, long sem fasin, olgeta we oli lukluk long Pikinini blong God wetem fet, mo oli gat wan spirit we i wantem blong sakem sin, bae oli save laef, we i go kasem laef ia we i no save finis.\n\n16 Mo nao luk, Moses i no testifae long ol samting ia nomo, be evri tabu profet tu, stat long ol dei blong hem i go daon kasem ol dei blong Ebraham.\n\n17 Yes, mo luk, Ebraham i luk taem we bae hem i kam, mo hem i fulap wetem glad mo hem i bin hapi.\n\n18 Yes, mo luk mi talem long yufala, se i no Ebraham nomo we i save ol samting ia, be tu, i gat plante we oli save hemia bifo ol dei blong Ebraham we oli bin singaotem olgeta tru long oda blong God; yes, folem oda blong Pikinini blong hem; mo hemia, blong oli soemaot i go long ol pipol plante, plante taosen yia bifo hem i kam, se i tru, se fasin blong pemaot man bae i mas kam long olgeta.\n\n19 Mo nao mi wantem yufala i save se, stat long ol dei blong Ebraham tu, i bin gat plante profet we oli bin testifae long saed blong ol samting ia; yes, luk, profet Sinos i testifae strong; from hemia ia nao, oli bin kilim hem i ded.\n\n20 Mo luk, Sinok tu, mo tu, Isaeas, mo tu, Aesea, mo Jeremaea, (Jeremaea i sem profet we i testifae long saed blong taem ia we bae oli prapa spolem gud Jerusalem) mo nao yumi save se oli prapa spolem gud Jerusalem folem ol toktok blong Jeremaea. O ale, ?from wanem bae Pikinini blong God i no kam, folem profesi blong hem?\n\n21 Mo nao ?bae yufala i gat kwestin se Jerusalem i bin lus evriwan? ?Bae yufala i talem se oli no bin kilimded ol boe blong Sedekaea, evriwan be Myulek nomo? Yes, mo ?yufala i no luk se ol pikinini blong Sedekaea oli stap wetem yumi, mo oli bin ronem olgeta aot long graon blong Jerusalem? Be luk, i no hemia nomo—\n\n22 Papa blong yumi Lihae oli bin ronem hem aot long Jerusalem, from hem i testifae long saed blong ol samting ia. Nifae tu i bin testifae long saed blong ol samting ia, mo tu, kolosap evri papa blong yumi, i kam daon i kasem taem ia; yes, oli bin testifae long saed blong taem we Kraes bae i kam, mo oli bin wet long hem mo oli bin hapi long dei blong hem, we bae i kam.\n\n23 Mo luk, hem i God, mo hem i stap wetem olgeta, mo hem i bin soemaot hemwan long olgeta, mekem se hem i bin pemaot olgeta; mo oli bin givim long hem glori from samting ia we bae i kam.\n\n24 Mo nao, from mi luk se yufala i bin save ol samting ia mo yufala i no save tanem baksaed long olgeta sapos yufala i no giaman, from hemia yufala i bin sin, taswe, from yufala i sakemaot evri samting ia, i nomata long plante pruf tumas we yufala i bin kasem; yes, yufala i kasem evri samting, ol samting long heven tugeta wetem evri samting we oli stap long wol, olsem wan witnes se oli tru.\n\n25 Be luk, yufala i sakemaot trutok, mo go agensem tabu God blong yufala; mo tu, long taem ia, long ples blong hivimap blong yufala, ol rij samting long heven, ples we i no gat samting i save kam roten, mo ples we i no gat wan samting we i no klin i save kam long hem; be yufala i hivimap blong yufala bigfala nogud kros blong dei blong jajmen.\n\n26 Yes, naoia i stap yufala i stap kam raep, from ol fasin blong yufala blong kilim man i ded mo from fasin blong slip wetem wan woman o man bifo long mared mo from fasin nogud blong yufala, blong kasem panis we i no gat en; yes, be sapos yufala i no sakem sin, bae i kasem yufala i no long taem.\n\n27 Yes, luk hem i stap naoia long ol doa blong yufala; yes, yufala i go long jea blong jajmen, mo lukaotem; mo luk, oli bin kilimded jaj blong yufala, mo hem i stap ledaon long blad blong hem; mo brata blong hem i bin kilim hem i ded, brata ia we i lukaotem blong sidaon long jea blong jajmen.\n\n28 Mo luk, tufala tugeta i stap long sikret grup blong yufala, we stamba blong hem i Gadianton mo nogudwan we i stap lukaotem blong prapa spolem gud sol blong ol man.”\n\n", "hel 9": "[center][font_size=26]Japta 9[/font_size][/center]\n\n[i]Ol mesenja oli faenem jif jaj i ded long jea blong jajmen—Oli putum olgeta long kalabus mo afta oli tekemaot olgeta bakegen—Tru long fasin we God i toktok long man, Nifae i talemaot se Siantum i man we i kilimded jif jaj—Samfala long ol pipol oli tekem Nifae olsem wan profet. Raonabaot 23–21 B.K.B.[/i]\n\n1 Luk, nao i bin hapen se taem we Nifae i talemaot ol toktok ia, samfala man we oli stap wetem olgeta oli ron i go long jea blong jajmen; yes, i gat faef man we oli go, mo oli talem long medel blong olgeta bakegen, taem we oli stap go:\n\n2 “Luk, nao bae yumi save tru sapos man ia i wan profet mo God i givim oda long hem blong profesae ol gudfala samting olsem long yumi. Luk, yumi no bilivim se hem i bin mekem olsem, yumi no biliv se hem i wan profet; be, sapos samting ia we hem i bin talem long saed blong jif jaj i tru, se hem i ded, ale, bae yumi bilivim se ol narafala toktok we hem i bin talemaot oli tru.”\n\n3 Mo i bin hapen se oli ron wetem strong paoa blong olgeta, mo oli kam insaed mo go long jea blong jajmen; mo luk, jif jaj i foldaon long graon, mo hem i ledaon long blad blong hem.\n\n4 Mo nao luk, taem we oli luk samting ia, oli sapraes tumas, inaf blong mekem se oli foldaon long graon; from oli no bin bilivim ol toktok we Nifae i bin talem long saed blong jif jaj.\n\n5 Be naoia, taem we oli luk, oli biliv, mo fraet i kam long olgeta from oli fraet se evri jajmen we Nifae i talemaot bae i kam long ol pipol; from hemia, oli seksek, mo oli foldaon long graon.\n\n6 Nao semtaem afta we hem i kilimded jif jaj—brata blong hem i stikim hem wetem naef mo i putum klos blong oli no save luksave hem, mo hem i ronwe, mo ol wokman oli ron mo talemaot long ol pipol, oli singaot blong talemaot long ol pipol long saed blong fasin ia blong kilim man i ded;\n\n7 Mo luk ol pipol oli kam tugeta long ples blong jea blong jajmen—mo luk, long sapraes blong olgeta oli luk ol faef man ia we oli foldaon long graon.\n\n8 Mo nao luk, ol pipol oli no save eni samting long saed blong grup blong pipol ia we oli bin kam tugeta long garen blong Nifae; from hemia, oli talem long medel blong olgeta bakegen: “Ol man ia oli olgeta we oli kilimded jaj, mo God i kilim olgeta mekem se oli no save ronwe long yumi.”\n\n9 Mo i bin hapen se oli holemtaet olgeta, mo oli fasem olgeta mo oli sakem olgeta long kalabus. Mo i gat wan nius i go long evri ples se oli kilimded jaj, mo se olgeta we oli kilimded hem oli tekem olgeta mo sakem olgeta long kalabus.\n\n10 Mo i bin hapen se long nekis dei ol pipol oli kam tugeta blong krae sore mo blong livim kakae, hemia long taem we oli berem bigfala jif jaj we oli kilim hem i ded.\n\n11 Mo tu, olsem ia nao ol jaj we oli bin stap long garen blong Nifae, mo oli harem ol toktok blong hem, olgeta tu oli kam tugeta long taem we oli berem jaj.\n\n12 Mo i bin hapen se oli askem long medel blong ol pipol, se: “?Wehem olgeta faef ia we oli bin sendem olgeta blong faenem jif jaj sapos hem i ded?” Mo oli bin ansa mo talem: “Long saed blong olgeta faef ia we yufala i talem se yufala i bin sendem, mifala i no save; be i gat faef we oli olgeta we oli kilimded jif jaj we mifala i sakem long kalabus.”\n\n13 Mo i bin hapen se ol jaj oli wantem se oli tekem olgeta oli kam; mo oli bin tekem olgeta oli kam, mo luk, oli olgeta faef ia we oli bin sendem olgeta; mo luk ol jaj oli askem long olgeta blong save long saed blong samting ia, mo oli talem long olgeta evri samting we oli bin mekem, oli talem se:\n\n14 “Mifala i ron mo kam long ples blong jea blong jajmen, mo taem we mifala i luk evri samting olsem we Nifae i bin testifae, mifala i sapraes, inaf we mekem se mifala i foldaon long graon; mo taem we mifala i kam gud bakegen aot long sapraes blong mifala, luk oli sakem mifala long kalabus.\n\n15 Nao, long saed blong man ia we oli kilim hem i ded, mifala i no save huia i bin mekem samting ia; mo hemia nomo mifala i save, mifala i ron mo kam folem olsem we yufala i bin wantem, mo luk hem i ded finis, folem ol toktok blong Nifae.”\n\n16 Mo nao i bin hapen se ol jaj oli eksplenem samting ia long ol pipol, mo singaot agensem Nifae, se: “Luk, mifala i save se Nifae ia i mas agri wetem wan man blong kilimded jaj, mo afta hem i save talemaot long yumi, blong mekem se hem i save jenisim laef blong yumi blong yumi joen long fet blong hem, blong hem i save mekem hemwan i kam wan bigfala man, we God i jusum, mo wan profet.\n\n17 Mo nao luk, bae yumi faenemaot man ia, mo bae hem i talemaot rong blong hem mo talem long yumi stret man we i kilimded jaj.”\n\n18 Mo i bin hapen se olgeta faef ia oli go fri long dei we oli berem jaj. Be, oli tok agensem ol jaj blong olgeta long ol toktok we oli talemaot agensem Nifae, mo oli rao wetem olgeta wan afta narawan, inaf blong mekem se oli blokem ol jaj.\n\n19 Be, oli bin mekem se oli mas tekem Nifae mo fasem hem mo tekem hem i go long fored blong grup blong ol pipol, mo oli stat blong askem ol kwestin long hem long ol defren kaen wei, blong mekem se oli save trikim hem, blong oli save blemem hem mo kilim hem i ded—\n\n20 Oli talem long hem: “Yu yu joen wetem wan narafala man; ?huia man ia we i mekem fasin ia blong kilim man i ded? Nao talem long mifala, mo luksave rong blong yu;” oli talem: “Luk hemia mane, mo tu, bae mifala i letem long yu, laef blong yu, sapos yu talem long mifala, mo luksave agrimen we yu mekem wetem hem.”\n\n21 Be Nifae i talem long olgeta: “!O! Yufala i ol krangke, yufala i gat hat we i strong, yufala i blaen, mo yufala we i stronghed, ?yufala i save hamas taem Lod, God blong yufala bae i letem yufala blong bae yufala i gohed long hemia, rod ia blong yufala blong sin?\n\n22 !O! yufala i mas stat blong krae strong mo krae sore, from bigfala panis we i stap wet long yufala long taem naoia, sapos yufala i no sakem sin.\n\n23 Luk yufala i talem se mi bin agri wetem wan man blong hem i mas kilimded Sisoram, jif jaj blong yumi. Be luk, mi talem long yufala, se hemia i from mi bin testifae long yufala blong yufala i save gat save long saed blong samting ia; yes, hem i blong i wan witnes long yufala, we mi save long ol fasin nogud mo ol rabis sin we i stap long medel blong yufala.\n\n24 Mo from we mi mekem samting ia, yufala i talem se mi agri wetem wan man blong hem i mas mekem samting ia; yes, from mi soem long yufala saen ia, nao yufala i kros long mi, mo yufala i lukaotem blong prapa spolem gud laef blong mi.\n\n25 Mo nao luk, bae mi soem long yufala wan narafala saen, mo bae mi luk sapos, tru long samting ia, yufala i lukaotem blong prapa spolem gud laef blong mi.\n\n26 Luk mi talem long yufala: Go long haos blong Siantum, we i brata blong Sisoram, mo talem long hem—\n\n27 ‘?Nifae, we i giaman profet, we i stap profesae plante long saed blong plante nogud fasin long saed blong ol pipol ia, i bin agri wetem yu, blong mekem se yu kilimded Sisoram, we i brata blong yu?’\n\n28 Mo luk, bae hem i talem long yufala, ‘No.’\n\n29 Mo bae yufala i talem long hem: ‘?Yu bin kilimded brata blong yu?’\n\n30 Mo bae hem i stanap wetem fraet, mo i no save wanem blong talem. Mo luk, bae hem i tanem baksaed long yufala mo bae hem i mekem olsem se hem i sapraes; be, bae hem i talemaot long yufala se hem i no mekem samting ia.\n\n31 Be luk, bae yufala i jekem hem, mo bae yufala i faenem blad long daon blong longfala klos blong hem.\n\n32 Mo taem we yufala i luk samting ia, bae yufala i talem: ‘?Blad ia i kam wea? ?Yu ting se mifala i no save se hem i blad blong brata blong yu?’\n\n33 Mo afta bae hem i seksek, mo bae fes blong hem i kam waet, we i olsem se ded i kam long hem.\n\n34 Mo afta bae yufala i talem: ‘From fraet ia mo we fes blong yu i kam waet, luk, mifala i save se yu yu rong.’\n\n35 Mo afta bae fraet we i moa bigwan i kam long hem; mo afta bae hem i talemaot long yufala, mo nomo tanem baksaed, se hem i no bin mekem fasin ia blong kilim man i ded.\n\n36 Mo afta bae hem i talem long yufala, se mi, Nifae, i no save eni samting long saed blong samting ia be paoa blong God nomo i bin mekem mi save. Mo afta bae yufala i save se mi mi wan man we i talem trutok, mo we God i bin sendem mi long yufala.”\n\n37 Mo i bin hapen se oli go mo mekem, olsem we Nifae i bin talem long olgeta. Mo luk, ol toktok we hem i bin talemaot oli tru; from folem ol toktok ia, hem i tanem baksaed; mo tu, folem ol toktok, hem i bin konfes.\n\n38 Mo oli bin mekem hem i pruvum hem se hemwan i kilimded jif jaj, inaf blong mekem se oli letem ol faef ia oli go fri, mo Nifae tu.\n\n39 Mo i gat sam long Ol Man blong Nifae we oli bilivim ol toktok blong Nifae; mo i gat samfala tu, we oli biliv from testemoni blong ol faef, from oli jenisim laef blong olgeta taem we oli stap long kalabus.\n\n40 Mo nao i bin gat samfala long medel blong ol pipol, we oli talem se Nifae i wan profet.\n\n41 Mo i bin gat sam narafalawan we oli talem: “Luk, hem i wan god, from sapos hem i no wan god bae hem i no save gat save long evri samting ia. From luk, hem i talem yumi ol tingting blong hat blong yumi, mo tu, i talem long yumi ol samting; mo tu, hem i mekem yumi save stret man ia we i bin kilimded jif jaj blong yumi.”\n\n", "hel 10": "[center][font_size=26]Japta 10[/font_size][/center]\n\n[i]Lod i givim long Nifae, paoa blong sil—Lod i givim paoa long hem blong save fasem mo letem i go fri long wol mo long heven—Hem i givim oda long ol pipol blong sakem sin o ded—Spirit i tekem hem i go long wan grup blong pipol i go long narafala grup blong pipol. Raonabaot 21–20 B.K.B.[/i]\n\n1 Mo i bin hapen se ol pipol oli divaedem olgeta long ol grup, gogo blong mekem se oli seraot i go long ples ia mo long ples ia, mo oli go long ol defren rod blong olgeta, mo livim Nifae i stap hemwan, olsem we hem i stanap long medel blong olgeta.\n\n2 Mo i bin hapen se Nifae i go long rod blong hem i go long haos blong hem, hem i stap tingting hevi long ol samting we Lod i bin soem long hem.\n\n3 Mo i bin hapen se taem we hem i stap tingting hevi olsem ia nao—hem i harem nogud plante from fasin nogud blong ol pipol blong Ol Man blong Nifae, ol sikret wok blong olgeta blong tudak, mo ol fasin blong kilim man i ded blong olgeta, mo ol stil blong olgeta, mo evri kaen rabis fasin—mo i bin hapen se taem we hem i stap tingting hevi olsem ia long hat blong hem, luk, wan voes i bin kam long hem, i talem se:\n\n4 “Mi mi blesem yu, Nifae, from ol samting ia we yu bin mekem; from mi luk se yu no bin slak blong talemaot toktok, we mi bin givim long yu, long ol pipol ia. Mo yu no bin fraet long olgeta, mo yu no bin lukaot blong holemtaet laef blong yu, be yu lukaotem wanem we mi mi wantem, mo blong obei ol komanmen blong mi.\n\n5 Mo nao, from yu no bin slak blong mekem samting ia, luk, bae mi blesem yu blong oltaem; mo bae mi mekem yu wan strong man long ol toktok mo long aksen, long fet mo long ol wok; yes, iven blong mekem se evri samting bae i hapen long yu folem toktok blong yu, from bae yu no askem samting we i agensem tingting blong mi.\n\n6 Luk, yu yu Nifae, mo mi mi God. Luk, mi talemaot samting ia long yu long fes blong ol enjel blong mi, se bae yu gat paoa ova long pipol ia, mo bae yu kilim graon wetem hadtaem blong kasem kaekae mo wetem ol sik, mo fasin blong prapa spolem gud samting, folem fasin nogud blong ol pipol ia.\n\n7 Luk, mi givim long yu paoa, se wanem we yu silim long wol bae mi silim long heven; mo wanem we yu tekemaot long wol bae mi tekemaot long heven; mo olsem ia nao bae yu gat paoa long medel blong pipol ia.\n\n8 Mo olsem ia nao, sapos bae yu talem long tempol ia se bae i brokbrok long tu, bae i hapen.\n\n9 Mo sapos bae yu talem long bigfala hil ia, ‘Yu foldaon mo kam smut,’ bae i hapen.\n\n10 Mo luk, sapos bae yu talem se God bae i kilim ol pipol ia, bae i kam blong hapen.\n\n11 Mo nao luk, mi givim oda long yu, se bae yu go mo talemaot long ol pipol ia, se olsem ia nao Lod God i talem, hem We I Gat Olgeta Paoa: ‘Sapos yufala i no sakem sin bae Lod i kilim yufala kasem taem we yufala i ded.’”\n\n12 Mo luk, nao i bin hapen se taem we Lod i talem ol toktok ia long Nifae, Nifae i stop mo i no go long haos blong hem, be i gobak long ol grup blong ol pipol we oli bin seraot olbaot long fes blong graon, mo i stat blong talemaot long olgeta toktok blong Lod we Lod i bin talem long hem, long saed blong ded blong olgeta sapos oli no sakem sin.\n\n13 Nao luk, i nomata long bigfala merikel ia we Nifae i bin mekem blong talem long olgeta long saed blong ded blong jif jaj, oli mekem hat blong olgeta i kam strong, mo oli no lisin long ol toktok blong Lod.\n\n14 From hemia, Nifae i bin talemaot long olgeta toktok blong Lod, se: “Sapos yufala i no sakem sin, olsem ia nao Lod i talem, bae mi kilim yufala kasem taem we yufala i ded”.\n\n15 Mo i bin hapen se taem we Nifae i talemaot long olgeta trutok ia, luk, oli gohed blong mekem hat blong olgeta i kam strong mo oli no wantem lisin long ol toktok blong hem; from hemia, oli go agensem hem, mo oli lukaot long putum han blong olgeta long hem blong oli save sakem hem i go long kalabus.\n\n16 Be luk, paoa blong God i bin stap wetem hem, mo oli no save tekem hem blong sakem hem i go long kalabus, from Spirit i tekem hem mo i karem hem i gowe, i aot long medel blong olgeta.\n\n17 Mo i bin hapen se olsem ia nao hem i go tru long Spirit, long wan grup blong pipol i go long narafala grup blong pipol, hem i talemaot toktok blong God, go kasem taem we hem i talemaot samting ia long olgeta evriwan, o i sendem toktok ia i go long medel blong evri pipol.\n\n18 Mo i bin hapen se oli no wantem lisin long ol toktok blong hem; mo i stat blong gat ol rao, inaf blong mekem se oli seraot agensem olgeta bakegen, mo oli stat blong kilimded olgetawan bakegen wetem naef blong faet.\n\n19 Mo olsem ia nao seventi mo fas yia blong rul blong ol jaj ova long ol pipol blong Nifae i bin en.\n\n", "hel 11": "[center][font_size=26]Japta 11[/font_size][/center]\n\n[i]Nifae i winim tingting blong Lod blong putum long ples blong faet blong olgeta wan hadtaem blong kasem kaekae—Plante pipol oli ded—Oli sakem sin, mo Nifae i askem strong long Lod from ren—Nifae mo Lihae i kasem plante revelesen—Ol Gadianton stilman oli stanemap gud olgeta long graon. Raonabaot 20–6 B.K.B.[/i]\n\n1 Mo nao i bin hapen long nambaseventi mo tu yia blong rul blong ol jaj se ol rao oli kam moa bigwan, i bigwan mekem se i gat ol wo truaot evri graon long medel blong evri pipol blong Nifae.\n\n2 Mo hem i sikret grup blong ol stilman we i mekem wok ia blong prapa spolem gud samting mo mekem fasin nogud. Mo faet ia i stap long ful yia ia; mo long seventi mo nambatri yia hem i stap tu.\n\n3 Mo i bin hapen se long yia ia Nifae i prea long Lod, i talem se:\n\n4 “O Lod, no letem se pipol ia i ded tru long naef blong faet; be O Lod, long ples blong samting ia, letem i gat wan hadtaem blong kasem kaekae long graon, blong mekem olgeta oli tingbaot Lod, God blong olgeta, mo maet bae oli sakem sin mo tanem olgeta long yu.”\n\n5 Mo olsem ia nao i bin hapen, folem ol toktok blong Nifae. Mo i gat wan bigfala hadtaem blong kasem kaekae long graon, long medel blong evri pipol blong Nifae. Mo olsem ia nao long seventi mo fo yia hadtaem blong kasem kaekae ia i bin gohed, mo wok ia blong prapa spolem gud samting i stop tru long naef blong faet, be i bin kam moa nogud tru long hadtaem blong kasem kaekae.\n\n6 Mo wok ia blong fasin blong prapa spolem gud samting i bin gohed tu long seventi mo faef yia. From Lod i kilim graon mekem se i drae, mo i no karem wit long taem blong wit; mo Lod i panisim ful graon, long medel blong Ol Man blong Leman semmak olsem long medel blong Ol Man blong Nifae, mekem se hadtaem blong kaekae i kilim gud olgeta mo ol taosen oli bin ded long ol pat blong graon we oli gat moa nogud fasin.\n\n7 Mo i bin hapen se ol pipol oli bin luk se kolosap bae oli ded from hadtaem blong kasem kaekae, mo oli stat blong tingbaot Lod, God blong olgeta; mo oli stat blong tingbaot ol toktok blong Nifae.\n\n8 Mo ol pipol oli stat blong oli plis long ol jif jaj blong olgeta mo ol lida blong olgeta, blong oli talem long Nifae: “Luk, mifala i save se yu yu wan man blong God, mo from hemia, yu prea long Lod, God blong yumi blong hem i tanem i gowe long mifala hadtaem ia blong kasem kaekae, from nogud ol toktok we yu bin talem long saed blong bigfala panis we bae mifala i kasem, i hapen.”\n\n9 Mo i bin hapen se ol jaj oli toktok long Nifae, folem ol toktok we ol pipol oli wantem. Mo i bin hapen se taem we Nifae i luk se ol pipol oli sakem sin mo oli putum tingting blong olgeta i stap daon, mo oli werem ol pua klos, hem i prea bakegen long Lod, i talem se:\n\n10 “O Lod, luk ol pipol ia oli sakem sin; mo oli bin aotem grup blong Gadianton aot long medel blong olgeta inaf blong mekem se oli nomo gat, mo oli haedem ol sikret plan blong olgeta insaed long graon.\n\n11 Nao, O Lod, from hemia, we tingting blong olgeta i stap daon, bae yu tanem kros blong yu i gowe, mo letem kros blong yu i harem gud long panis blong ol man nogud we yu bin panisim finis.\n\n12 O Lod, bae yu tanem kros blong yu i gowe, yes, strongfala kros blong yu, mo mekem se hadtaem ia blong kasem kaekae i stop long graon ia.\n\n13 O Lod, bae yu lisin long mi, mo mekem se i save hapen folem ol toktok blong mi, mo sendem ren i go long fes blong graon, blong hem i save karem frut blong hem, mo i karem wit blong hem long taem blong wit.\n\n14 O Lod, yu bin lisin long ol toktok blong mi taem we mi talem: ‘Letem se i gat wan hadtaem blong kasem kaekae blong mekem se sik blong naef blong faet i save stop;’ mo mi save se, long taem naoia, bambae yu lisin long ol toktok blong mi, from yu bin talem se: ‘Sapos pipol ia i sakem sin bae mi letem olgeta oli stap laef.’\n\n15 Yes, O Lod, mo yu stap luk we oli bin sakem sin, from hadtaem blong kasem kaekae mo sik mo panis we i kam long olgeta.\n\n16 Mo nao, O Lod, ?bae yu tanem kros blong yu i gowe, mo traem bakegen blong luk sapos bae oli wok blong yu? Mo sapos i olsem, O Lod, yu save blesem olgeta folem ol toktok we yu bin talem finis.”\n\n17 Mo i bin hapen se long nambaseventi mo sikis yia Lod i tanem kros blong hem i gowe long ol pipol, mo i mekem se ren i mas foldaon long graon, inaf blong mekem se graon i karem ol frut blong hem long taem blong frut blong hem. Mo i bin hapen se graon i karem wit blong hem long taem blong wit.\n\n18 Mo luk, ol pipol oli hapi mo presem God, mo ful fes blong graon i bin fulap wetem fasin blong stap hapi; mo oli nomo lukaotem blong prapa spolem gud Nifae, be oli tekem hem olsem wan bigfala profet, mo wan man blong God, we i gat bigfala paoa mo atoriti we God i bin givim long hem.\n\n19 Mo luk, Lihae, brata blong hem, i bin semmak nomo olsem hem long saed blong ol samting blong stret mo gud fasin.\n\n20 Mo olsem ia nao i bin kam blong hapen se ol pipol blong Nifae oli stat blong kam antap gud bakegen long graon, mo oli bin stat blong stanemap ol emti ples blong olgeta, mo oli stat blong kam plante mo go evri ples, kasem taem we oli kavremap ful fes blong graon, long Not tugeta wetem long Saot, stat long solwota blong Wes kasem solwota blong Is.\n\n21 Mo i bin hapen se nambaseventi mo sikis yia i en wetem pis. Mo nambaseventi mo seven yia i stat wetem pis; mo jos i go evri ples truaot long fes blong evri graon; mo bigfala pat long ol pipol, Ol Man blong Nifae tugeta wetem Ol Man blong Leman, oli stap long jos; mo oli gat pis we i bigwan tumas long graon; mo olsem ia nao nambaseventi mo seven yia i en.\n\n22 Mo tu, oli gat pis long nambaseventi mo eit yia, be i gat sam rao long saed blong ol poen blong doktrin nomo we ol profet oli bin putum.\n\n23 Mo long seventi mo naen yia i stat blong gat plante rao. Be i bin hapen se Nifae mo Lihae, mo plante long ol brata blong tufala we oli save long saed blong ol tru poen blong doktrin, oli kasem plante revelesen evri dei, from hemia, oli prij long ol pipol, i gogo kasem we ol pipol oli stopem ol rao blong olgeta long semfala yia ia.\n\n24 Mo i bin hapen se long nambaeiti yia blong rul blong ol jaj ova long ol pipol blong Nifae, i gat samfala long olgeta we oli pulaot long ol pipol blong Nifae, we long plante ia i pas finis, oli go long Ol Man blong Leman, mo oli tekem long olgeta bakegen nem blong Ol Man blong Leman, mo tu, samfala long olgeta we oli tru laen blong Ol Man blong Leman, from olgeta ia oli tanem tingting blong ol pipol ia blong kros, o tru long olgeta we oli bin pulaot, from hemia, oli statem wan faet wetem ol brata blong olgeta.\n\n25 Mo oli kilim man i ded mo stilim ol samting long taem blong faet; mo afta bae oli gobak long ol bigfala hil, mo long waelples mo ol sikret ples, oli haedem olgeta bakegen blong mekem se oli no save faenem olgeta, evri dei oli kasem moa long ol namba blong olgeta, i semmak olsem olgeta we oli pulaot we oli bin go long olgeta.\n\n26 Mo olsem ia nao, i no longtaem, yes, we i no tekem plante yia nating, oli kam wan bigfala grup tumas blong ol stilman; mo oli lukaotem evri sikret plan blong Gadianton; mo olsem ia nao oli kam ol stilman blong Gadianton.\n\n27 Nao luk, ol stilman ia oli mekem bigfala trabol, yes, we i wan bigfala fasin blong prapa spolem gud ol pipol blong Nifae, mo tu, ol pipol blong Ol Man blong Leman.\n\n28 Mo i bin hapen se i gat nid se ol pipol oli stopem wok ia blong fasin blong prapa spolem gud ol man mo samting; from hemia, oli sendem wan ami blong ol strong man i go long waelples mo long ol bigfala hil blong lukaotem grup ia blong ol stilman, mo blong kilim olgeta oli ded.\n\n29 Be luk, i bin hapen se long sem yia ia ol stilman oli ronem olgeta oli gobak long ol graon blong olgeta bakegen. Mo olsem ia nao nambaeiti yia blong rul blong ol jaj ova long ol pipol blong Nifae i bin en.\n\n30 Mo i bin hapen se long stat blong namba-eiti mo fas yia, oli go bakegen agensem grup ia blong ol stilman, mo oli kilimded plante; mo olgeta tu oli lusum plante long olgeta.\n\n31 Mo bakegen oli mas kamaot long waelples, mo aot long ol bigfala hil, oli gobak long ol graon blong olgeta, from bigfala namba tumas blong ol stilman we oli stap long ol bigfala hil mo waelples.\n\n32 Mo i bin hapen se olsem ia nao yia ia i bin en. Mo ol stilman oli gohed blong kam plante mo wok strong, inaf we i mekem se oli stanap strong agensem ol ful ami blong Ol Man blong Nifae, mo tu, blong Ol Man blong Leman; mo oli mekem se bigfala fraet i kam long ol pipol long ful fes blong graon.\n\n33 Yes, from oli visitim plante ples blong graon, mo oli prapa spolem gud olgeta bigwan; yes, oli kilimded plante, mo oli tekem plante narafala oli go prisena long waelples, yes, mo plante long olgeta nao oli ol woman blong olgeta mo ol pikinini blong olgeta.\n\n34 Nao bigfala nogud fasin ia, we i kam long ol pipol from nogud fasin blong olgeta, i bin tanem tingting blong olgeta bakegen blong tingbaot Lod, God blong olgeta.\n\n35 Mo olsem ia nao nambaeiti mo fas yia blong rul blong ol jaj i bin en.\n\n36 Mo long nambaeiti mo tu yia oli stat bakegen blong fogetem Lod, God blong olgeta. Mo long eiti mo tri yia oli stat blong kam strong long nogud fasin. Mo long nambaeiti mo fo yia oli no stretem ol fasin blong olgeta.\n\n37 Mo i bin hapen se long nambaeiti mo faef yia, oli kam moa strong mo strong moa long hae tingting blong olgeta, mo long fasin nogud blong olgeta; mo olsem ia nao oli bin kam raep bakegen blong kasem panis.\n\n38 Mo olsem ia nao nambaeiti mo faef yia i bin en.\n\n", "hel 12": "[center][font_size=26]Japta 12[/font_size][/center]\n\n[i]Ol man oli no stap strong mo oli krangke mo oli kwik blong mekem nogud fasin—Lod i stretem ol pipol blong Hem—Momon i skelem fasin we man i nating, long paoa blong God—Long dei blong jajmen, ol man bae oli kasem laef we i no gat en, o fasin no save kam antap samtaem we i no gat en. Raonabaot 6 B.K.B.[/i]\n\n1 Mo olsem ia nao yumi save luk olsem wanem hat blong ol pikinini blong ol man i giaman, mo tu, i no stap strong; yes, yumi save luk we Lod long gudfala fasin blong hem we i no gat en, i blesem mo mekem i kam antap gud olgeta we oli putum tras blong olgeta long hem.\n\n2 Yes, mo yumi save luk long stret taem we hem i stap mekem ol pipol blong hem oli kam antap gud, yes, long saed blong ol plantesen blong olgeta we oli kam plante, ol grup blong ol animol blong olgeta mo ol buluk blong olgeta, mo long gol, mo long silva, mo long evri gudgudfala samting blong evri kaen mo evri kaen art; hem i letem olgeta i stap laef, mo i mekem olgeta oli go fri, oli aot long han blong ol enemi blong olgeta; i mekem hat blong ol enemi blong olgeta i kam sofsof blong oli no mekem ol wo agensem olgeta; yes, mo blong endem, i mekem evri samting from gudlaef mo hapines blong ol pipol blong hem; yes, afta i taem we oli mekem hat blong olgeta i kam strong, mo fogetem Lod, God blong olgeta, mo purumbut long Tabu Wan andanit long ol leg blong olgeta—yes, mo hemia i from oli stap gud tumas mo from bigfala sakses blong olgeta we i tumas.\n\n3 Mo olsem ia nao yumi luk se sapos Lod i no stretem ol pipol blong hem wetem plante hadtaem, yes, sapos hem i no visitim olgeta wetem ded mo wetem fraet, mo wetem hadtaem blong kasem kaekae mo wetem evri kaen sik, bae oli no tingbaot hem.\n\n4 !O, hamas nao ol pikinini blong ol man oli krangke, mo hamas nao oli mekem samting nating nomo, mo hamas nao oli gat fasin nogud, mo olsem devel, mo hamas nao oli kwik blong mekem nogud wok, mo hamas nao oli slo blong mekem gud fasin; yes, hamas nao oli kwik blong lisin long ol toktok blong nogud wan, mo blong putum hat blong olgeta long ol samting blong wol ia we oli blong nating!\n\n5 Yes, !hamas nao oli leftemap olgeta long hae tingting; yes, hamas nao oli kwik blong tokflas, mo mekem evri kaen fasin blong samting we i nogud; mo hamas nao oli slo blong tingbaot Lod, God blong olgeta, mo blong givim sora long ol advaes blong hem, yes, hamas nao oli slo blong wokbaot long ol rod blong waes tingting!\n\n6 Luk, oli no wantem se Lod, God blong olgeta, we i bin mekem olgeta, se i rulum mo i moa hae long olgeta; i nomata long gudfala fasin blong hem mo sore blong hem long olgeta, oli putum olsem nating ol advaes blong hem, mo oli no wantem se hem i lidim olgeta.\n\n7 O hamas nao we ol pikinini blong ol man oli nating, i bigwan tumas; yes, i tru we oli moa daon bitim das blong graon.\n\n8 From luk, das blong graon i muv long ples ia i go long ples ia, blong mekem se i brokbrok, folem oda blong bigfala God blong yumi we i no save finis.\n\n9 Yes, luk, long voes blong hem, ol hil mo ol bigfala hil oli seksek mo seksek from fraet.\n\n10 Mo tru long paoa blong voes blong hem oli brokbrok, mo kam smut, yes, we i olsem wan vale.\n\n11 Yes, tru long paoa blong voes blong hem ful wol i seksek;\n\n12 Yes, tru long paoa blong voes blong hem, ol fandesen oli seksek, go kasem medel stret blong olgeta.\n\n13 Yes, mo sapos hem i talem long wol—“Muv”—hem i muv.\n\n14 Yes, sapos hem i talem long wol—“Yu mas gobak, mekem se i mekem dei i longfala long plante aoa”—hem i hapen;\n\n15 Mo olsem ia nao, folem toktok blong hem wol i gobak, mo i luk olsem long ol man se, san i no muv; yes, mo luk, hem i olsem; from i tru se, hem i wol we i muv, mo i no san.\n\n16 Mo luk, sapos hem i talem tu long ol wota blong bigfala solwota—“Yu yu kam drae”—hem i hapen.\n\n17 Luk, sapos hem i talem long bigfala hil ia—“Yu yu girap, mo kam mo foldaon long bigtaon ia, blong berem hem”—luk hem i hapen.\n\n18 Mo luk, sapos wan man i haedem gud wan rij samting long wol, mo Lod bae i talem—“Letem rij samting ia i stap anda long wan strong nogud tok, from nogud fasin blong hem ia we i bin haedem samting ia”—luk, bae i stap anda long wan strong nogud tok.\n\n19 Mo sapos Lod bae i talem—“Yu yu stap anda long wan strong nogud tok, mekem se bae i no gat man i faenem yu stat long taem naoia i go mo blong oltaem”—luk, i no gat man i kasem hem long naoia i go mo blong oltaem.\n\n20 Mo luk, sapos Lod bae i talem long wan man—“From ol nogud fasin blong yu, bae yu stap anda long wan strong nogud tok blong oltaem”—bae hem i hapen.\n\n21 Mo sapos Lod bae i talem—“From ol nogud fasin blong yu bae mi katemaot yu long fes blong mi”—bae hem i mekem se bae hem i olsem.\n\n22 Mo sore tumas long hem we bae Lod i talem samting ia, from samting ia bae i hapen long hem we bae i mekem nogud fasin, mo Lod i no save sevem hem; taswe, from stamba tingting ia, se bae Lod i save sevem ol man, nao Lod i bin talemaot fasin blong sakem sin.\n\n23 From hemia, Lod i blesem olgeta we bae oli sakem sin mo lisin gud long voes blong Lod, God blong olgeta; from olgeta ia nao we bae Lod i sevem olgeta.\n\n24 Mo bae God i givim, folem bigfala fasin blong hem we i stret gud, se maet ol man oli save kam blong sakem sin mo kam blong mekem ol gud wok, blong God i save putumbak wan gladhat from wan gladhat, folem ol wok blong olgeta.\n\n25 Mo mi wantem se Lod i sevem evri man. Be yumi bin ridim se long bigfala mo las dei, bae i gat sam we bae Lod i sakemaot olgeta, yes, we bae oli sakem olgeta oli aot long fes blong Lod;\n\n26 Yes, we bae oli putum olgeta long wan ples blong harem nogud we i no gat en, blong mekem i hapen ol toktok ia we i talem: “Olgeta we oli bin mekem gud fasin bae oli kasem laef we i no gat en; mo olgeta we oli bin mekem nogud fasin bae oli kasem fasin we i no gat en blong no save kam antap samtaem.” Mo i olsem ia nao. Amen.\n\n", "hel 13": "Profesi blong Samuel, Man blong Leman, i go long Ol Man blong Nifae.\n\nI stat long japta 13 i go kasem en blong japta 15.\n\n[center][font_size=26]Japta 13[/font_size][/center]\n\n[i]Samuel we i Man blong Leman i profesae se Ol Man blong Nifae bae oli ded evriwan sapos oli no sakem sin—Olgeta mo ol rij samting blong olgeta oli kasem panis—Oli sakemaot mo stonem ol profet, mo ol devel oli raonem olgeta, mo oli lukaotem blong stap hapi long taem we oli stap mekem rabis fasin. Raonabaot 6 B.K.B.[/i]\n\n1 Mo nao i bin hapen long nambaeiti mo sikis yia, Ol Man blong Nifae oli stap mekem yet ol fasin nogud, yes, ol fasin nogud we oli bigwan, long sem taem we Ol Man blong Leman oli stap obei stret gud long ol komanmen blong God, folem loa blong Moses.\n\n2 Mo i bin hapen se long yia ia, i gat wan Samuel, wan Man blong Leman, i kam long graon blong Sarahemla, mo i stat blong prij long ol pipol. Mo i bin hapen se hem i prij, plante dei, abaot fasin blong sakem sin long ol pipol, mo oli sakem hem i aot, mo hem i stap rere blong gobak long graon blong hem.\n\n3 Be luk, voes blong Lod i kam long hem, se hem i mas gobak bakegen, mo profesae long ol pipol eni samting we bae i kam long hat blong hem.\n\n4 Mo i bin hapen se, oli no wantem se bae hem i go insaed long bigtaon; from hemia, hem i go mo klaem antap long wol blong bigtaon, mo i stretemaot han blong hem mo singaot strong wetem wan laod voes, mo i profesae long ol pipol abaot eni samting we Lod i putum long hat blong hem.\n\n5 Mo hem i talem long olgeta: “Luk, mi, Samuel, wan Man blong Leman, mi talem ol toktok blong Lod we hem i putum long hat blong mi; mo luk hem i putum long hat blong mi blong talem long ol pipol ia se, naef blong faet blong jastis i stap hang antap long ol pipol ia; mo fo handred yia i no save pas sapos naef blong jastis bae i no foldaon long pipol ia.\n\n6 Yes, bigfala panis bae i kam long ol pipol ia, mo i tru bae samting ia i kam long ol pipol ia, mo i no gat eni samting we i save sevem ol pipol ia, be fasin blong sakem sin mo fet long Lod Jisas Kraes nomo, we i tru se bae hem i kam long wol, mo bae i safa long plante samting mo bae oli kilim hem i ded from ol pipol blong hem.\n\n7 Mo luk, wan enjel blong Lod i bin talem samting ia long mi, mo hem i karem ol gud nius long sol blong mi. Mo luk, Lod i bin sendem mi long yufala blong talemaot samting ia long yufala tu, blong yufala i save gat ol gud nius; be luk yufala i no wantem akseptem mi.\n\n8 From hemia, olsem ia nao Lod i talem: ‘From hat blong ol pipol blong Ol Man blong Nifae i strong, sapos oli no sakem sin, bae mi tekemaot toktok blong mi long olgeta, mo bae mi tekemaot Spirit blong mi long olgeta, mo bae mi nomo save gohed moa wetem olgeta, mo bae mi tanem hat blong ol brata blong olgeta agensem olgeta.\n\n9 Mo fo handred yia bae i no pas i gowe bifo bae mi mekem se oli kilim olgeta; yes, bae mi visitim olgeta wetem naef blong faet mo wetem hadtaem blong kasem kaekae mo wetem sik.\n\n10 Yes, bae mi visitim olgeta wetem strongfala kros blong mi, mo bae i gat olgeta blong nambafo jeneresen we bae oli stap laef, we oli ol enemi blong yufala, blong luk taem ia we bae mi prapa spolem gud yufala; mo i tru we samting ia i mas kam blong hapen sapos yufala i no sakem sin, Lod i talem; mo olgeta blong nambafo jeneresen ia bae oli prapa spolem gud yufala.\n\n11 Be sapos yufala i sakem sin mo kambak long Lod, God blong yufala, bae mi tanem kros blong mi i gowe, Lod i talem; yes, olsem ia nao Lod i talem, mi blesem olgeta we bae oli sakem sin mo kambak long mi, be sore tumas long man we i no sakem sin.\n\n12 Yes, sore tumas long bigtaon ia blong Sarahemla; from luk, hem i from olgeta we oli gat stret mo gud fasin, we Lod i sevem bigtaon ia; yes, sore tumas long bigfala bigtaon ia, from mi luk, Lod i talem, se i gat plante, yes, we i bigfala pat blong bigtaon ia we bae oli mekem hat blong olgeta i kam strong agensem mi, Lod i talem.\n\n13 Be mi blesem olgeta we bae oli sakem sin, from olgeta ia bae mi letem olgeta blong oli stap laef. Be luk, sapos i no gat olgeta ia we oli gat stret mo gud fasin we oli stap long bigfala bigtaon ia, luk, bae mi mekem se faea i aot long heven i kam daon mo i prapa spolem gud hem.\n\n14 Be luk, hem i from olgeta we oli gat stret mo gud fasin we bigtaon ia i stap gud. Be luk, taem ia bae i kam, Lod i talem, se taem we bae yufala i sakemaot olgeta we oli gat stret mo gud fasin long medel blong yufala, afta bae yufala i raep blong kasem panis; yes, sore tumas long bigfala bigtaon ia, from fasin nogud mo ol rabis sin we i stap insaed long hem.\n\n15 Yes, mo sore tumas long bigtaon blong Gidion, from fasin nogud mo ol rabis sin we oli stap insaed long hem.\n\n16 Yes, mo sore tumas long evri bigtaon we oli stap long graon raonabaot, we Ol Man blong Nifae oli holem, from fasin nogud mo ol rabis sin we i stap insaed long olgeta.\n\n17 Mo luk, wan strong nogud samting bae i kam long graon, Lod blong Ol Pipol i talem, from ol pipol we oli stap long graon, yes, from fasin nogud blong olgeta mo ol rabis sin blong olgeta.\n\n18 Mo bae i kam blong hapen, Lod blong Ol Pipol i talem, yes, bigfala mo tru God blong yumi, se huia we bae i haedem ol rij samting long graon bae i nomo faenem olgeta bakegen, from bigfala strong nogud tok we i go long graon, be sapos nomo, man ia, i wan man we i gat stret mo gud fasin mo bae i haedem ol samting ia wetem Lod.\n\n19 From mi wantem, Lod i talem, se bae oli haedem ol rij samting blong olgeta wetem mi; mo wan strong nogud tok bae i go long olgeta we oli no haedem ol rij samting blong olgeta wetem mi; from i no gat wan we i save haedem ol rij samting wetem mi, sapos nomo hem i stret mo gud; mo hem we i no haedem ol rij samting blong hem wetem mi, hem mi sakem wan strong nogud tok long hem, mo tu, long rij samting ia, mo i no gat wan we i save pemaot hem, from strong nogud tok ia we mi sakem long graon.\n\n20 Mo dei bae i kam we bae oli haedem ol rij samting blong olgeta, from oli putum hat blong olgeta long ol rij samting; mo from oli putum hat blong olgeta long ol rij samting blong olgeta, mo bae oli haedem ol rij samting blong olgeta taem we bae oli ronwe long ol enemi blong olgeta; from oli no wantem haedem olgeta wetem mi, strong nogud tok i go long olgeta, mo tu, ol rij samting blong olgeta; mo long dei ia bae oli kilim olgeta,’ Lod i talem.\n\n21 Yufala i luk, ol pipol blong bigfala bigtaon ia, mo yufala i lisin gud long ol toktok blong mi; yes, mekem folem ol toktok we Lod i talem; from luk, hem i talem se hem i sakem wan strong nogud tok long yufala from ol rij samting blong yufala, mo tu, ol rij samting blong yufala, hem i sakem wan strong nogud tok long olgeta from yufala i bin putum hat blong yufala long olgeta, mo yufala i no bin lisin gud long ol toktok blong hem we hem i givim long yufala.\n\n22 Yufala i no tingbaot Lod, God blong yufala long ol samting we hem i bin blesem yufala wetem, be yufala i tingbaot ol rij samting blong yufala oltaem, be i no blong talem tangkyu long Lod, God blong yufala; yes, hat blong yufala i no stap long Lod, be oli solap wetem bigfala hae tingting, we i mekem se yufala i tokflas, mo kros bigwan, mo wantem samting blong narafala man, gat ol smol rao, tingting blong kilim narafala man, stap givim hadtaem, mo stap kilim man i ded, mo gat evri kaen blong ol nogud fasin.\n\n23 From stamba tingting ia Lod God i mekem se wanwan strong nogud tok i mas kam long graon, mo tu, long ol rij samting blong yufala, mo hemia from ol nogud fasin blong yufala.\n\n24 Yes, sore tumas long ol pipol ia, from taem ia we i bin kam, we yufala i stap sakemaot ol profet, mo stap jikim olgeta, mo stap sakem ol ston long olgeta, mo stap kilim olgeta oli ded, mo stap mekem evri kaen nogud fasin long olgeta, semmak olsem oli bin mekem long taem bifo.\n\n25 Mo nao taem we yufala i toktok, yufala i talem: ‘Sapos ol dei blong mifala i bin stap long ol dei blong ol papa blong mifala blong bifo, bae mifala i no kilimded ol profet; bae mifala i no stonem olgeta, mo sakemaot olgeta.’\n\n26 Luk, yufala i moa nogud bitim olgeta; from olsem we Lod i stap laef, sapos wan profet i kam long medel blong yufala mo talemaot toktok blong Lod long yufala, we i testifae long saed blong ol sin blong yufala mo ol nogud fasin, yufala i kros long hem, mo sakem hem aot mo lukaotem evri kaen wei blong prapa spolem gud hem; yes, bae yufala i talem se hem i wan giaman profet, mo se hem i wan man blong sin, mo blong devel, from hem i testifae se ol fasin blong yufala oli nogud.\n\n27 Be luk, sapos wan man bae i kam long medel blong yufala mo bae i talem: ‘Yufala i mekem samting ia, mo bae i no wan rabis fasin; mekem samting ia mo bae yufala i no safa;’ yes, bae hem i talem: ‘Wokbaot folem hae tingting blong hat blong yufalawan;’ yes, wokbaot folem hae tingting blong ol ae blong yufala, mo mekem eni samting we hat blong yufala i wantem—mo sapos wan man bae i kam long medel blong yufala mo talem samting ia, bae yufala i tekem hem, mo talem se hem i wan profet.\n\n28 Yes, bae yufala i leftemap hem, mo bae yufala i givim long hem long ol samting blong yufala; bae yufala i givim long hem gol blong yufala, mo silva blong yufala, mo bae yufala i putum long hem ol klos we oli sas tumas; mo from hem i talem ol swit tok long yufala, mo hem i talem se evri samting i oraet, ale bae yufala i no faenem rong long hem.\n\n29 O yufala i nogud mo stronghed jeneresen; yufala i bin mekem yufala i strong mo yufala i wan stronghed pipol tumas, ?hamas taem moa bae yufala i ting se Lod bae i letem yufala i gohed olsem? Yes, ?hamas taem moa bae yufala i letem yufala bakegen blong ol krangke mo blaen man oli lidim yufala? Yes, ?hamas taem moa bae yufala i jusum tudak be i no laet?\n\n30 Yes, luk, kros blong Lod i girap finis agensem yufala; luk, hem i bin sakem wan strong nogud tok long graon ia from nogud fasin blong yufala.\n\n31 Mo luk, taem ia bae i kam we bae hem i sakem wan strong nogud tok long ol rij samting blong yufala, blong oli glis long han blong yufala; blong mekem se yufala i no save holem olgeta; mo long ol dei we yufala i pua, yufala i no save holemtaet olgeta.\n\n32 Mo long ol dei we yufala i pua bae yufala i prea long Lod; mo bae yufala i prea blong nating, from harem nogud blong yufala i kam long yufala finis, mo panis blong yufala i mas kamtru; mo long taem ia bae yufala i krae mo singaot strong long dei ia, Lod blong Ol Pipol i talem. Mo long taem ia bae yufala i kraekrae mo talem:\n\n33 ‘O sapos mi bin sakem sin, mo no kilimded ol profet, mo no stonem olgeta, mo no sakemaot olgeta. Yes, long dei ia bae yufala i talem: O sapos yumi bin tingbaot Lod, God blong yumi long dei we hem i bin givim yumi ol rij samting blong yumi, mo afta oli no save glis blong bae yumi mas lusum olgeta; from luk, ol rij samting blong yumi oli aot long yumi.\n\n34 Luk, yumi putum wan tul long ples ia mo long nekis dei i lus; mo luk, ol naef blong faet blong yumi oli tekemaot long yumi long dei we yumi lukaotem olgeta from faet.\n\n35 Yes, yumi i bin haedem ol rij samting blong yumi mo oli glis aot long yumi, from strong nogud tok we i go long graon ia.\n\n36 O sapos yumi bin sakem sin long dei we toktok blong Lod i bin kam long yumi; from luk graon i kasem wan strong nogud tok, mo evri samting i glis i go, mo yumi no save holem olgeta.\n\n37 Luk, ol devel oli raonem yumi, yes, ol enjel blong hem we oli lukaot blong prapa spolem gud sol blong yumi oli stap raonem yumi. Luk, ol nogud fasin blong yumi oli bigwan. O Lod, ?yu no save tanem kros blong yu i gowe long mifala?’ Mo hemia bae i lanwis blong yufala long ol dei ia.\n\n38 Be luk, ol dei blong tes blong yufala oli pas finis; yufala i bin pusumbak dei blong fasin blong sevem man blong yufala kasem taem we i let tumas we i no gat en, mo panis blong yufala i mas hapen; yes, from yufala i bin lukaot, long evri dei blong laef blong yufala, long samting ia we yu no save kasem, mo yufala i bin lukaotem blong stap hapi long taem we yufala i mekem ol nogud fasin, we samting ia i agensem fasin we hem i stret mo gud we i stap insaed long Lida blong yumi we i Hae mo I No Save Finis.\n\n39 !O yufala ol pipol blong graon, mi wantem se yufala i harem ol toktok blong mi! Mo mi prea se kros blong Lod, i tanem i gowe long yufala, mo se yufala i sakem sin mo bae Hem i sevem yufala.”\n\n", "hel 14": "[center][font_size=26]Japta 14[/font_size][/center]\n\n[i]Samuel i talemaot se laet bae i saen long naet wetem wan niu sta long taem we Kraes i bon—Kraes i pemaot man long ded long saed blong bodi mo ded long saed blong spirit—Ol saen blong ded blong Hem i gat tri dei blong tudak, ol ston oli brokbrok, mo ol bigfala strong aksen blong kriesen blong wol. Raonabaot 6 B.K.B.[/i]\n\n1 Mo nao i bin hapen se Samuel, man blong Leman, i profesae long plante moa samting we oli no save raetem.\n\n2 Mo luk, hem i bin talem long olgeta olsem: “Luk, mi givim long yufala wan saen; from faef yia moa i kam, mo luk, afta Pikinini blong God i kam blong pemaot olgeta evriwan we bae oli biliv long nem blong hem.\n\n3 Mo luk, hemia bae mi givim long yufala olsem wan saen, long taem we bae hem i kam; from luk, bae i gat ol bigfala laet long heven, inaf blong mekem se long naet bifo hem i kam bae i no gat tudak, inaf we i mekem se man bae i luk se hem i dei.\n\n4 From hemia, bae i gat wan dei mo wan naet mo wan dei, olsem se hem i wan dei mo i no bin gat naet; mo samting ia bae i olsem wan saen long yufala; from bae yufala i save se san i girap, mo tu, se i go daon; from hemia, olgeta bae oli save tru se bae i gat tu dei mo wan naet; be naet bae i no kam dak; mo bae hemia, bae hem i long naet bifo hem i bon.\n\n5 Mo luk, bae wan niu sta i girap, olsem wan we yufala i neva bin luk; mo samting ia tu bae i wan saen long yufala.\n\n6 Mo luk, i no hemia nomo, bae i gat plante saen mo plante sapraes long heven.\n\n7 Mo bae i kam blong hapen se bae yufala evriwan i sek bigwan, mo sapraes tumas, inaf blong mekem se bae yufala i foldaon long graon.\n\n8 Mo bae i kam blong hapen se eniwan we bae i biliv long Pikinini blong God, semwan ia bae i kasem laef we i no save finis.\n\n9 Mo luk, olsem ia nao Lod i bin givim oda long mi, tru long enjel blong hem, blong mi mas kam mo talemaot samting ia long yufala; yes, hem i bin givim oda se mi mas profesae ol samting ia long yufala; yes, hem i bin talem long mi: ‘Singaot long ol pipol ia, sakem sin mo mekem rere rod blong Lod.’\n\n10 Mo nao, from mi mi wan man blong Leman, mo mi talem long yufala ol toktok we Lod i bin givim oda long mi, mo from oli strong agensem yufala, yufala i kros long mi mo lukaotem blong prapa spolem gud mi, mo yufala i sakem mi aot long yufala.\n\n11 Mo bae yufala i mas harem ol toktok blong mi, from se, from stamba tingting ia nao, mi kam antap long ol wol blong bigtaon ia, blong yufala i save harem mo save long ol jajmen blong God we i stap wet long yufala from ol nogud fasin blong yufala, mo tu, blong yufala i save gat save long ol fasin blong sakem sin;\n\n12 Mo tu, blong yufala i save gat save long saed blong taem we bae Jisas Kraes i kam, Pikinini blong God, Papa blong heven mo blong wol, Krieta blong evri samting stat long stat; mo blong yufala i save gat save long saed blong ol saen blong taem we bae hem i kam, wetem stamba tingting ia se bae yufala i save biliv long nem blong hem.\n\n13 Mo sapos yufala i biliv long nem blong hem bae yufala i sakem evri sin blong yufala, blong mekem se tru long samting ia, yufala i save kam klin aot long olgeta tru long ol gudfala wok blong hem.\n\n14 Mo luk, bakegen, wan narafala saen mi givim long yufala, yes, wan saen blong ded blong hem.\n\n15 From luk, i tru we hem i mas ded, blong mekem se fasin blong sevem man i save kam; yes, i gat nid long hem mo i mas hapen se hem i ded, blong mekem laef bakegen long ded blong olgeta we oli ded i hapen, blong mekem se tru long samting ia, ol man oli save kambak long ples we Lod i stap long hem.\n\n16 Yes, luk, ded ia i mekem laef bakegen long ded i hapen, mo i pemaot evri man long fas ded—ded ia blong spirit; from evri man tru long foldaon blong Adam, God i bin katemaot olgeta oli nomo stap long fes blong Lod, oli olsem se oli ded, long saed blong ol samting blong laef ia, tugeta wetem long saed blong spirit.\n\n17 Be luk, laef bakegen long ded blong Kraes i pemaot man, yes, i pemaot evri man, mo i karem olgeta oli gobak long ples we Lod i stap long hem.\n\n18 Yes, mo i mekem fasin blong sakem sin i hapen, mekem se eni man we i sakem sin, semfala man ia oli no katem daon hem mo sakem hem i go long faea; be eni man we i no sakem sin bae oli katem daon hem mo sakem hem i go long faea; mo i kam long olgeta bakegen, wan ded blong spirit, yes, wan seken ded, from oli katemaot olgeta bakegen long saed blong ol samting blong stret mo gud fasin.\n\n19 From hemia, yufala i sakem sin, yufala i sakem sin, nogud se yufala i save ol samting ia mo yufala i no mekem olgeta, nao bae yufala i letem yufala blong kasem panis, mo i karem yufala i go daon long nambatu ded.\n\n20 Be luk, olsem we mi bin talem long yufala long saed blong wan narafala saen, wan saen blong ded blong hem, luk, long dei ia we bae hem i harem nogud long ded, san bae i kam tudak mo bae hem i no wantem blong givim laet blong hem long yufala; mo tu, long mun mo ol sta; mo bae i no gat laet long fes blong graon ia, we i stat long taem we bae hem i harem nogud long ded, blong spes blong tri dei, kasem taem we bae hem i girap bakegen long ded.\n\n21 Yes, long taem we bae hem i lego spirit, bae i gat ol tanda mo ol laetning blong spes blong plante aoa, mo graon bae i seksek mo seksek from fraet; mo ol ston we oli stap long fes blong graon ia, we oli stap antap long graon tugeta wetem andanit, we yufala i save se long taem ia oli strong, o bigfala pat blong hem i wan strong bigfala samting, bae i brokbrok;\n\n22 Yes, olgeta bae oli brok long tu pis, mo blong oltaem we bae i kam, bae oli faenem se i brokbrok, mo i brok long plante pisis long fes blong ful graon, yes, antap long graon tugeta wetem andanit.\n\n23 Mo luk, bae i gat ol bigfala hariken, mo bae i gat plante bigfala hil oli kam daon, olsem wan vale, mo bae i gat plante ples we naoia oli singaotem ol vale we bae oli kam ol bigfala hil we bae oli hae antap olgeta.\n\n24 Mo plante bigfala rod bae oli brokbrok, mo plante bigtaon bae oli kam emti.\n\n25 Mo plante gref bae oli open, mo bae oli lego fri plante long ol ded blong olgeta; mo plante sent bae oli soemaot olgeta long plante.\n\n26 Mo luk, olsem ia nao enjel i bin toktok long mi; from hem i bin talem long mi se bae i gat ol tanda mo ol laetning blong spes blong plante aoa.\n\n27 Mo hem i bin talem long mi se taem we ol tanda mo ol laetning oli gohed, wetem ol hariken, se ol samting ia bae oli hapen, mo se tudak bae i kavremap fes blong ful graon blong spes blong tri dei.\n\n28 Mo enjel i bin talem long mi se, plante bae i luk ol samting we oli moa bigfala bitim ol samting ia, wetem stamba tingting se maet bae oli save bilivim se olgeta saen ia mo olgeta sapraes ia bae oli kam blong hapen long ful fes blong graon ia, wetem tingting se bae i no gat eni stamba tingting blong no bilif long medel blong ol pikinini blong ol man—\n\n29 Mo samting ia i blong mekem se eniwanwe bae i biliv, bae Lod i sevem hem, mo se eniwan we bae i no biliv, wan stret mo gud jajmen bae i kam long olgeta; mo tu, sapos oli kasem panis, oli putum long olgeta bakegen panis blong olgeta.\n\n30 Mo nao tingbaot, tingbaot, ol brata blong mi, se eniwan we i ded, i ded from hemwan nomo; mo eniwan we i stap mekem nogud fasin, hem i mekem nogud fasin long hemwan; from luk, yufala i fri; God i letem yufalawan blong mekem ol samting blong yufala bakegen; from luk, God i bin givim long yufala wan save mo hem i bin mekem yufala i fri.\n\n31 Hem i bin givim long yufala blong yufala i save gat save long wanem i gud aot long wanem i nogud, mo hem i bin givim long yufala blong yufala i save jusum laef o ded; mo yufala i save mekem gudfala samting mo kambak long samting we i gud, o gat samting we i gud i kambak long yufala; o yufala i save mekem nogud fasin; mo gat ol samting we oli nogud oli kambak long yufala.”\n\n", "hel 15": "[center][font_size=26]Japta 15[/font_size][/center]\n\n[i]Lod i stretem Ol Man blong Nifae from Hem i lavem olgeta—Ol Man blong Leman we oli jenisim laef blong olgeta oli stap strong gud, mo oli gohed strong long fet—Bae Lod i gat sore long Ol Man blong Leman long ol las dei. Raonabaot 6 B.K.B.[/i]\n\n1 Mo nao, ol brata blong mi we mi lavem tumas, luk, mi talemaot hemia nomo long yufala se, sapos yufala i no sakem sin, ol haos blong yufala bae oli lego olgeta oli stap emti blong yufala.\n\n2 Yes, sapos nomo yufala i sakem sin, ol woman blong yufala bae oli gat wan bigfala stamba tingting blong krae sore long dei we bae oli givim titi; from bae yufala i traem blong ronwe mo bae i no gat eni ples blong haed long hem; yes, mo sore tumas long olgeta we oli gat bel, from bae oli hevi mo oli no save ronwe; from hemia, bae oli purumbut long olgeta mo bae oli livim olgeta blong oli ded.\n\n3 Yes, sore tumas long ol pipol ia we oli singaotem olgeta ol pipol blong Nifae, be sapos nomo oli sakem sin, taem we bae oli luk ol saen ia mo ol sapraes we Lod bae i soem long olgeta; from luk, olgeta oli bin wan pipol we Lod i bin jusum; yes, ol pipol blong Nifae hem i bin lavem olgeta, mo tu, hem i bin stretem olgeta; yes, long ol dei blong ol nogud fasin blong olgeta hem i bin stretem olgeta from hem i lavem olgeta.\n\n4 Be luk, ol brata blong mi, Ol Man blong Leman hem i no bin laekem, from ol fasin blong olgeta i nogud oltaem, mo hemia i from nogud fasin blong kastom blong ol papa blong olgeta. Be luk, fasin blong sevem man i kam long olgeta tru long prijing blong Ol Man blong Nifae; mo blong mekem samting ia, Lod i mekem ol dei blong olgeta i moa longfala.\n\n5 Mo mi wantem se yufala i luk se bigfala pat blong olgeta i stap long rod blong stret wok, mo oli stap wokbaot sloslo long fes blong God, mo oli wokhad blong obei ol komanmen blong hem mo ol loa blong hem mo ol jajmen blong hem folem loa blong Moses.\n\n6 Yes, mi talem long yufala se bigfala namba blong olgeta i stap mekem samting ia, mo oli no taed blong traehad oltaem, blong save tekem ol narafala brata blong olgeta we oli stap, blong kam long save blong trutok; from hemia, i gat plante we oli kam joenem ol namba blong olgeta evri dei.\n\n7 Mo luk, yufalawan bakegen i save, from yufala i bin witnesem samting ia, se evriwan long olgeta we oli mekem olgeta oli kam blong save long trutok, mo blong save long nogud fasin mo ol rabis kastom blong ol papa blong olgeta, mo oli lidim olgeta blong bilivim ol tabu skripja, yes, ol profesi blong ol tabu profet, we oli bin raetem, we i lidim olgeta blong gat fet long Lod, mo long fasin blong sakem sin, we fet mo fasin blong sakem sin i karem wan jenis blong hat i kam long olgeta—\n\n8 From hemia, olgeta we oli bin kam long samting ia, yufalawan bakegen i save, olgeta ia oli strong gud mo stanap strong long fet, mo long samting we i bin mekem olgeta oli kam fri.\n\n9 Mo yufala i save tu we oli bin berem ol tul blong faet blong olgeta, mo oli fraet blong tekembak olgeta from oli fraet se long eni wei bae oli sin; yes, yufala i save luk se oli fraet blong sin—from luk bae oli letem olgeta bakegen blong ol enemi blong olgeta oli purumbut long olgeta mo kilimded olgeta, mo bae oli no leftemap ol naef blong faet blong olgeta agensem olgeta, mo hemia i from fet blong olgeta long Kraes.\n\n10 Mo nao, from we oli stanap strong taem we oli stap biliv long samting ia we oli bilivim, from oli strong gud afta we oli bin kasem laet, luk, Lod bae i blesem olgeta mo mekem ol dei blong olgeta i kam longfala, i nomata long nogud fasin blong olgeta—\n\n11 Yes, mo tu, sapos oli kam slak from we oli lusum bilif, be Lod bae i mekem ol dei blong olgeta i kam longfala, go kasem taem ia we bae i kam, we ol papa blong yumi oli bin tokbaot, mo tu, profet Sinos i tokbaot, mo plante narafala profet long saed blong kambak blong ol brata blong yumi, Ol Man blong Leman, kambak long save blong trutok—\n\n12 Yes, mi talem long yufala, se long ol las taem, ol promes blong Lod oli go aot long ol brata blong yumi Ol Man blong Leman; mo i nomata ol plante hadtaem we bae oli kasem, mo i nomata se bae oli ronem olgeta i go ia mo i kam ia long fes blong graon, mo ol enemi blong olgeta bae oli lukaotem olgeta mo bae oli kilim olgeta mo seraotem olgeta olbaot, mo oli no gat ples blong haed, Lod bae i gat sore long olgeta.\n\n13 Mo hemia i folem profesi, se bae oli kambak bakegen long tru save, we i save blong Ridima blong olgeta, mo bigfala mo tru masta blong olgeta blong lukaot long sipsip, mo hem i save kaontem olgeta wetem ol sipsip blong hem.\n\n14 From hemia, mi talem long yufala, bae i moa gud long olgeta bitim yufala be nomo sapos yufala i sakem sin.\n\n15 From luk, sapos oli soemaot ol bigfala wok long olgeta we oli bin soemaot long yufala, yes, long olgeta we oli stap slak from oli lusum bilif from ol kastom blong ol papa blong olgeta, yufala i save luk yufalawan bakegen se bae oli neva save bakegen kam slak from oli lusum bilif.\n\n16 From hemia, Lod i talem: “Bae mi no prapa spolem gud olgeta evriwan, be bae mi mekem se long dei blong waes tingting blong mi, bae oli kambak bakegen long mi,” Lod i talem.\n\n17 Mo nao luk, Lod i talem, long saed blong ol pipol blong Ol Man blong Nifae: “Sapos oli no wantem sakem sin, mo lukaot gud blong mekem wanem mi wantem, bae mi prapa spolem gud olgeta evriwan,” Lod i talem, “from oli no biliv, i nomata long ol plante bigfala wok we mi bin mekem long olgeta; mo olsem we i tru we Lod i stap laef, semmak bae ol samting ia oli hapen tru,” Lod i talem.\n\n", "hel 16": "[center][font_size=26]Japta 16[/font_size][/center]\n\n[i]Ol Man blong Nifae we oli bilivim Samuel, Nifae nao i baptaesem olgeta—Ol Man blong Nifae we oli no sakem sin, oli no save kilimded Samuel wetem ol aro mo ston—Samfala oli mekem hat blong olgeta i kam strong, mo sam narafala oli luk ol enjel—Olgeta we oli no biliv, oli talem se i no wan stret tingting blong biliv long Kraes mo long taem we bae Hem i kam long Jerusalem. Raonabaot 6–1 B.K.B.[/i]\n\n1 Mo nao, i bin hapen se i gat plante we oli harem ol toktok blong Samuel, we i Man blong Leman, we hem i talemaot antap long ol wol blong bigtaon. Mo olgeta we oli biliv long toktok blong hem, oli go aot mo oli lukaotem Nifae; mo taem we oli kam mo oli faenem hem, oli talemaot long hem ol sin blong olgeta, mo oli no tanem baksaed, from oli wantem blong kasem baptaes long Lod.\n\n2 Be olgeta we oli stap we oli no biliv long ol toktok blong Samuel, oli kros long hem; mo oli sakem ol ston long hem antap long wol, mo tu, plante oli sutum ol ara long hem long taem we hem i stap stanap long wol; be Spirit blong Lod i stap wetem hem, inaf we i mekem se oli no save kasem hem wetem ol ston blong olgeta o wetem ol ara blong olgeta.\n\n3 Nao taem we oli luk se oli no save kasem hem, i gat plante moa we oli biliv long ol toktok blong hem, inaf we i mekem se oli gowe, oli go long Nifae blong kasem baptaes.\n\n4 From luk, Nifae i stap mekem baptaes, mo i stap talemaot profesi, mo i stap prij, hem i talemaot fasin blong sakem sin long ol pipol, i soemaot ol saen mo ol sapraes, i mekem ol merikel long medel blong ol pipol, blong oli save gat save se Kraes bae i kam i no longtaem—\n\n5 Hem i stap talem long olgeta ol samting we bae i kam i no longtaem, blong oli save gat save mo tingbaot long taem ia we ol samting ia oli stap kam, se oli bin talemaot long olgeta fastaem, blong mekem se oli save biliv; from hemia, olgeta we oli bilivim ol toktok blong Samuel, oli go long hem blong kasem baptaes, from oli kam we oli stap sakem mo talemaot ol sin blong olgeta.\n\n6 Be bigfala namba blong olgeta oli no bin biliv long ol toktok blong Samuel; from hemia, taem we oli luk se oli no save kasem hem wetem ol ston blong olgeta mo ol ara blong olgeta, oli singaot long ol kapten blong olgeta, oli talem: “Holem man ia mo fasemtaet hem, from luk hem i gat wan devel; mo from paoa blong devel we i stap long hem, mifala i no save kasem hem wetem ol ston blong mifala mo ol ara blong mifala; from hemia, holem hem mo fasemtaet hem, mo tekem hem i go.”\n\n7 Mo taem we oli go blong putum han blong olgeta long hem, luk, hem i jiamaot long wol i go daon, mo hem i ronwe, i aot long ol graon blong olgeta, yes, hem i go kasem kantri blong hem, mo hem i stat blong prij mo profesae long medel blong ol pipol blong hem.\n\n8 Mo luk, Ol Man blong Nifae oli neva harem eni samting moa long medel blong olgeta long saed blong hem; mo olsem ia nao i bin laef blong ol pipol.\n\n9 Mo olsem ia nao eiti mo sikis yia blong rul blong ol jaj ova long ol pipol blong Nifae i bin en.\n\n10 Mo olsem ia nao eiti mo seven yia blong rul blong ol jaj i bin en tu, bigfala pat blong ol pipol oli stap yet long ol hae tingting blong olgeta mo fasin nogud, mo smol pat i wokbaot sloslo long fored blong God.\n\n11 Mo ol samting oli bin stap olsem ia tu, long eiti mo eit yia blong rul blong ol jaj.\n\n12 Mo i bin gat be smol jenis nomo long ol samting blong ol pipol, be ol pipol oli stat blong kam moa strong long rabis fasin, mo mekem moa mo moa samting we i go agensem ol komanmen blong God, long eiti mo naen yia blong ol rul blong ol jaj.\n\n13 Be i bin hapen se long naenti yia blong ol rul blong ol jaj, i gat ol bigfala saen i go long ol pipol, mo ol sapraes; mo ol toktok blong ol profet oli stat blong hapen.\n\n14 Mo ol enjel oli kamaot long ol man, ol waes man, mo oli talemaot long olgeta ol gudnius blong bigfala glad; olsem ia nao long yia ia ol skripja oli stat blong hapen.\n\n15 Be, ol pipol oli bin stat blong mekem hat blong olgeta i kam strong, olgeta evriwan be nomo olgeta we oli bin biliv moa strong, tugeta, Ol Man blong Nifae wetem long Ol Man blong Leman, mo oli stat blong dipen long paoa blong olgeta nomo, mo long ol waes tingting blong olgeta nomo, mo stap talem se:\n\n16 “Samfala samting, maet oli talem stret, aot long plante olsem; be luk, mifala i save se evri bigfala mo gudfala wok ia i no save hapen, folem ol samting we oli bin tokbaot.”\n\n17 Mo oli stat blong tokbaot mo rao wetem wanwan long olgeta bakegen, mo talem:\n\n18 “Hemia i no wan stret tingting se wan man olsem wan Kraes bae i kam; sapos i olsem, mo hem i Pikinini blong God, Papa blong heven mo blong wol, olsem we oli bin tokbaot, ?from wanem bae hem i no soem hemwan long yumi semmak olsem we hem i soem hem long olgeta we oli stap long Jerusalem?\n\n19 Yes, ?from wanem bae hem i no soem hemwan long graon ia semmak olsem long graon blong Jerusalem?\n\n20 Be luk, mifala i save se hemia i wan nogud kastom, we oli pasem daon long mifala tru long ol papa blong mifala, blong mekem se mifala i mas biliv long sam bigfala mo gudfala samting we bae i kam blong hapen, be i no long medel blong mifala, be long wan graon we i longwe tumas, wan graon we mifala i no save; from hemia, oli save holem mifala we mifala i no save wan samting nating, from mifala i no save witnesem wetem ol ae blong mifala se oli tru.\n\n21 Mo bae oli, tru long ol trik mo defren wok blong nogud wan, wokem wan bigfala sikret we mifala i no save andastanem, we bae i holem daon mifala blong stap ol wokman blong ol toktok blong olgeta, mo tu, ol wokman blong olgeta, from mifala i dipen long olgeta blong oli tijim mifala trutok, mo olsem ia nao bae oli holem mifala we mifala i no save wan samting nating, sapos bae mifala i lego mifala long olgeta, evri dei blong laef blong mifala.”\n\n22 Mo plante moa samting ol pipol oli tingbaot long hat blong olgeta, we i krangke mo samting we i blong nating; mo oli wari tumas from Setan i tanem tingting blong olgeta blong mekem nogud fasin oltaem; yes, hem i go olbaot blong talem ol giaman toktok mo ol rao long ful fes blong graon, blong hem i save mekem hat blong ol pipol i kam strong agensem samting we i bin gud mo agensem ol samting we bae i kam.\n\n23 Mo i nomata long ol saen mo ol sapraes we oli bin hapen long medel blong ol pipol blong Lod, mo ol plante merikel we oli bin mekem, Setan i tekem bigfala kontrol long hat blong ol pipol long ful fes blong graon.\n\n24 Mo olsem ia nao naenti yia ia blong rul blong ol jaj ova long ol pipol blong Nifae i bin en.\n\n25 Mo olsem ia nao buk blong Hileman i bin en, folem histri blong Hileman mo ol boe blong hem.\n\n", "3-ne 1": "[center][font_size=26]Nambatri Nifae[/font_size][/center]\n\n[center][font_size=26]Buk blong Nifae Boe blong Nifae, We Hem I Bin Boe blong Hileman[/font_size][/center]\n\nMo Hileman i boe blong Hileman, we hem i boe blong Alma, we hem i boe blong Alma, we i kamaot long laen blong Nifae we hem i boe blong Lihae, we i kamaot long Jerusalem long fas yia blong rul blong Sedekaea, we i king blong Juda.\n\n[center][font_size=26]Japta 1[/font_size][/center]\n\n[i]Nifae, boe blong Hileman, i aot long graon, mo boe blong hem Nifae i holem ol histri—Nomata we i gat ol saen mo ol sapraes oli hapen, ol man nogud oli plan blong oli kilimded ol man we oli gat stret mo gud fasin—Naet we Kraes i bon i kam—Saen i kamaot, mo wan niu sta i girap—Ol giaman mo ol trik oli kam moa bigwan, mo ol Gadianton man blong stil oli kilimded plante man. Raonabaot 1–4 A.K.B.[/i]\n\n1 Nao i bin hapen se naenti mo wan yia i pas i go mo hem i sikis handred yia i pas long taem we Lihae i aot long Jerusalem, mo hem i long semfala yia ia we Lakonius i bin jif jaj mo gavna ova long graon.\n\n2 Mo Nifae, boe blong Hileman, i aot long graon blong Sarahemla, hem i givim wok ia long boe blong hem Nifae, we i fasbon blong hem, blong lukaotem gud ol buk we oli bin mekem wetem bras mo evri histri we oli kipim, mo ol samting we oli holem tabu stat long taem we Lihae i aot long Jerusalem.\n\n3 Afta, hem i aot long graon, mo long wanem ples hem i go long hem, i no gat wan man we i save; mo boe blong hem Nifae i kipim ol histri long ples blong hem, yes, histri blong pipol ia.\n\n4 Mo i bin hapen se long stat blong nambanaenti mo tu yia, luk, ol profesi blong ol profet oli stat blong hapen moa strong; from i stat blong gat ol saen we oli moa bigwan mo moa bigfala merikel i hapen long medel blong ol pipol.\n\n5 Be i bin gat sam we oli stat blong talem se taem ia i pas finis blong ol toktok oli hapen, we Samuel, Man blong Leman, i bin talem.\n\n6 Mo oli stat blong glad long saed blong ol brata blong olgeta, oli talem se: “Luk taem ia i pas finis, mo ol toktok blong Samuel oli no bin hapen; from hemia, glad blong yufala mo fet blong yufala long saed blong samting ia i blong nating.”\n\n7 Mo i bin hapen se oli mekem wan bigfala trabol truaot long graon; mo ol pipol we oli biliv oli stat blong harem nogud plante, from oli fraet se long eni wei, ol samting we oli bin talem maet bae i no hapen.\n\n8 Be luk, oli stap lukaotem blong luk dei ia mo naet ia mo dei ia we bae i mas olsem wan dei olsem se i no gat naet, blong oli save gat save se fet blong olgeta i no bin blong nating.\n\n9 Nao i bin hapen se i gat wan dei, we olgeta we oli no biliv, oli bin putum i stap, blong olgeta we oli biliv long ol kastom ia, oli mas kilimded olgeta, be sapos nomo saen ia i hapen, we profet Samuel i bin talemaot.\n\n10 Nao i bin hapen se taem we Nifae, boe blong Nifae, i luk nogud fasin ia blong ol pipol blong hem, hat blong hem i harem nogud tumas.\n\n11 Mo i bin hapen se hem i go aot mo hem i bodaon hemwan long graon, mo i prea strong long God blong hem from ol pipol blong hem, yes, olgeta we kolosap bae oli ded from fet blong olgeta long kastom blong ol papa blong olgeta.\n\n12 Mo i bin hapen se hem i prea strong long Lod long ful dei ia; mo luk, voes blong Lod i kam long hem, i talem:\n\n13 “Leftemap hed blong yu mo stap glad; from luk, taem i kam kolosap, mo long naet ia bae saen i kamaot, mo long tumoro mi kam long wol, blong soem long wol se bae mi mekem evri samting i hapen we mi bin mekem se oli talemaot tru long maot blong ol tabu profet blong mi.\n\n14 Luk, mi kam long ol pipol blong mi blong mekem evri samting i hapen we mi bin soemaot long ol pikinini blong ol man, stat long taem we wol ia i bin stat, mo blong mekem tingting, blong Papa tugeta wetem blong Pikinini—blong Papa from mi, mo blong Pikinini from bodi blong mit mo bun blong mi. Mo luk, taem i kolosap, mo long naet ia, bae saen i kamaot.”\n\n15 Mo i bin hapen se ol toktok we i bin kam long Nifae i hapen, folem olsem we Lod i bin talemaot, from luk, long taem we san i go daon i no gat tudak; mo ol pipol oli stat blong sapraes tumas from i no gat tudak taem we naet i kam.\n\n16 Mo i gat plante, we oli no bilivim ol toktok blong ol profet, oli foldaon long graon mo oli kam olsem se oli ded, from oli save se bigfala plan blong panis, we oli mekem rere blong olgeta we oli biliv long ol toktok blong ol profet i kam nogud; from saen we oli talemaot i stap finis.\n\n17 Mo oli stat blong save se Pikinini blong God bae hem i mas kam kwiktaem; yes, blong endem, evri pipol long fes blong ful graon long Wes kasem Is, long graon long Not tugeta wetem long graon long Saot, oli sapraes tumas mekem se oli foldaon long graon.\n\n18 From oli save se ol profet oli bin testifae long saed blong ol samting ia blong plante yia, mo se saen we hem oli bin tokbaot finis i stap finis; mo oli stat blong fraet from nogud fasin blong olgeta mo fasin blong no bilif.\n\n19 Mo i bin hapen se i no gat tudak nating long ful naet ia, be i gat laet olsem se hem i medel dei. Mo i bin hapen se san i girap long moning bakegen, folem prapa oda blong hem; mo oli save se hem i dei we Lod bae i bon i kam long wol, from saen we i bin kamaot.\n\n20 Mo samting ia i bin kam blong hapen, yes, evri samting, evri pat, folem ol toktok blong ol profet.\n\n21 Mo i bin hapen tu se wan niu sta i kamaot folem toktok ia.\n\n22 Mo i bin hapen se stat long tetaem ia i go, i stat blong gat ol giaman we Setan i sendem i go long medel blong ol pipol blong mekem hat blong olgeta i kam strong, blong mekem se oli no save biliv long ol saen mo ol sapraes we oli bin luk; be i nomata long ol giaman ia mo ol trik, moa bigfala namba blong ol pipol oli biliv, mo oli jenisim laef i go long Lod.\n\n23 Mo i bin hapen se Nifae i go aot long medel blong ol pipol, mo tu, plante narafala, oli mekem baptaes blong sakem sin, tru long samting ia i bin gat wan bigfala fasin blong kam klin aot long ol sin. Mo olsem ia nao ol pipol oli stat bakegen blong gat pis long graon.\n\n24 Mo i no bin gat eni rao, be smol namba nomo we oli stat blong prij, oli traem blong pruvum tru long ol skripja se i nomo gat nid blong holem loa blong Moses. Nao long samting ia nao oli bin mestem, from oli no bin andastanem ol skripja.\n\n25 Be i bin hapen se oli jenisim laef kwiktaem, mo oli save long rong we oli stap long hem, from oli talem gud long olgeta se loa ia i no hapen yet, mo we i mas hapen long evri smol pis; yes, toktok ia i bin kam long olgeta se i mas hapen; yes, se i no gat wan smol samting o wan smol pat blong leta bae i kamaot long loa kasem taem loa ia i hapen fulwan; from hemia, long sem yia ia oli kam blong save rong blong olgeta mo oli talemaot ol rong blong olgeta.\n\n26 Mo olsem ia nao nambanaenti mo tu yia i bin pas i go, i karem ol glad nius long ol pipol from ol saen i bin kam blong hapen, folem ol toktok blong profesi blong evri tabu profet.\n\n27 Mo i bin hapen se naenti mo tri yia i pas i go tu wetem pis, be ol Gadianton man blong stil nomo, we oli stap long ol bigfala hil, we oli kam plante tumas long graon; from ol strongfala ples blong olgeta mo ol sikret ples blong olgeta i bin strong tumas mekem se ol pipol oli no save winim olgeta; from hemia oli kilimded plante pipol, mo oli mekem plante fasin ia blong oli kilimded ol pipol long medel blong ol pipol.\n\n28 Mo i bin hapen se long naenti mo fo yia oli stat blong kam plante we namba blong olgeta i kam bigwan, from i gat plante man we oli pulaot long Ol Man blong Nifae we oli ronwe i go long olgeta, we i mekem Ol Man blong Nifae we oli stap long graon, oli harem nogud tumas.\n\n29 Mo i bin gat tu wan samting we i mekem plante harem nogud long medel blong Ol Man blong Leman; from luk, oli gat plante pikinini we oli gro i kam antap mo oli stat blong kam ol bigfala man, mekem se oli stat blong mekem ol samting we oli wantem, mo Ol Man blong Soram oli lidim olgeta oli gowe, tru long ol swit tok blong olgeta blong joenem ol Gadianton man blong stil.\n\n30 Mo olsem ia nao Ol Man blong Leman oli kasem hadtaem tu, mo oli stat blong kam slak long saed blong fet mo long saed blong stret mo gud fasin blong olgeta, hemia from fasin nogud blong jeneresen we i stap kam antap.\n\n", "3-ne 2": "[center][font_size=26]Japta 2[/font_size][/center]\n\n[i]Nogud fasin mo ol rabis sin i kam antap long medel blong ol pipol—Ol Man blong Nifae mo Ol Man blong Leman oli joen tugeta blong difendem olgeta agensem ol Gadianton man blong stil—Ol Man blong Leman we oli jenisim laef oli kam waet mo oli singaotem olgeta Ol Man blong Nifae. Raonabaot 5–16 A.K.B.[/i]\n\n1 Mo i bin hapen se olsem ia nao naenti mo faef yia i bin pas i go, mo ol pipol oli stat blong fogetem ol saen mo ol sapraes we oli bin harem, mo oli stat blong nomo sapraes long wan saen o wan sapraes we i kam long heven, inaf blong mekem se oli stat blong kam strong long hat blong olgeta, mo oli blaen long ol tingting blong olgeta, mo oli stat blong no bilif long evri samting we oli harem mo oli luk—\n\n2 Oli stap mekemap ol samting nating nomo long hat blong olgeta, oli ting se ol samting ia oli stap hapen tru long ol man mo paoa blong devel, blong lidim i gowe mo blong giaman long hat blong ol pipol; mo olsem ia nao Setan i bin winim kontrol blong hat blong ol pipol bakegen, inaf blong mekem se hem i mekem ol ae blong olgeta oli blaen mo hem i lidim olgeta oli gowe blong bilivim se doktrin blong Kraes i wan krangke samting mo wan samting we i nating nomo.\n\n3 Mo i bin hapen se ol pipol oli stat blong kam strong long fasin nogud mo ol rabis sin; mo oli no biliv se bae i gat eni moa saen o sapraes we bae i kamaot; mo Setan i bin go olbaot, hem i lidim hat blong ol pipol i gowe, hem i temtem olgeta mo mekem se bae oli mekem bigfala fasin nogud long graon.\n\n4 Mo olsem ia nao naenti mo sikis yia i bin pas i go; mo tu, naenti mo seven yia; mo tu, naenti mo eit yia; mo tu, naenti mo naen yia;\n\n5 Mo tu, wan handred yia i bin pas i go stat long ol dei blong Mosaea we i king ova long ol pipol blong Ol Man blong Nifae.\n\n6 Mo sikis handred mo naen yia i pas i go stat long taem we Lihae i bin aot long Jerusalem.\n\n7 Mo naen yia i bin pas i go stat long taem we saen we Lod i bin givim, we ol profet i tokbaot, se Kraes bae i kam long wol.\n\n8 Nao Ol Man blong Nifae oli stat blong kaontem taem blong olgeta stat long taem ia we saen i bin kamaot, o stat long taem we Kraes i kam; from hemia, naen yia i pas i go.\n\n9 Mo Nifae, we i papa blong Nifae, we i gat wok blong stap lukaot gud long ol histri, i no gobak long graon blong Sarahemla, mo oli no save faenem hem long eni ples blong ful graon.\n\n10 Mo i bin hapen se ol pipol oli stap yet long fasin nogud, i nomata long plante prijing mo profesi we oli sendem long medel blong olgeta; mo olsem ia nao nambaten yia tu i pas i go; mo nambaleven yia tu i pas i go wetem rabis sin.\n\n11 Mo i bin hapen se long nambatetin yia, i stat blong gat ol faet mo ol rao raon long ful graon; from ol Gadianton man blong stil oli kam plante tumas, mo oli kilimded plante long ol pipol, mo oli bin prapa spolem gud plante bigtaon, mo oli mekem plante man i ded mo fulap blad i ron raon long graon, i mekem se i gat nid se evri pipol, Ol Man blong Nifae tugeta wetem Ol Man blong Leman oli mas pikimap ol tul blong faet agensem olgeta.\n\n12 From hemia, olgeta Man blong Leman we oli bin jenisim laef blong olgeta i go long Lod oli joen wetem ol brata blong olgeta, Ol Man blong Nifae, mo, from sefti blong laef blong olgeta mo ol woman blong olgeta mo ol pikinini blong olgeta, oli mas pikimap ol tul blong faet agensem ol Gadianton stilman, yes, mo tu, blong holemtaet ol raet blong olgeta, mo ol spesel janis blong jos blong olgeta mo blong wosip blong olgeta, mo indipenden laef blong olgeta mo fridom blong olgeta.\n\n13 Mo i bin hapen se bifo nambatetin yia ia i pas i go, Ol Man blong Nifae oli kasem woning se ol Gadianton stilman bae oli prapa spolem gud olgeta evriwan from faet ia, we i kam bigwan mo mekem man i harem nogud tumas.\n\n14 Mo i bin hapen se Ol Man blong Leman we oli joen wetem Ol Man blong Nifae, oli kaontem olgeta wetem Ol Man blong Nifae;\n\n15 Mo Lod i bin tekemaot strong nogud tok long olgeta, mo skin blong olgeta i kam waet olsem Ol Man blong Nifae;\n\n16 Mo ol yang man blong olgeta mo ol gel blong olgeta oli kam naes tumas, mo oli bin kaontem olgeta wetem Ol Man blong Nifae, mo oli singaotem olgeta Ol Man blong Nifae. Mo olsem ia nao nambatetin yia i bin en.\n\n17 Mo i bin hapen long stat blong fotin yia, faet bitwin ol man blong stil mo ol pipol blong Nifae i gohed mo i kam soa tumas; be, ol pipol blong Nifae i winim samfala janis ova long ol man blong stil, inaf blong mekem se oli pusumbak olgeta aot long ol graon blong olgeta i go long ol bigfala hil mo long ol sikret ples blong olgeta.\n\n18 Mo olsem ia nao fotin yia i bin en. Mo long nambafiftin yia oli kam agensem ol pipol blong Nifae; mo from fasin nogud blong ol pipol blong Nifae, mo plante rao blong olgeta mo ol pulaot long olgeta, ol Gadianton stilman oli bin kasem plante janis ova long olgeta.\n\n19 Mo olsem ia nao nambafiftin yia i bin en, mo olsem ia nao ol pipol oli stap long wan taem blong plante hadtaem; mo naef blong faet blong panis i hang ova long olgeta, inaf blong mekem se kolosap oli rere blong naef ia i katem daon olgeta, mo hemia i from nogud fasin blong olgeta.\n\n", "3-ne 3": "[center][font_size=26]Japta 3[/font_size][/center]\n\n[i]Gidianhae, we i Gadianton lida, hem i talem strong long Lakonius mo Ol Man blong Nifae se oli mas sarenda mo givim ol graon blong olgeta—Lakonius i jusum Gidgidonae olsem jif kapten blong ol ami—Ol Man blong Nifae oli kam tugeta long Sarahemla mo Plante, blong difendem olgeta. Raonabaot 16–18 A.K.B.[/i]\n\n1 Mo nao i bin hapen se long sikstin yia stat long taem we Kraes i kam, Lakonius, gavna blong graon, i bin kasem wan leta long lida mo gavna blong grup ia blong ol man blong stil; mo hemia i ol toktok we hem i raetem, i talem:\n\n2 “Lakonius, we i hae olgeta mo jif gavna ova long graon, luk, mi raetem leta ia long yu, mo givim long yu bigfala pres tumas, from we yu stap strong, mo tu, from ol pipol blong yu oli stap strong, blong holemtaet wanem we yufala i ting se hem i raet mo fridom blong yufala; yes, yufala stanap gud, olsem se han blong wan god i sapotem yufala blong difendem fridom blong yufala, mo ol samting blong yufala, mo kantri blong yufala, o ol samting we yufala i singaotem olsem.\n\n3 Mo i luk olsem wan sore long mi, Lakonius we yu hae olgeta, we bae yu krangke tumas mo yu mekem samting blong nating blong ting se yu save stanap agensem plante man we i no fraet we oli stap andanit long oda blong mi, we naoia i stap, oli stanap rere wetem ol tul blong faet blong olgeta, mo oli stap wet, we oli wantem tumas blong harem toktok ia—‘Go daon long Ol Man blong Nifae mo prapa kilimded gud olgeta.’\n\n4 Mo mi, from mi save long fasin blong olgeta we spirit blong olgeta i no fraet nating, from we mi bin testem olgeta long fil blong faet, mo from mi save se oli no laekem yufala blong oltaem, from plante rong we yufala i bin mekem long olgeta, from hemia, sapos bae oli kam daon agensem yufala, bae oli visitim yufala mo prapa spolem gud yufala evriwan.\n\n5 From hemia, mi raetem leta ia, mi klosem leta ia wetem han blong mi nomo, from mi stap tingbaot gudfala laef blong yufala, from yufala i stap strong long samting ia we yufala i bilivim se i raet, mo strong spirit blong yufala long fil blong faet.\n\n6 From hemia, mi raet long yu, mi wantem se yu lego long hemia long ol pipol blong mi, ol bigtaon blong yu, ol graon blong yu, mo ol samting blong yu, sapos no, bae oli visitim yu wetem naef blong faet mo we bae panis i mas kam long yu.\n\n7 O long ol narafala toktok, lego yufala i kam long mifala, mo joen wetem mifala mo kam blong save ol sikret wok blong mifala, mo kam ol brata blong mifala blong mekem se yufala i save stap olsem mifala—i no ol slef blong mifala, be ol brata blong mifala mo ol fren blong mifala blong save yusum ol samting blong mifala.\n\n8 Mo luk, mi promes long yu, sapos yufala i mekem samting ia, wetem wan strong promes, bae mi no prapa spolem gud yufala, be sapos yufala i no mekem samting ia, mi promes long yu wetem wan strong promes, se long nekis manis bae mi givim oda long ol ami blong mi se oli mas kam agensem yu, mo bae oli no stopem han blong olgeta mo bae oli no letem yufala i stap laef, be bae oli kilim yufala i ded, mo bae oli letem naef blong faet i foldaon long yufala kasem taem we bae yufala i nomo gat.\n\n9 Mo luk, mi mi Gidianhae; mo mi mi gavna blong hemia, sikret grup blong Gadianton; we grup mo ol wok blong hem mi save se oli gud; mo oli blong ol dei blong bifo mo oli bin pasem daon olgeta long mifala.\n\n10 Mo mi raetem leta ia long yu, Lakonius, mo mi hop se bae yufala i lego ol graon blong yufala mo ol samting blong yufala, mo bae blad i no ron, blong mekem se ol pipol blong mi oli save tekembak ol raet mo gavman blong olgeta, we oli bin pulaot long yu from fasin nogud blong yu blong holembak long olgeta, ol raet blong olgeta blong gavman, mo sapos yufala i no mekem samting ia, bae mi pembak ol rong blong olgeta. Mi mi Gidianhae.”\n\n11 Mo nao i bin hapen se taem Lakonius i kasem leta ia, hem i sapraes tumas, from Gidianhae i no fraet blong toktok, i askem strong se hem i mas tekem graon blong Ol Man blong Nifae, mo tu, i talem strong se hem i mas kilim ol pipol mo blong pembak ol rong blong olgeta we oli no kasem eni rong, be nomo se olgeta nomo oli bin mekem rong long olgetawan, taem we oli pulaot oli gowe long ol nogud mo rabis stilman.\n\n12 Nao luk, Lakonius ia, gavna, i bin wan stret man, mo i no save fraet long ol samting we wan stilman i stap askem strong mo ol strong tok blong hem blong kilim man; from hemia, hem i no mekem folem wanem i stap long leta blong Gidianhae, gavna blong ol man blong stil, be hem i mekem se ol pipol blong hem oli mas prea long Lod blong kasem paoa agensem taem we ol stilman bae oli kam daon agensem olgeta.\n\n13 Yes, hem i sendem wan mesej long medel blong evri pipol, blong oli mas karem i kam tugeta ol woman blong olgeta, mo ol pikinini blong olgeta, ol grup blong animol blong olgeta mo ol buluk blong olgeta, mo evri samting blong olgeta, be i no graon blong olgeta, oli kam long wan ples.\n\n14 Mo hem i mekem se oli mas bildim ol strongfala fanis wol raonem olgeta, mo paoa blong ol fanis wol ia oli mas strong gud. Mo hem i mekem se ol ami, blong Ol Man blong Nifae tugeta wetem blong Ol Man blong Leman, o blong olgeta evriwan we oli kaontem olgeta wetem Ol Man blong Nifae, bae oli mas putum olgeta olsem ol gadman raonabaot blong lukaotem olgeta, mo blong protektem olgeta long ol stilman dei mo naet.\n\n15 Yes, hem i talem long olgeta: “Olsem we Lod i stap laef, sapos yufala i no sakem sin from evri rabis fasin blong yufala, mo prea long Lod, bae i no gat wei nating blong hem i mekem yufala i kam fri aot long ol han blong ol Gadianton stilman.”\n\n16 Mo ol toktok mo ol profesi blong Lakonius oli bigfala mo gudfala tumas, oli mekem se fraet i kam long evri pipol; mo oli traehad wetem paoa blong olgeta blong mekem folem ol toktok blong Lakonius.\n\n17 Mo i bin hapen se Lakonius i jusum ol jif kapten ova evri ami blong Ol Man blong Nifae, blong givim oda long olgeta long taem we ol stilman bae oli kamaot long waelples agensem olgeta.\n\n18 Nao oli jusum jif kapten ia we i hae moa long medel blong evri jif kapten mo bigfala komanda blong evri ami blong Ol Man blong Nifae, mo nem blong hem i Gidgidonae.\n\n19 Nao hem i kastom blong evri Man blong Nifae blong jusum olsem ol jif kapten blong olgeta (be i no long ol taem blong fasin nogud blong olgeta), wan man we i gat spirit blong revelesen, mo tu, blong profesi; from hemia, Gidgidonae ia i bin wan hae profet long medel blong olgeta, mo semtaem, hem i stap olsem jif jaj.\n\n20 Nao ol pipol oli talem long Gidgidonae: “Prea long Lod, mo bae yumi go antap long ol bigfala hil mo long waelples blong mekem se yumi save atakem ol stilman mo prapa kilim ded gud olgeta long ol stret graon blong olgeta.”\n\n21 Be Gidgidonae i talem long olgeta: “Lod i no letem; from sapos yumi go antap agensem olgeta, Lod bae i givim yumi long han blong olgeta; from hemia, bae yumi mekem yumi rere long medel blong ol graon blong yumi, mo bae yumi pulum ol ami blong yumi oli kam tugeta, mo bae yumi no go agensem olgeta, be bae yumi wet kasem taem we oli kam agensem yumi; from hemia, olsem we Lod i stap laef, sapos yumi mekem samting ia, bae hem i givim olgeta long han blong yumi.”\n\n22 Mo i bin hapen se long nambaseventin yia, long las pat blong yia, mesej blong Lakonius i bin go aot truaot long ful fes blong graon mo oli tekem ol hos blong olgeta, mo ol hos wilkat blong olgeta, mo ol buluk blong olgeta, mo evri grup blong sipsip blong olgeta, mo ol grup blong ol animol blong olgeta, mo ol sid blong olgeta, mo evri samting blong olgeta, mo oli maj i go long grup blong ol taosen mo ol ten blong ol taosen, kasem taem we olgeta evriwan oli go kasem ples we ol lida blong olgeta oli bin jusum blong oli mas kam tugeta long hem, blong difendem olgeta agensem ol enemi blong olgeta.\n\n23 Mo graon we oli bin jusum, i graon blong Sarahemla, mo graon we hem i stap bitwin graon blong Sarahemla mo graon blong Plante, yes, kasem boda we i stap bitwin graon Plante mo graon Emti.\n\n24 Mo i bin gat plante taosen mo taosen blong ol pipol we oli singaotem olgeta Ol Man blong Nifae, we oli kam tugeta long graon ia. Nao Lakonius i bin mekem se oli mas kam tugeta long graon long Saot, from bigfala strong nogud tok we oli sakem long graon long Not.\n\n25 Mo oli mekem olgetawan oli stap strong agensem ol enemi blong olgeta; mo oli stastap long wan graon, mo long wan grup, mo oli fraet long ol toktok we Lakonius i bin talemaot, inaf blong mekem se oli sakem evri sin blong olgeta; mo oli mekem ol prea blong olgeta long Lod, God blong olgeta, blong hem i sevem olgeta long taem we bae ol enemi blong olgeta oli kam daon agensem olgeta blong faet.\n\n26 Mo oli bin harem nogud tumas from ol enemi blong olgeta. Mo Gidgidonae i mekem se oli mas mekem ol tul blong faet blong evri kaen, mo oli mas stap strong wetem ol klos blong faet, mo wetem ol sil, mo smol sil we i raon, folem ol toktok blong hem.\n\n", "3-ne 4": "[center][font_size=26]Japta 4[/font_size][/center]\n\n[i]Ol ami blong Ol Man blong Nifae oli winim ol Gadianton stilman—Oli kilimded Gidianhae, mo man we i folem hem, Semnaraeha, oli hangem hem—Ol Man blong Nifae oli presem Lod blong olgeta from ol win blong olgeta. Raonabaot 19–22 A.K.B.[/i]\n\n1 Mo i bin hapen se long las pat blong namba-eitin yia ol ami ia blong ol stilman oli mekem rere blong faet, mo oli stat blong kam daon mo kwiktaem aot long ol hil, mo aot long ol bigfala hil, mo waelples, mo ol ples blong ol strong sapot blong olgeta, mo ol sikret ples blong olgeta, mo oli stat blong tekem ol graon, we oli stap long graon blong Saot tugeta wetem olgeta we oli stap long graon blong Not, mo oli stat blong tekem mo holem evri graon we Ol Man blong Nifae oli bin lego, mo ol bigtaon we oli bin livim i emti.\n\n2 Be luk, i no gat ol wael animol o ol animol blong kakae long ol graon ia we Ol Man blong Nifae oli bin lego, mo i no bin gat ol animol blong kakae blong ol stilman, be i gat long waelples nomo.\n\n3 Mo ol stilman oli no save stap laef, be long waelples nomo, from nid blong kaekae; from Ol Man blong Nifae oli livim ol graon blong olgeta i emti, mo oli tekem tugeta ol grup blong animol blong olgeta mo ol buluk blong olgeta, mo evri samting blong olgeta, mo oli stap long wan grup.\n\n4 From hemia, i no bin gat eni janis blong ol stilman oli stil long taem blong faet o blong oli kasem kaekae, be oli mas kamaot nomo long open ples blong faet agensem Ol Man blong Nifae; mo from Ol Man blong Nifae oli stap long wan grup, mo oli gat wan bigfala namba tumas, mo oli holemtaet blong olgetawan, ol kaekae mo nara samting, mo ol hos mo ol buluk, mo ol grup blong animol blong evri kaen, blong oli save laef blong wan taem blong seven yia, long taem ia oli bin hop blong prapa kilimded ol stilman ia, oli aot long fes blong graon; mo olsem ia nao namba-eitin yia i pas i go.\n\n5 Mo i bin hapen se long nambanaentin yia, Gidianhae, i faenem se i gat nid se hem i mas go antap blong faet agensem Ol Man blong Nifae, from i no gat eni wei we oli save laef sapos oli no tekem ol samting wetem fos, oli stil mo oli kilim man i ded.\n\n6 Mo oli bin fraet blong seraotem olgeta long fes blong graon inaf blong mekem se oli save planem ol sid, from oli fraet se Ol Man blong Nifae bae oli kam long olgeta mo kilimded olgeta; from hemia, Gidianhae i bin givim oda long ol ami blong hem se, long yia ia, oli mas go antap blong faet agensem Ol Man blong Nifae.\n\n7 Mo i bin hapen se oli kam antap blong faet; mo hemia i long nambasikis manis; mo luk, i bin wan bigfala mo strong dei we oli kam antap blong faet; mo oli putum klos folem fasin blong ol man blong stil; mo oli gat wan skin blong yang sipsip we i stap raon long Wes blong olgeta, mo oli pentem olgeta wetem blad, mo oli sevem ol hed blong olgeta, mo oli putum ol hat blong faet long olgeta; i soemaot we ol ami blong Gidianhae oli bigfala mo oli strong, from ol klos blong faet blong olgeta, mo from we oli pentem olgeta wetem blad.\n\n8 Mo i bin hapen se ol ami blong Ol Man blong Nifae, taem we oli luk dresap blong ami blong Gidianhae, olgeta evriwan oli foldaon long graon mo oli sendem ol prea blong olgeta long Lod, God blong olgeta, blong hem i letem olgeta oli stap laef mo tekem olgeta aot long ol han blong ol enemi blong olgeta.\n\n9 Mo i bin hapen se taem we ol ami blong Gidianhae oli luk samting ia, oli stat blong singaot wetem wan strong voes, from glad blong olgeta, from oli ting se Ol Man blong Nifae oli foldaon wetem fraet from bigfala nogud fraet we ami blong olgeta i stap soem.\n\n10 Be long samting ia oli bin harem nogud, from Ol Man blong Nifae oli no fraet long olgeta; be oli respektem God blong olgeta mo oli askem strong hem blong protektem olgeta; from hemia, taem we ol ami blong Gidianhae oli ron from olgeta, nao oli rere blong mitim olgeta; yes, wetem paoa blong Lod oli faet agensem olgeta.\n\n11 Mo faet i stat long hemia nambasikis manis; mo faet ia i bigwan mo nogud, yes, fasin blong kilim man i ded i bigwan mo nogud, inaf blong mekem se, i neva gat wan fasin blong kilim man i ded olsem we man i save long hem long medel blong evri pipol blong Lihae stat long taem we hem i bin aot long Jerusalem.\n\n12 Mo i nomata long ol woning mo ol strong promes we Gidianhae i bin mekem, luk, Ol Man blong Nifae oli winim olgeta, inaf blong mekem se oli ronwe long fored blong olgeta.\n\n13 Mo i bin hapen se Gidgidonae i givim oda se ol ami blong hem se oli mas folem olgeta kasem ol boda blong waelples, mo se oli no mas letem eniwan we i foldaon long han blong olgeta long rod, i laef i stap; mo olsem ia nao oli ronem olgeta mo oli kilimded olgeta, kasem ol boda blong waelples, mo tu, go kasem taem we oli mekem oda blong Gidgidonae i hapen.\n\n14 Mo i bin hapen se Gidianhae, we i stanap mo i faet we i no fraet, oli ronem hem long taem we hem i stap ronwe; mo from hem i taed from we hem i faet tumas, oli kasem hem mo kilim hem i ded. Mo olsem ia nao, i en blong Gidianhae, we i stilman.\n\n15 Mo i bin hapen se ol ami blong Ol Man blong Nifae oli gobak bakegen long sefples blong olgeta. Mo i bin hapen se naentin yia ia i pas i go, mo ol stilman oli no kam bakegen blong faet; mo tu, oli no kam bakegen long nambatwante yia.\n\n16 Mo long nambatwante mo wan yia oli no kam antap blong faet, be oli kam antap long evri saed blong hivimap graon raonabaot long ol pipol blong Nifae; from oli ting se sapos oli blokem ol pipol blong Nifae long ol graon blong olgeta, mo mas holem gud olgeta insaed, long evri saed, mo sapos oli blokem olgeta long rod blong olgeta i go aotsaed, bae oli mekem se ol pipol blong Nifae oli save sarenda olsem we oli wantem.\n\n17 Nao oli bin jusum wan narafala lida blong olgeta we nem blong hem i Semnaraeha; from hemia, hem i Semnaraeha ia nao we i mekem se wok ia blong raonem ples i mas hapen.\n\n18 Be luk, samting ia i wan gudfala janis long Ol Man blong Nifae; from hem i no posibol blong ol stilman blong raonem olgeta longtaem inaf blong mekem eni samting long Ol Man blong Nifae, from plante samting blong olgeta we oli bin hivimap mo storem i stap.\n\n19 Mo from ol samting i sot long medel blong ol stilman; from luk, oli no gat eni samting be mit nomo blong stap laef long hem, we mit ia oli kasem long waelples;\n\n20 Mo i bin hapen se ol wael animol blong kakae i kam sot long waelples, inaf blong mekem se ol stilman oli rere blong ded from hanggri.\n\n21 Mo Ol Man blong Nifae oli gohed blong maj i go long dei mo long naet, mo oli atakem ol ami blong ol stilman, mo oli kilimded olgeta long ol taosen mo long ol ten blong ol taosen.\n\n22 Mo olsem ia nao tingting ia blong ol pipol blong Semnaraeha blong wantem stopem plan blong olgeta i kam, from bigfala panis we i kam long olgeta long naet mo long dei.\n\n23 Mo i bin hapen se Semnaraeha i givim oda long ol pipol blong hem se oli mas stop long wok blong raonem ples, mo maj i go long ol pat blong graon long Not we oli stap moa longwe bitim ol narafala ples.\n\n24 Mo nao, Gidgidonae, from hem i save plan blong olgeta, mo from hem i save se oli slak from oli nidim kaekae, mo fasin blong kilimded we i bin hapen long medel blong olgeta i bigwan, nao from hemia, hem i sendem ol ami blong hem oli aot long naet taem, mo blokem rod blong olgeta blong ronwe long hem.\n\n25 Mo samting ia oli mekem long naet taem, mo oli maj i go bitim ol stilman, blong mekem se long nekis dei, taem we ol stilman oli statem maj blong olgeta, bae oli mitim ol ami blong Ol Man blong Nifae long fored blong olgeta tugeta wetem long biaen blong olgeta.\n\n26 Mo ol stilman we oli stap long Saot, olgeta tu, oli blokem ol ples blong olgeta blong ronwe i go long hem. Mo evri samting ia i hapen folem oda blong Gidgidonae.\n\n27 Mo i bin gat plante taosen we oli letem olgeta blong oli kam ol prisena long Ol Man blong Nifae, mo olgeta narawan we oli stap, oli kilimded olgeta.\n\n28 Mo lida blong olgeta, Semnaraeha, oli tekem hem mo hangem hem long wan tri, yes, antap evriwan blong tri ia kasem taem we hem i ded. Mo taem we oli hangem hem kasem taem we hem i ded, oli mekem tri ia i foldaon long graon, mo oli singaot wetem wan voes we i laod, oli talem:\n\n29 “Bae Lod i sevem ol pipol blong hem long stret mo gud fasin mo wetem tabu fasin blong hat, blong mekem se olgeta evriwan we bae oli lukaotem blong kilimded olgeta from paoa mo ol sikret grup, bae oli foldaon long graon, semmak olsem man ia i bin foldaon long graon.”\n\n30 Mo oli bin hapi mo singaot bakegen wetem wan voes, oli talem se: “Bae God blong Ebraham, mo God blong Aesak, mo God blong Jekob, i protektem ol pipol ia long stret mo gud fasin, long taem we bae oli prea long nem blong God blong olgeta blong hem i protektem olgeta.”\n\n31 Mo i bin hapen se oli stat, olgeta evriwan olsem wan, blong singsing, mo presem God blong olgeta from bigfala samting we hem i bin mekem long olgeta, blong sevem olgeta blong oli no foldaon long han blong ol enemi blong olgeta.\n\n32 Yes, oli bin singaot: “Hosana long Hae God we I Hae Olgeta.” Mo oli bin singaot: “Blesem nem blong Lod God we I Gat Olgeta Paoa, Hae God we I Hae Olgeta.”\n\n33 Mo hat blong olgeta i solap long glad, mekem se plante wota blong ae i ron, from bigfala gudfala fasin blong God blong tekem olgeta aot long han blong ol enemi blong olgeta; mo oli save se, hem i from fasin blong sakem sin blong olgeta mo fasin blong putum tingting i stap daon blong olgeta we i mekem se oli kamaot long panis we i no gat en.\n\n", "3-ne 5": "[center][font_size=26]Japta 5[/font_size][/center]\n\n[i]Ol Man blong Nifae oli sakem sin mo oli lego ol sin blong olgeta—Momon i raetem histri blong ol pipol blong hem mo i talemaot toktok we i no gat en, long olgeta—Isrel bae i kam tugeta long longfala taem blong seraot blong hem. Raonabaot 22–26 A.K.B.[/i]\n\n1 Mo nao luk, i no bin gat wan sol we i stap laef long medel blong evri pipol blong Ol Man blong Nifae we i no biliv strong long smol pat blong ol toktok blong ol tabu profet we oli bin talem; from oli save se i mas gat nid ia blong ol toktok ia oli mas hapen.\n\n2 Mo oli save se i mas gat nid ia blong Kraes i kam, from ol plante saen we Lod i bin givim, folem ol toktok blong ol profet; mo from ol samting we oli kam blong hapen finis, oli bin save se i mas nid se evri samting i mas hapen folem wanem we oli bin talemaot.\n\n3 From hemia, oli lego fogud evri sin blong olgeta, mo ol rabis sin blong olgeta, mo ol fasin blong olgeta blong slip olbaot, mo oli givim seves long God wetem evri fasin blong wok strong wetem strong tingting, long dei mo naet.\n\n4 Mo nao i bin hapen se, taem we oli tekem evri stilman olsem ol prisena, inaf we i mekem se i no gat wan long olgeta i ronwe we oli no kilimded, oli sakem ol prisena blong olgeta long kalabus, mo oli mekem se oli prijim toktok blong God long olgeta; mo olgeta we bae oli sakem ol sin blong olgeta mo mekem wan kavenan se bae oli nomo kilim man i ded, oli letem olgeta oli go fri.\n\n5 Be plante long olgeta ia we oli stap, we oli no mekem wan kavenan, mo oli gohed yet blong gat ol sikret plan blong kilim man i ded insaed long hat blong olgeta, yes, olgeta we oli faenem se oli talemaot ol woning long ol brata blong olgeta, oli jajem olgeta mo panisim olgeta folem loa.\n\n6 Mo olsem ia nao oli putum wan en long ol nogud, mo sikret, mo rabis grup, we tru long ol samting ia, i gat plante fasin nogud, mo plante fasin blong kilim man i ded i hapen.\n\n7 Mo olsem ia nao nambatwante mo tu yia i pas i go, mo nambatwante mo tri yia tu, mo nambatwante mo fo, mo nambatwante mo faef; mo olsem ia nao nambatwante mo faef yia i pas i go.\n\n8 Mo i bin gat plante samting we i bin hapen we, long ae blong samfala, bae oli bigfala mo oli gudfala; be, evri samting ia, oli no save raetem insaed long buk ia; yes, buk ia i no save holem kasem wan pat aot long handred blong wanem we i bin hapen long medel blong plante pipol long wan taem blong twante mo faef yia;\n\n9 Be luk, i gat ol histri we i holem evri samting we ol pipol ia oli bin mekem, mo wan histri we i moa sot be i tru, we Nifae i bin givim.\n\n10 From hemia, mi bin mekem histri blong mi long ol samting ia folem histri blong Nifae, we i bin raetem long ol buk we oli singaotem ol buk long Nifae.\n\n11 Mo luk, mi mekem ol histri ia long ol buk we mi mekem wetem ol han blong mi nomo.\n\n12 Mo luk, oli singaotem mi Momon, oli singaotem mi folem nem blong graon blong Momon, graon ia we Alma i bin stanemap jos wetem ol pipol, yes, fasfala jos we i bin stanap wetem olgeta afta we oli brekem loa.\n\n13 Luk, mi mi wan disaepol blong Jisas Kraes, Pikinini blong God. Hem i bin singaotem mi blong talemaot toktok blong hem long medel blong ol pipol blong hem, blong oli save gat laef we i no gat en.\n\n14 Mo i gat nid se mi, folem wanem we God i wantem, blong mekem se ol prea blong olgeta we oli bin go finis, we oli bin ol tabu wan, oli mas hapen folem fet blong olgeta, i nid blong mi mas mekem wan histri blong ol samting ia we oli bin hapen—\n\n15 Yes, wan smol histri blong ol samting we oli bin hapen stat long taem we Lihae i aot long Jerusalem, i kam kasem taem naoia.\n\n16 From hemia, mi mekem histri blong mi, aot long ol histri we oli bin kamaot tru long olgeta we oli bin stap bifo long mi, kam kasem stat blong dei blong mi;\n\n17 Mo afta, mi mi mekem wan histri blong ol samting we mi bin luk wetem ol ae blong miwan.\n\n18 Mo mi save se histri we mi mekem i wan stret mo wan tru histri; be, i gat plante samting we, folem lanwis blong mifala, mifala i no save raetem.\n\n19 Mo nao mi mekem wan en blong ol toktok blong mi, we i long saed blong mi, mo mi gohed blong raetem histri blong mi long saed blong ol samting we oli bin hapen bifo long mi.\n\n20 Mi mi Momon, mo mi wan stret laen blong Lihae. Mi gat stamba tingting blong presem God blong mi mo Sevya blong mi Jisas Kraes, from hem i bin tekem ol papa blong mifala aot long graon blong Jerusalem, (mo i no gat eni man we i save be hemwan nomo mo olgeta we hem i bin tekemaot long graon ia) mo from we hem i bin givim mi mo ol pipol blong mi plante save, blong sevem sol blong mifala.\n\n21 I tru we hem i bin blesem laen blong Jekob, mo hem i bin gat sore long ol pikinini blong Josef.\n\n22 Mo folem hamas we ol pikinini blong Lihae oli bin obei ol komanmen blong hem, hem i bin blesem olgeta mo mekem olgeta oli kam antap gud, folem toktok blong hem.\n\n23 Yes, mo i tru we bae hem i karem bakegen wan smol haf we oli stap yet blong laen blong Josef, blong kam blong save, long saed blong Lod, God blong olgeta.\n\n24 Mo i tru olsem we Lod i stap laef, bae hem i karem i kam tugeta aot long ol fo pat blong wol, evri smol haf we oli stap yet blong laen blong Jekob, we oli stap olbaot long fes blong wol ia.\n\n25 Mo semmak olsem we hem i bin kavenan wetem ful laen blong Jekob, olsem ia nao kavenan ia we hem i kavenan wetem laen blong Jekob, bae i hapen long taem we hem i jusum, blong karem i kambak tugeta ful laen blong Jekob, blong kam blong save long kavenan we hem i bin kavenan wetem olgeta.\n\n26 Mo afta bae oli save Ridima blong olgeta, we i Jisas Kraes, Pikinini blong God; mo afta bae oli karem i kam tugeta aot long ol fo pat blong wol long ol stret graon blong olgeta nomo, long ples we oli bin kamaot long hem; yes, olsem we Lod i stap laef, bae samting ia i hapen. Amen.\n\n", "3-ne 6": "[center][font_size=26]Japta 6[/font_size][/center]\n\n[i]Ol Man blong Nifae oli kam antap gud—Hae tingting, ol rij samting, mo fasin blong gat ol defren grup blong pipol i girap—Jos i split wetem ol fasin blong pulaot—Setan i lidim ol pipol blong stap go agens—Plante profet oli taltalemaot fasin blong sakem sin mo oli kilimded olgeta—Olgeta we i kilimded ol profet oli plan blong tekova long gavman. Raonabaot 26–30 A.K.B.[/i]\n\n1 Mo nao i bin hapen se ol pipol blong Ol Man blong Nifae oli gobak, olgeta evriwan, long ol graon blong olgeta long nambatwante mo sikis yia, evri man, wetem famli blong hem, ol grup blong animol blong hem mo ol grup blong buluk blong hem, ol hos blong hem mo ol buluk blong hem, mo evri samting we i bin stap blong olgeta.\n\n2 Mo i bin hapen se oli no kakae flatem evri kaekae blong olgeta; from hemia, oli tekem wetem olgeta evri samting we oli no kakae flatem, evri sid blong olgeta blong evri kaen, mo ol gol blong olgeta, mo ol silva blong olgeta, mo evri gudgudfala samting blong olgeta, mo oli gobak long ol graon blong olgeta mo ol samting blong olgeta, long Not tugeta wetem long Saot, long graon long Not tugeta wetem long graon long Saot.\n\n3 Mo oli givim long ol stilman we oli bin mekem kavenan blong holemtaet pis blong graon, we oli wantem blong stap olsem Ol Man blong Leman, oli givim ol graon, folem ol namba blong olgeta, blong maet oli save gat, wetem ol wok blong olgeta, wanem we oli nidim blong stap laef long hem; mo olsem ia nao oli stanemap pis long medel blong ful graon.\n\n4 Mo oli stat bakegen blong kam antap gud mo blong kam strong; mo ol nambatwante mo sikis mo seven yia i bin pas i go, mo i gat strong oda long graon, mo oli mekem ol loa blong olgeta folem fasin we i stret mo folem jastis.\n\n5 Mo nao i no bin gat eni samting long ful graon blong blokem ol pipol blong kam antap gud oltaem, hemia nomo sapos oli no foldaon long fasin blong brekem loa.\n\n6 Mo nao hem i Gidgidonae, mo jaj, Lakonius, mo olgeta we oli jusum olgeta olsem ol lida, we i stanemap bigfala pis ia long graon.\n\n7 Mo i bin hapen se i gat plante bigtaon we oli bildim i niu, mo i gat plante olfala bigtaon we oli mekem i kam gud.\n\n8 Mo i bin gat plante bigfala rod we ol pipol oli mekem, mo plante rod oli mekem we i go long wan bigtaon i go long narafala bigtaon, mo long wan graon i go long narafala graon, mo long ples i go long narafala ples.\n\n9 Mo olsem ia nao nambatwante mo eit yia i pas i go, mo ol pipol oli gohed blong gat pis.\n\n10 Be i bin hapen long nambatwante mo naen yia we, i stat blong gat sam rao long medel blong ol pipol; mo sam oli kam antap wetem hae tingting mo ol flas toktok from ol bigfala rij samting blong olgeta we i tumas, yes, i go kasem ol bigfala fasin blong givim hadtaem;\n\n11 From i bin gat plante bisnisman long graon, mo tu, plante loya, mo plante ofisa.\n\n12 Mo ol pipol oli stat blong seraot long ol defren grup, folem ol rij samting blong olgeta mo ol janis blong olgeta blong lanem samting; yes, sam oli no save samting from oli pua, mo sam narafala oli stap lanem plante samting from oli gat plante rij samting.\n\n13 Sam oli kam antap long hae tingting, mo sam narafala oli putum tingting blong olgeta i stap daon tumas; sam oli givimbak nogud toktok folem ol nogud toktok we oli kasem, long semtaem sam narafala oli kasem ol nogud toktok, mo hadtaem we oli givim long olgeta, mo evri kaen hadtaem, be oli no tanem raon mo givimbak ol nogud samting ia, be oli bin putum tingting blong olgeta i stap daon mo oli wantem sakem sin long fored long God.\n\n14 Mo olsem ia nao i bin gat wan bigfala fasin blong ol pipol oli no stap semmak long ful graon, inaf blong mekem se jos i stat blong brokbrok; yes, inaf blong mekem se long nambateti yia, jos i brokbrok long ful graon, be long medel blong wan smol namba nomo blong Ol Man blong Leman we oli bin jenisim laef long tru fet, oli no brokbrok; mo oli no bin save kamaot long hem, from oli strong, mo oli stanap strong, mo oli no save muvmuv, oli glad blong wok wetem strong tingting blong stap obei long ol komanmen blong Lod.\n\n15 Nao stamba blong nogud fasin blong ol pipol ia i hemia—Setan i bin gat bigfala paoa, blong tantanem tingting blong ol pipol blong oli mekem evri kaen fasin we i nogud, mo blong mekem olgeta oli solap wetem hae tingting, hem i temtem olgeta blong lukaotem paoa, mo atoriti, mo ol rij samting, mo ol samting nating blong wol.\n\n16 Mo olsem ia nao Setan i bin lidim hat blong ol pipol i gowe, blong mekem evri kaen fasin we i nogud; from hemia, oli harem gud long pis be blong smol namba blong yia nomo.\n\n17 Mo olsem ia nao, long stat blong nambateti yia—ol pipol, afta we oli bin letem olgeta blong spes blong wan longtaem blong ol temtesen blong devel i karem olgeta long eni ples we hem i wantem blong tekem olgeta, mo blong mekem eni nogud fasin hem i wantem se oli mas mekem—mo olsem ia nao long stat blong hemia, nambateti yia ia, oli stap long wan ples we i gat fasin nogud we i rabis stret.\n\n18 Nao oli no sin from se oli no save, from oli bin save wanem tingting blong God long saed blong olgeta, from oli bin tijim ol samting ia long olgeta; from hemia, oli minim blong go agensem God.\n\n19 Mo nao hemia i bin long ol dei blong Lakonius, pikinini boe blong Lakonius, from Lakonius i tekem jea blong papa blong hem mo hem i rulum ol pipol long yia ia.\n\n20 Mo i bin stat blong gat ol man we God i toktok long olgeta aot long heven mo i sendem olgeta, oli stanap long medel blong ol pipol long ful graon, blong prij mo testifae long klia fasin long saed blong ol sin mo ol rabis fasin blong ol pipol, mo testifae long olgeta long saed blong fasin blong pemaot man we Lod bae i mekem blong ol pipol blong hem, o long ol narafala toktok, laef bakegen long ded blong Kraes; mo oli bin testifae long klia fasin long saed blong ded mo ol safaring blong hem.\n\n21 Nao i bin gat plante long ol pipol we oli bin kros tumas from olgeta we oli testifae long saed blong ol samting ia; mo olgeta we oli kros, plante long olgeta oli ol jif jaj, mo olgeta we oli bin stap olsem ol hae pris mo ol loya; yes, olgeta evriwan we oli bin loya oli kros long olgeta we oli testifae long saed blong ol samting ia.\n\n22 Nao i no bin gat wan loya o jaj o hae pris we i save gat paoa blong panisim eniwan blong ded, be nomo sapos jajmen ia, gavna blong graon i saenem.\n\n23 Nao i gat plante long olgeta we oli testifae long ol samting long saed blong Kraes, we oli testifae long klia fasin, we ol jaj oli tekem olgeta mo oli kilimded olgeta long sikret, blong mekem se nius blong ded blong olgeta i no kasem gavna blong graon, be kasem afta long ded blong olgeta nomo.\n\n24 Nao luk, samting ia i bin agensem ol loa blong graon, se eni man, ol jaj oli no save kilimded sapos oli no kasem paoa long gavna blong graon—\n\n25 From hemia, wan komplen i bin go antap long graon blong Sarahemla, long gavna blong graon, agensem ol jaj ia we oli bin panisim ol profet blong Lod blong oli ded, se hemia i no bin folem loa.\n\n26 Nao i bin hapen se oli tekem olgeta mo putum olgeta long fored blong jaj, blong kasem jajmen folem ol fasin blong brekem loa we oli bin mekem, folem loa we ol pipol oli bin putum.\n\n27 Nao i bin hapen se ol jaj ia, oli gat plante fren mo famli; mo olgeta we oli stap, yes, we i kolosap evri loya mo ol hae pris, oli kam tugeta, mo joen tugeta wetem ol famli blong ol jaj ia we bae oli jajem olgeta folem loa.\n\n28 Mo oli mekem wan kavenan wan wetem narawan, yes, we long kavenan ia we oli bin kasem long olgeta blong bifo, we kavenan ia, devel i bin givim mo yusum, blong joen tugeta agensem evri stret mo gud fasin.\n\n29 From hemia, oli bin joen tugeta agensem ol pipol blong Lod, mo mekem wan kavenan blong prapa spolem gud olgeta, mo blong mekem olgeta we oli rong long fasin blong kilim man i ded, oli go fri blong jastis i no holemtaet olgeta, we jastis ia i rere blong foldaon long olgeta folem loa.\n\n30 Mo oli no wantem folem loa mo ol raet blong kantri blong olgeta; mo oli mekem kavenan wan wetem narawan blong kilimded gavna, mo blong stanemap wan king ova long graon, blong mekem se graon bae i nomo stap long fridom, be i mas stap andanit long kontrol blong ol king.\n\n", "3-ne 7": "[center][font_size=26]Japta 7[/font_size][/center]\n\n[i]Oli kilimded jif jaj, oli prapa spolem gud gavman, mo ol pipol oli seraot i go long ol laen—Jekob, wan man we i agensem Kraes, i kam king blong wan sikret grup—Nifae i prijim fasin blong sakem sin mo fet long Kraes—Ol enjel oli givhan long hem evri dei, mo hem i mekem brata blong hem i laef bakegen long ded—Plante oli sakem sin mo kasem baptaes. Raonabaot 30–33 A.K.B.[/i]\n\n1 Nao luk, bae mi soem long yu se oli no stanemap wan king ova long graon; be long semfala yia ia, yes, nambateti yia, oli prapa spolem gud jea blong jajmen, yes, oli kilimded jif jaj blong kantri ia.\n\n2 Mo ol pipol oli seraot wan agensem narawan; mo oli seraot wan aot long narawan i go long ol laen, evri man folem famli blong hem, mo ol nara famli blong hem mo ol fren; mo olsem ia nao oli bin prapa spolem gud gavman blong kantri ia.\n\n3 Mo evri laen i bin jusum wan jif o wan lida ova long olgeta; mo olsem ia nao oli bin kam ol laen mo ol lida blong ol laen.\n\n4 Nao luk, i no gat eni man long medel blong olgeta, hemia nomo sapos hem i gat plante famli mo plante famli mo ol fren; from hemia, ol laen blong olgeta i kam bigwan tumas.\n\n5 Nao evri samting ia i hapen, mo i no gat eni wo yet long medel blong olgeta; mo evri nogud fasin ia i kam long ol pipol from oli letem olgeta long paoa blong Setan.\n\n6 Mo oli bin prapa spolem gud ol loa blong gavman, from sikret grup blong ol fren mo ol famli blong olgeta we oli bin kilimded ol profet.\n\n7 Mo oli bin mekem wan bigfala rao long graon, inaf blong mekem se pat blong ol pipol ia we oli moa stret mo gud, kolosap evriwan long olgeta oli kam nogud; yes, i gat be smol namba nomo blong ol man we oli gat stret mo gud fasin, long medel blong olgeta.\n\n8 Mo olsem ia nao sikis yia i no pas i go yet stat long taem we bigfala pat long ol pipol oli tanem olgeta oli gowe long stret mo gud fasin blong olgeta, olsem wan dog we i gobak long traot blong hem, o olsem pig we i go slip long sofmad.\n\n9 Nao sikret grup ia, we i karem bigfala nogud fasin i go long ol pipol, i mekem olgeta oli kam tugeta, mo oli putum olsem hed blong olgeta, wan man we oli singaotem hem Jekob;\n\n10 Mo oli bin singaotem hem king blong olgeta; from hemia, hem i kam king ova long nogud grup ia; mo hem i wan long olgeta we i givim voes blong hem agensem ol profet we oli bin testifae long saed blong Jisas.\n\n11 Mo i bin hapen se oli no strong long namba olsem ol laen blong ol pipol we oli joen tugeta, be nomo, ol lida blong olgeta oli stanemap ol loa blong olgeta, evriwan folem laen blong hem; be oli ol enemi, i nomata oli no wan pipol we i stret mo gud, be yet, oli wan long fasin blong no laekem olgeta we oli bin mekem kavenan blong prapa spolem gud gavman.\n\n12 From hemia, Jekob, from hem i luk se ol enemi blong olgeta oli moa plante bitim olgeta, from hem i king blong grup, taswe hem i bin givim oda long ol pipol blong hem se oli mas ronwe i go long pat blong graon we i stap long Not olgeta, mo long ples ia oli bildimap, long olgeta bakegen, wan kingdom, kasem taem we olgeta we oli bin pulaot i joenem olgeta, (from hem i bin switim olgeta se bae i gat plante man we bae oli pulaot) mo oli bin kam strong inaf blong rao wetem ol laen blong ol pipol; mo oli bin mekem olsem.\n\n13 Mo maj blong olgeta i bin kwik tumas we i no gat wan samting we i save stopem hem, kasem taem we oli go aot long ples we ol pipol i nomo save kasem olgeta. Mo olsem ia nao teti yia i bin en; mo olsem ia nao i bin ol laef blong ol pipol blong Nifae.\n\n14 Mo i bin hapen long teti mo wan yia we oli bin seraot i go long ol laen, evri man folem famli blong hem, famli mo ol fren; be oli bin kam long wan agrimen se bae oli no go blong faet wan wetem narawan; be oli no kam wan long saed blong ol loa blong olgeta, mo fasin blong olgeta blong gavman, from oli bin stanemap olgeta folem ol tingting blong olgeta we oli bin ol jif blong olgeta mo ol lida blong olgeta. Be oli bin stanemap ol loa we i strong mekem se wan laen bae i no mas mekem rong agensem narawan, inaf blong mekem se long sam pat oli bin gat pis long graon; be, ol hat blong olgeta oli tanem i go longwe long Lod, God blong olgeta, mo oli bin stonem ol profet mo oli sakem olgeta aot long medel blong olgeta.\n\n15 Mo i bin hapen se Nifae—from ol enjel oli bin visitim hem, mo tu, voes blong Lod, from hemia, from hem i bin luk ol enjel, mo from hem i witnes wetem ae blong hem, mo from we hem i kasem paoa long hem blong hem i save gat save long saed blong seves blong Kraes, mo tu, from we hem i witnes wetem ae blong hem long fasin blong olgeta blong aot kwiktaem long stret mo gud fasin i go long ol fasin nogud blong olgeta mo ol rabis sin;\n\n16 From hemia, from we hem i bin harem nogud from hat blong olgeta i strong mo ol tingting blong olgeta oli blaen—hem i go aot long medel blong olgeta long semfala yia, mo i stat blong testifae, strong mo klia, fasin blong sakem sin mo fasin blong kam klin aot long ol sin tru long fet long Lod Jisas Kraes.\n\n17 Mo hem i bin tijim plante samting long olgeta; mo evri samting ia, oli no save raetemdaon, mo wan pat blong olgeta bae i no naf, from hemia, mi no raetemdaon olgeta long buk ia. Mo Nifae i bin tij wetem paoa mo wetem bigfala atoriti.\n\n18 Mo i bin hapen se oli kros long hem, hemia from hem i gat moa bigfala paoa bitim olgeta, from i no save hapen se oli no save bilivim ol toktok blong hem, from fet blong hem long Lod Jisas Kraes i bigwan tumas mekem se ol enjel oli bin givhan long hem evri dei.\n\n19 Mo long nem blong Jisas, hem i bin sakemaot ol devel mo ol spirit we oli no klin; mo tu, brata blong hem, hem i mekem hem i laef bakegen long ded, afta we ol pipol oli bin stonem hem mo mekem hem i ded.\n\n20 Mo ol pipol oli bin luk samting ia, mo witnes long samting ia, mo oli kros long hem from paoa blong hem; mo tu, hem i mekem plante moa merikel, long ae blong ol pipol, long nem blong Jisas.\n\n21 Mo i bin hapen se teti mo wan yia i bin pas i go, mo i gat be smol namba nomo we i bin jenisim laef blong olgeta i go long Lod; be olgeta ia we oli bin jenisim laef, oli bin soemaot long ol pipol se paoa mo Spirit blong God i bin visitim olgeta, we i stap long Jisas Kraes, long hem we oli biliv.\n\n22 Mo olgeta evriwan we Nifae i bin sakemaot ol devel aot long olgeta, mo oli kam oraet long ol sik blong olgeta mo ol samting we oli slak long olgeta, olgeta ia oli bin soemaot long ol pipol se Spirit blong God i wok long olgeta, mo oli kam oraet; mo oli soemaot ol saen tu mo oli mekem sam merikel long medel blong ol pipol.\n\n23 Olsem ia nao nambateti mo tu yia i bin pas i go tu. Mo Nifae i prij long ol pipol long stat blong teti mo tri yia; mo hem i prijim long olgeta, fasin blong sakem sin mo fasin blong kam klin aot long ol sin long olgeta.\n\n24 Nao mi wantem yu blong tingbaot tu, se i no bin gat eniwan we i kam blong sakem sin we i no kasem baptaes wetem wota.\n\n25 From hemia, Nifae i bin odenem ol man long seves ia, blong olgeta olsem we bae oli kam long olgeta, oli mas kasem baptaes wetem wota, mo hemia, i olsem wan witnes mo wan testemoni long fored blong God, mo long ol pipol, se oli bin sakem sin mo oli kasem fasin blong kam klin aot long ol sin blong olgeta.\n\n26 Mo i gat plante long stat blong yia ia we oli bin kasem baptaes from oli sakem sin; mo olsem ia nao bigfala pat blong yia ia i bin pas i go.\n\n", "3-ne 8": "[center][font_size=26]Japta 8[/font_size][/center]\n\n[i]Ol hariken, ol graon i seksek, ol faea, ol waelwin, mo plante narafala samting long graon i witnesem taem we oli hangem Kraes long kros—Plante pipol oli ded—Tudak i kavremap graon blong tri dei—Olgeta we oli stap, oli krae from ol samting we i bin hapen, olsem we i mas hapen long olgeta. Raonabaot 33–34 A.K.B.[/i]\n\n1 Mo nao i bin hapen se folem histri blong mifala, mo mifala i save se histri blong mifala i tru, from luk, hem i bin wan stret man we i kipim histri—from i tru we hem i bin mekem plante merikel long nem blong Jisas; mo i no bin gat eni man we i save mekem wan merikel long nem blong Jisas, sapos hem i no klin fulwan long ol rabis fasin blong hem—\n\n2 Mo nao i bin hapen se, sapos i no gat mistek we man ia i mekem long taem we hem i kaontem taem blong mifala, teti mo tri yia i bin pas i go;\n\n3 Mo ol pipol oli stat blong strong tumas blong lukaotem saen we profet Samuel, Man blong Leman i bin talemaot, yes, taem ia we bae i gat tudak blong spes blong tri dei ova long fes blong graon.\n\n4 Mo i bin stat blong gat ol fasin blong bigfala tu tingting mo ol rao long medel blong ol pipol, i nomata we i bin gat plante saen we Lod i bin soemaot long olgeta finis.\n\n5 Mo i bin hapen long teti mo fo yia, fasfala manis, long nambafo dei blong manis, i gat wan ren mo strong win mo tanda we i bigwan, i girap, wan we oli neva save olsem long ful graon.\n\n6 Mo i bin gat tu wan bigfala mo rabis ren wetem strongfala win; mo i gat tanda we i faerap strong tumas inaf blong mekem se hem i seksekem ful wol olsem se i rere blong brokbrok long tu.\n\n7 Mo i bin gat ol laetning we oli strong tumas, olsem we oli neva bin save long ful graon.\n\n8 Mo bigtaon blong Sarahemla i kasem faea.\n\n9 Mo bigtaon blong Moronae i bin draon long ol dip ples blong solwota, mo ol pipol we oli stap laef long hem oli bin draon.\n\n10 Mo graon i bin kavremap bigtaon blong Moronaeha, mekem se long ples blong bigtaon ia i bin gat wan bigfala hil.\n\n11 Mo ples i bin smas nogud mo smas bigwan long graon long Saot.\n\n12 Be luk, ples i bin smas moa nogud mo i smas moa bigwan long graon long Not; from luk, ful fes blong graon i jenis, from hariken mo ol wael win, mo ol tanda mo ol laetning, mo from ful wol i bin seksek strong tumas;\n\n13 Mo ol bigfala rod oli bin brokbrok, mo ol flat rod oli kam nogud, mo plante smut ples oli kam raf.\n\n14 Mo plante bigfala mo impoten bigtaon oli draon, mo plante oli bon, mo plante oli seksek kasem taem we ol haos blong hem oli foldaon long graon, mo ol pipol we i stap laef long hem oli ded, mo ol ples oli stap emti.\n\n15 Mo i bin gat sam bigtaon we oli stap yet; be oli smas we oli smas bigwan tumas, mo i gat plante long olgeta, insaed long ol bigtaon ia, we oli ded.\n\n16 Mo i gat samfala we waelwin i karem olgeta oli gowe; mo weaples oli go long hem, i no gat man i save, hemia nomo, oli save se win i bin karem olgeta oli gowe.\n\n17 Mo olsem ia nao fes blong ful wol i kam nogud, from ol hariken, mo ol tanda, mo ol laetning, mo graon we i seksek.\n\n18 Mo luk, ol bigfala ston oli bin brok long tu pis; oli brokbrok long fes blong ful wol, inaf blong mekem se oli bin faenem sam long ol ston ia long ol pisis we oli brokbrok i go wanwan, mo sam oli gat mak we i soem ples we bae oli brok, mo sam oli gat bigfala mak blong ples we bae oli brok, long ful fes blong graon.\n\n19 Mo i bin hapen se taem we ol tanda, mo ol laetning, mo ren, mo hariken mo ol seksek blong graon i stop—from luk, oli gohed kolosap blong spes blong tri aoa; mo sam pipol oli talem se taem i moa longfala; be, evri bigfala mo nogud samting ia i hapen kolosap long spes blong tri aoa—mo afta luk, i bin gat tudak long fes blong graon.\n\n20 Mo i bin hapen se i bin gat tik tudak long ful fes blong graon, inaf blong mekem se ol pipol we oli stap laef long hem we oli no bin foldaon, i save filim hot smok blong tudak;\n\n21 Mo i no save gat laet, from tudak ia, mo tu, i no save gat kandel, mo tu, tojlaet; mo tu, i no bin save gat faea i laet wetem ol gudfala wud blong olgeta we i drae gud, mekem se i no save gat eni laet nating;\n\n22 Mo i no bin gat eni laet we oli bin luk, o faea, o wan pis laet, o san, o mun, o ol sta, from ol smok blong tudak oli bin bigwan tumas we oli stap long fes blong graon.\n\n23 Mo i bin hapen se samting ia i stap blong spes blong tri dei we oli no bin luk laet; mo i bin gat ol bigfala harem sore mo ol krae singaot, mo ol krae we i gogohed long medel blong ol pipol; yes, ol noes blong krae blong ol pipol oli bigwan, from tudak mo from nogud taem we evri samting i bin smas, we i bin kam long olgeta.\n\n24 Mo long wan ples oli bin harem ol pipol i krae, se: “O sapos we mifala i bin sakem sin bifo long bigfala mo nogud dei ia, mo afta bae ol brata blong mifala i laef yet, mo bae oli no save bon long bigfala bigtaon Sarahemla.”\n\n25 Mo long wan narafala ples oli bin harem ol pipol oli krae mo harem sore, mo talem se: “O sapos mifala i bin sakem sin bifo long bigfala mo nogud dei ia, mo mifala i no bin kilimded mo stonem ol profet, mo sakem olgeta aot; afta bae ol mama blong mifala mo ol naes gel blong mifala, mo ol pikinini blong mifala i save laef yet, mo bigfala bigtaon Moronaeha i no save berem olgeta.” Mo olsem ia nao ol krae singaot blong ol pipol i bin bigwan mo nogud.\n\n", "3-ne 9": "[center][font_size=26]Japta 9[/font_size][/center]\n\n[i]Long tudak, voes blong Kraes i talemaot fasin blong prapa spolem gud plante pipol mo ol bigtaon from fasin nogud blong olgeta—Mo tu, Hem i talemaot we Hem i Pikinini blong God, i talemaot se loa blong Moses i hapen, mo i askem evri man blong kam long Hem mo bae Hem i sevem olgeta. Raonabaot 34 A.K.B.[/i]\n\n1 Mo i bin hapen se, i gat wan voes we evri pipol we oli stap laef long wol, long ful fes blong graon ia oli bin harem, we i talem se:\n\n2 “!Sore tumas, sore tumas, sore tumas long ol pipol ia; sore tumas long olgeta we oli stap laef long ful wol ia sapos oli no sakem sin; from devel i stap laf, mo ol enjel blong hem oli stap glad, from ded blong ol naes boe mo ol gel blong ol pipol blong mi; mo hem i from ol nogud fasin mo ol rabis sin blong olgeta we i mekem se oli foldaon!\n\n3 Luk, bigfala bigtaon ia Sarahemla mi bin bonem long faea, wetem ol pipol we oli stap laef long hem.\n\n4 Mo luk, bigfala bigtaon ia Moronae mi bin mekem se i go andanit long ol dip ples blong solwota, mo ol pipol we oli stap laef long hem oli draon.\n\n5 Mo luk, bigfala bigtaon ia Moronaeha mi bin kavremap wetem graon, wetem tu ol pipol we oli stap laef long hem, blong haedem ol nogud fasin blong olgeta mo ol rabis sin blong olgeta long fored blong fes blong mi, blong mekem se blad blong ol profet mo ol sent bae i nomo kam long mi agensem olgeta.\n\n6 Mo luk, bigtaon blong Gilgal mi bin mekem se i go andanit long graon, mo ol pipol we i stap long hem blong berem olgeta long ol dip ples blong graon;\n\n7 Yes, mo bigtaon blong Onaeha mo olgeta we oli stap laef long hem, mo bigtaon blong Mokam mo olgeta we i stap laef long hem, mo bigtaon blong Jerusalem mo olgeta we i stap laef long hem; mo ol wota, mi bin mekem se oli kam antap long ples blong olgeta, blong haedem ol fasin nogud blong olgeta mo ol rabis sin blong olgeta long fored blong fes blong mi, blong mekem se blad blong ol profet mo ol sent bae i nomo kam antap long mi agensem olgeta.\n\n8 Mo luk, bigtaon blong Gadiandae mo bigtaon blong Gadiomna, mo bigtaon blong Jekob, mo bigtaon blong Gimgimno, olgeta evriwan ia mi bin mekem se oli go andanit long graon, mo mi bin mekem ol hil mo ol vale oli tekem ples blong olgeta; mo olgeta we oli stap laef long olgeta, mi bin berem andanit long ol dip ples blong graon, blong haedem ol fasin nogud blong olgeta mo ol rabis sin long fored blong fes blong mi, blong mekem se blad blong ol profet mo ol sent bae i nomo kam antap long mi agensem olgeta.\n\n9 Mo luk, bigtaon ia Jekobugat, we ol pipol blong king Jekob i bin stap laef long hem, mi bin mekem i bon long faea from ol sin blong olgeta mo ol fasin nogud blong olgeta, we i antap moa i bitim evri fasin nogud blong ful wol ia, from ol sikret fasin blong olgeta blong kilim man i ded mo from ol sikret plan blong olgeta; from i bin olgeta ia nao, we oli bin prapa spolem gud pis blong ol pipol blong mi mo gavman blong kantri; from hemia, mi bin mekem se oli bon, blong kilimded olgeta long fored blong fes blong mi, blong mekem se blad blong ol profet mo ol sent bae i nomo kam antap long mi agensem olgeta.\n\n10 Mo luk, bigtaon blong Leman, mo bigtaon blong Jos, mo bigtaon blong Gad, mo bigtaon blong Kiskumen, mi bin mekem se oli bon long faea, wetem olgeta we i stap laef long olgeta, from ol fasin nogud blong olgeta blong sakemaot ol profet, mo stonem olgeta we mi bin sendem blong talemaot long olgeta, long saed blong ol fasin nogud blong olgeta mo ol rabis sin blong olgeta.\n\n11 Mo from oli bin sakem evriwan aot, mekem se i no bin gat wan we i stret mo gud long medel blong olgeta, nao mi bin sendem faea i kamdaon mo mi kilimded olgeta, blong mekem se ol fasin nogud mo ol rabis sin blong olgeta, i save haed long fored blong fes blong mi, blong mekem se blad blong ol profet mo ol sent we mi bin sendem long medel blong olgeta bae i no save krae long mi aot long graon agensem olgeta.\n\n12 Mo plante bigfala fasin blong prapa spolem gud samting mi bin mekem se i kam long graon ia, mo long pipol ia, from ol fasin nogud blong olgeta mo ol rabis sin blong olgeta.\n\n13 O yufala evriwan we i stap laef from we yufala i moa stret bitim olgeta, ?bae yufala i no kambak naoia long mi, mo sakem ol sin blong yufala, mo jenisim laef blong yufala blong mekem se mi save mekem yufala i kam oraet?\n\n14 Yes, i tru mi talem long yufala, sapos yufala i kam long mi bae yufala i gat laef we i no save finis. Luk, mi stap stretem han blong sore blong mi i go long yufala, mo eni man we bae i kam, hem bae mi akseptem; mo olgeta we oli kam long mi, oli kasem blesing.\n\n15 Luk, mi mi Jisas Kraes Pikinini blong God. Mi bin mekem ol heven mo wol, mo evri samting we oli stap long olgeta. Mi bin stap wetem Papa stat long stat. Mi mi stap long Papa mo Papa i stap long mi, mo tru long mi Papa i leftemap nem blong hem.\n\n16 Mi bin kam long olgeta blong mi, mo olgeta blong mi oli no bin akseptem mi. Mo ol skripja long saed blong taem we bae mi kam oli hapen finis.\n\n17 Mo olgeta we oli bin akseptem mi, long olgeta mi givim long olgeta blong kam ol pikinini blong God; mo olsem ia bae mi mekem long olgeta evriwan we bae oli biliv long nem blong mi, from luk, tru long mi fasin blong pemaot man i kam, mo tru long mi loa blong Moses i hapen.\n\n18 Mi mi laet mo laef blong wol. Mi, mi Alfa mo Omega, mi mi stat mo mi mi en.\n\n19 Mo bae yufala i nomo givim long mi fasin blong mekem blad i ron; yes, ol sakrifaes blong yufala mo ol ofring we yufala i stap bonem, bae i mas stop, from bae mi no akseptem eni long ol sakrifaes blong yufala mo ol ofring we yufala i stap bonem.\n\n20 Mo bae yufala i mekem olsem wan sakrifaes long mi, wan hat we i fulap wetem sore mo wan spirit we i wantem blong sakem sin. Mo huia we bae i kam long mi wetem wan hat we i fulap wetem sore mo wan spirit we i wantem blong sakem sin, hem, bae mi baptaesem wetem faea mo wetem Tabu Spirit; hemia i semmak olsem Ol Man blong Leman, from fet blong olgeta long mi long taem we oli bin jenisim laef blong olgeta, we oli bin baptaes wetem faea mo wetem Tabu Spirit, mo oli no bin save.\n\n21 Luk, mi kam long wol blong tekem fasin blong pemaot man i kam long wol, blong sevem wol long sin.\n\n22 From hemia, huia we i sakem sin mo kam long mi olsem wan smol pikinini, hem, bae mi akseptem, from olgeta ia oli gat raet long kingdom blong God. Luk, from olgeta olsem nao, mi bin givim laef blong mi mo mi bin tekem bakegen; from hemia, sakem sin, mo kam long mi yufala evriwan long ol en blong wol, mo bae mi sevem yufala.”\n\n", "3-ne 10": "[center][font_size=26]Japta 10[/font_size][/center]\n\n[i]I no gat noes long graon blong plante aoa—Voes blong Kraes i promes blong karem ol pipol blong Hem semmak olsem wan faol i karem ol pikinini blong hem oli kam long hem—Grup blong ol pipol we oli moa stret, Kraes i sevem olgeta. Raonabaot 34–35 A.K.B.[/i]\n\n1 Mo nao luk, i bin hapen se evri pipol blong graon oli harem ol toktok ia, mo oli witnes long hem. Mo afta ol toktok ia, i no bin gat noes long graon blong spes blong plante aoa;\n\n2 From sapraes blong ol pipol i bin bigwan tumas, mekem se oli stop blong kraekrae mo blong krae singaot from oli lusum ol famli blong olgeta we i bin ded; from hemia, ples i kwaet long ful graon blong spes blong plante aoa.\n\n3 Mo i bin hapen se i gat wan voes bakegen we i kam long ol pipol, mo evri pipol i harem, mo oli witnes long hem, se:\n\n4 “O yufala ol pipol blong ol bigfala bigtaon ia we i bin foldaon, we i ol laen blong Jekob, yes, we i blong laen blong Isrel, hamas taem nao mi bin karem yufala i kam olsem wan faol i karem ol pikinini blong hem i kam andanit long ol wing blong hem, mo givim gudfala kaekae long yufala.\n\n5 Mo bakegen, hamas taem bae mi karem yufala i kam semmak olsem wan faol i karem ol pikinini blong hem oli kam andanit long ol wing blong hem, yes, O yufala ol pipol blong laen blong Isrel, we i bin foldaon; yes, O yufala ol pipol blong laen blong Isrel, yufala we i stap long Jerusalem, olsem we yufala i bin foldaon; yes, hamas taem bae mi bin karem yufala i kam olsem wan faol i karem ol pikinini blong hem, mo yufala i no wantem.\n\n6 O yufala laen blong Isrel we mi bin letem yufala i stap laef, hamas taem bae mi karem yufala i kam olsem wan faol i karem ol pikinini blong hem andanit long ol wing blong hem, sapos yufala i sakem sin mo kambak long mi wetem ful stamba tingting blong hat.\n\n7 Be sapos yufala i no mekem, O laen blong Isrel, ol ples blong yufala we yufala i stap long hem, bae oli kam emti kasem taem we kavenan ia we i go long ol papa blong yufala i hapen.”\n\n8 Mo i bin hapen se afta we ol pipol oli bin harem ol toktok ia, luk, oli stat blong krae mo singaot strong bakegen from oli bin lusum ol famli blong olgeta mo ol fren.\n\n9 Mo i bin hapen se olsem ia nao tri dei ia i bin pas i go. Mo i bin moning, mo tudak i kamaot long fes blong graon, mo graon i stop blong seksek, mo ol ston oli stop blong brokbrok, mo ol nogud noes blong fraet oli stop, mo evri bigfala noes oli pas oli go.\n\n10 Mo graon i bin joen tugeta bakegen, mekem se hem i kam strong; mo ol harem sore from ded, mo ol krae, mo ol bigfala krae sore blong ol pipol we Kraes i letem olgeta oli stap laef, i bin stop; mo harem sore blong olgeta i bin kam olsem glad blong olgeta, mo ol kraekrae blong olgeta oli kam pres mo oli stap talem tangkyu long Lod Jisas Kraes, Ridima blong olgeta.\n\n11 Mo olsem ia nao ol skripja oli kam blong hapen, we ol profet oli bin tokbaot.\n\n12 Mo hem i pat blong ol pipol we oli bin gat moa stret mo gud fasin we Lod i bin sevem, mo hem i olgeta ia we oli bin akseptem ol profet mo oli no stonem olgeta; mo i olgeta ia we oli no bin mekem blad blong ol sent i ron, we Kraes i letem olgeta oli laef—\n\n13 Mo Kraes i bin letem olgeta oli laef, mo oli no go daon andanit mo graon i no berem olgeta; mo oli no draonem olgeta long ol dip ples blong solwota, mo oli no bonem olgeta long faea, mo tu, i no gat wan samting i foldaon long olgeta mo smasem olgeta i ded; mo waelwin i no karem olgeta oli gowe; mo tu, stim blong smok mo tudak i no kavremap olgeta.\n\n14 Mo nao, eniwan we i ridim, letem hem i andastanem; hem we i gat ol skripja, letem hem i luklukgud long olgeta, mo luk mo lukgud sapos ol ded ia mo ol fasin blong prapa spolem gud samting tru long faea, mo tru long smok, mo tru long ol bigfala hariken, mo tru long ol waelwin, mo tru long graon i open blong tekem olgeta, mo evri samting ia i no soemaot se ol profesi blong ol tabu profet i hapen.\n\n15 Luk, mi talem long yu, Yes, plante i bin testifae long saed blong ol samting ia long taem we Kraes i kam, mo oli bin kilimded olgeta from oli bin testifae long saed blong ol samting ia.\n\n16 Yes, profet Sinos i bin testifae long saed blong ol samting ia, mo tu, Sinok i bin toktok long saed blong ol samting ia, from oli testifae moa long saed blong mifala we i smol haf blong laen blong olgeta we i stap yet.\n\n17 Luk, papa blong yumi bifo, Jekob, hem tu i bin testifae long saed blong smol haf blong Josef we oli stap yet. Mo luk, ?yumi i no smol haf blong Josef we i laef yet? Mo ol samting ia we i testifae long saed blong yumi, ?oli no bin raetem olgeta long ol buk we oli mekem wetem bras we papa blong yumi Lihae i bin karemaot long Jerusalem?\n\n18 Mo i bin hapen se long en blong teti mo fo yia, luk, bae mi soemaot long yufala se ol pipol blong Nifae we Kraes i bin letem olgeta oli laef, mo tu, olgeta we oli bin singaotem olgeta Ol Man blong Leman, we Kraes i bin letem olgeta oli laef, Kraes i soem ol gudfala fasin long olgeta, mo i kapsaetem ol bigfala blesing long hed blong olgeta, inaf blong mekem se i no longtaem afta we Kraes i go antap long heven, i tru we hem i bin soemaot hemwan long olgeta—\n\n19 Hem i soemaot bodi blong hem long olgeta, mo i tijim olgeta; mo wan histri blong seves blong hem bae mi talemaot afta long hemia. From hemia, blong taem naoia, mi mekem wan en blong ol toktok blong mi.\n\n", "3-ne 11": "Jisas Kraes i bin soemaot hemwan long ol pipol blong Nifae, taem we ol grup blong ol pipol oli bin stap tugeta long graon Plante, mo i tijim olgeta; mo long wei ia hem i bin soemaot hemwan long olgeta.\n\nI stat wetem japta 11.\n\n[center][font_size=26]Japta 11[/font_size][/center]\n\n[i]Papa i testifae long saed blong Pikinini blong Hem we Hem i Lavem Tumas—Kraes i kamaot mo i talemaot Atonmen blong Hem—Ol pipol oli tajem ol mak blong ol soa long ol han, mo ol leg, mo saed blong Hem—Oli singaot Hosana—Hem i soemaot wei mo fasin blong baptaes—Spirit blong rao i blong devel—Doktrin blong Kraes i we, evri man i mas biliv mo kasem baptaes mo kasem Tabu Spirit. Raonabaot 34 A.K.B.[/i]\n\n1 Mo nao i bin hapen se i gat wan bigfala grup blong pipol blong Nifae we i kam tugeta, raonabaot long tempol we i stap long graon ia, Plante; mo oli stap sapraes mo stap tingting strong mo tokbaot wan long narafalawan, mo oli stap soem wan long narafalawan, ol bigfala mo gudfala jenis we i bin hapen.\n\n2 Mo tu, oli stap tokbaot Jisas Kraes ia, we saen blong hem i bin kamaot long saed blong ded blong hem.\n\n3 Mo i bin hapen se taem we oli stap toktok olsem ia nao wan wetem narafalawan, oli harem wan voes olsem we i stap kamaot long heven; mo oli sakem ol ae blong olgeta raonabaot, from oli no andastanem voes ia we oli bin harem; mo i no wan strong voes, mo tu, i no wan laod voes; be, nating se i wan smol voes, i bin stikim olgeta we oli harem fulwan, inaf blong mekem se i no gat wan pat blong bodi blong olgeta we i no mekem i seksek; yes, i bin stikim stret sol blong olgeta, mo i mekem se hat blong olgeta i bon.\n\n4 Mo i bin hapen se bakegen oli harem voes ia, mo oli no andastanem.\n\n5 Mo bakegen nambatri taem oli harem voes ia, mo oli openem ol sora blong olgeta blong harem hem; mo oli tanem ol ae blong olgeta blong lukluk i go long ples we saon ia i stap kam long hem; mo oli lukluk gud i go long heven long ples we saon i kam long hem.\n\n6 Mo luk, long nambatri taem oli andastanem voes we oli harem; mo i talem long olgeta:\n\n7 “Luk, Hem i Pikinini blong mi we mi Lavem Tumas, we long hem mi mi glad tumas, we long hem mi bin leftemap nem blong mi—yufala i lisin gud long hem.”\n\n8 Mo i bin hapen, se taem we oli andastanem, oli sakem ol ae blong olgeta bakegen i go antap long heven; mo luk, oli luk wan Man i stap kamdaon aot long heven; mo hem i werem wan waet longfala klos; mo hem i kamdaon mo hem i stanap long medel blong olgeta; mo ol ae blong ful grup blong pipol oli tanem i go long hem, mo oli fraet blong openem maot blong olgeta blong toktok, iven wan i go long narafalawan, mo oli no save se hemia i minim wanem, from oli ting se hem i wan enjel we i kamkamaot long olgeta.\n\n9 Mo i bin hapen se hem i stretem han blong hem mo i toktok long ol pipol, i talem:\n\n10 “Luk, mi mi Jisas Kraes, we ol profet oli bin testifae se bambae mi kam long wol.\n\n11 Mo luk, mi mi laet mo laef blong wol; mo mi bin dring aot long kap we i konkon we Papa i givim long mi, mo mi bin leftemap nem blong Papa taem we mi tekem antap long mi, ol sin blong wol, long samting ia mi bin letem mi, blong mekem wanem we Papa i wantem long evri samting stat long stat.”\n\n12 Mo i bin hapen se taem we Jisas i talemaot ol toktok ia, ful grup blong pipol ia, oli bin foldaon long graon; from oli tingbaot we oli bin profesae long medel blong olgeta, se Kraes bambae i soem hemwan long olgeta afta we hem i go antap long heven.\n\n13 Mo i bin hapen se Lod i toktok long olgeta se:\n\n14 “Girap mo kam fored long mi, blong yufala i save putum han blong yufala insaed long saed blong mi, mo tu, blong yufala i save filim ol mak blong ol nil long ol han blong mi mo long ol leg blong mi, blong yufala i save gat save se mi mi God blong Isrel, mo God blong ful wol, mo oli bin kilimded mi from ol sin blong wol.”\n\n15 Mo i bin hapen se grup blong ol pipol ia oli go fored, mo oli putum han blong olgeta insaed long saed blong hem, mo oli filim ol mak blong ol nil long ol han blong hem mo long ol leg blong hem; mo samting ia oli mekem, oli go fored wan afta narawan kasem taem we evriwan i go, mo oli luk wetem ol ae blong olgeta mo oli filim wetem ol han blong olgeta, mo oli save gud mo oli talemaot se hem i hem, we ol profet oli bin raetem, se bambae hem i kam.\n\n16 Mo taem we evriwan i bin go fored mo oli witnes blong olgetawan, oli singaot long sem taem, oli talem se:\n\n17 “!Hosana! !Blesem nem blong Hae God we I Hae Olgeta!” Mo oli foldaon long ol leg blong Jisas, mo oli wosipim hem.\n\n18 Mo i bin hapen se hem i toktok long Nifae (from Nifae i bin stap wetem grup blong pipol ia) mo hem i givim oda long hem se, hem i mas kam fored.\n\n19 Mo Nifae i girap mo i go fored, mo hemwan i bodaon long fored blong Lod mo i kisim ol leg blong hem.\n\n20 Mo Lod i givim oda long hem blong hem i mas girap. Mo hem i girap mo i stanap long fored blong hem.\n\n21 Mo Lod i talem long hem: “Mi givim long yu paoa blong yu baptaesem ol pipol ia afta we mi gobak antap long heven.”\n\n22 Mo bakegen, Lod i singaotem ol narafalawan, mo i talem long olgeta sem samting; mo hem i givim long olgeta paoa blong mekem baptaes. Mo hem i talem long olgeta: “Long fasin ia bae yufala i mekem baptaes; mo bae i no gat eni rao long medel blong yufala.\n\n23 I tru mi talem long yufala, se eni man we i sakem ol sin blong hem tru long ol toktok blong yufala, mo i wantem blong kasem baptaes long nem blong mi, long fasin ia nao bae yufala i baptaesem olgeta—Luk, bae yufala i go daon mo stanap long wota, mo long nem blong mi bae yufala i baptaesem olgeta.\n\n24 Mo nao luk, hemia i ol toktok we bae yufala i talem, yufala i singaotem olgeta long nem blong olgeta, mo talem:\n\n25 ‘From mi gat atoriti we Jisas Kraes i givim long mi, mi baptaesem yu long nem blong Papa, mo long nem blong Pikinini, mo long nem blong Tabu Spirit. Amen.’\n\n26 Mo afta, bae yufala i draonem olgeta i go andanit long wota, mo kam antap bakegen aot long wota.\n\n27 Mo long fasin ia bae yufala i mekem baptaes long nem blong mi; from luk, i tru mi talem long yufala, se Papa, mo Pikinini, mo Tabu Spirit oli wan; mo mi mi stap long Papa, mo Papa long mi, mo Papa mo mi, mitufala i wan.\n\n28 Mo folem wanem we mi bin givim oda long yufala, olsem ia nao bae yufala i mekem baptaes. Mo bae i no gat eni rao long medel blong yufala, olsem we i bin gat bifo; mo tu, bae i no gat ol rao long medel blong yufala long saed blong ol poen blong doktrin blong mi, olsem we i bin gat bifo.\n\n29 From i tru, i tru mi talem long yufala, hem we i gat spirit blong raorao i no blong mi, be hem i blong devel, we i papa blong raorao, mo hem i tantanem hat blong ol man blong raorao wetem kros, wan wetem narawan.\n\n30 Luk, hemia i no doktrin blong mi, blong tantanem hat blong ol man wetem kros, wan agensem narawan; be hemia i doktrin blong mi, se ol samting olsem oli mas stop.\n\n31 Luk, i tru, i tru, mi talem long yufala, bae mi talemaot long yufala doktrin blong mi.\n\n32 Mo hemia i doktrin blong mi, mo hem i doktrin we Papa i bin givim long mi; mo mi testifae abaot Papa, mo Papa i testifae abaot mi, mo Tabu Spirit i testifae abaot Papa mo mi; mo mi testifae se Papa i givim oda long evri man, long evri ples, blong sakem sin mo biliv long mi.\n\n33 Mo huia we i biliv long mi, mo i kasem baptaes, semfala ia bae mi sevem hem; mo oli olgeta ia nao we bambae oli kasem kingdom blong God.\n\n34 Mo hem we i no biliv long mi, mo i no kasem baptaes, bambae hem i no save kam antap samtaem.\n\n35 I tru, i tru, mi talem long yufala, se hemia i doktrin blong mi, mo mi testifae we doktrin ia i blong Papa, mo huia we i biliv long mi, i biliv long Papa tu; mo bae Papa i testifae long hem abaot mi, from bae Papa i visitim hem wetem faea mo wetem Tabu Spirit.\n\n36 Mo olsem ia nao bae Papa i testifae abaot mi, mo Tabu Spirit bae i testifae long hem long saed blong Papa mo mi, from we Papa, mo mi, mo Tabu Spirit i wan.\n\n37 Mo bakegen mi talem long yufala, yufala i mas sakem sin, mo kam olsem wan smol pikinini, mo kasem baptaes long nem blong mi, o yufala, long eni wei, i no save kasem ol samting ia.\n\n38 Mo bakegen mi talem long yufala, yufala i mas sakem sin, mo kasem baptaes long nem blong mi, mo kam olsem wan smol pikinini, o yufala, long eni wei, i no save kasem kingdom blong God.\n\n39 I tru, i tru, mi talem long yufala, se hemia i doktrin blong mi, mo huia we i bildimap hem long hemia, hem i bildimap hem antap long strong ston blong mi, mo ol get blong hel oli no save win agensem hem.\n\n40 Mo huia we bae i talemaot kolosap lelebet o moa long hemia, mo i stanemap samting ia olsem doktrin blong mi, semfala man ia i kamaot long nogud fasin, mo hem i no bildimap hem antap long strong ston blong mi, be hem i bildimap hem antap long wan fandesen blong sanbij, mo ol get blong hel oli stap open blong tekem olgeta man olsem, long taem we ol wota oli kam antap bigwan mo ol win oli blo agensem olgeta.\n\n41 From hemia, go long ol pipol ia, mo talemaot ol toktok we mi bin talemaot, go kasem ol en blong wol.”\n\n", "3-ne 12": "[center][font_size=26]Japta 12[/font_size][/center]\n\n[i]Jisas i singaot mo i givim raet long olgeta twelef disaepol—Hem i givim long Ol Man blong Nifae wan toktok we i kolosap semmak olsem Toktok Antap long Hil—Hem i tokbaot Ol Eit Gud Toktok blong Kraes we Hem i talem Antap long Hil—Ol tijing blong hem oli kam fastaem mo oli moa impoten ova long loa blong Moses—Ol man oli kasem oda blong stap stret gud evriwan olsem we Hem mo Papa blong Hem, Tufala i stret gud evriwan—Komperem long Matiu 5. Raonabaot 34 A.K.B.[/i]\n\n1 Mo i bin hapen se taem we Jisas i talemaot ol toktok ia long Nifae, mo long olgeta we hem i bin singaotem olgeta, (nao namba blong olgeta we hem i singaotem, mo oli kasem paoa mo atoriti blong mekem baptaes, i twelef) mo luk, hem i stretem han blong hem i go long grup blong pipol ia, mo i talem long olgeta, se: “Bae yufala i kasem blesing sapos yufala i mekem folem ol toktok blong olgeta twelef ia we mi bin jusum aot long yufala blong givhan long yufala, mo blong kam ol wokman blong yufala; mo mi bin givim long olgeta paoa blong oli save baptaesem yufala wetem wota; mo afta we yufala i kasem baptaes wetem wota, luk, bae mi baptaesem yufala wetem faea mo wetem Tabu Spirit; from hemia, bae yufala i kasem blesing sapos yufala i biliv long mi mo kasem baptaes, afta we yufala i bin luk mi mo save se mi, mi stap.”\n\n2 Mo bakegen, bae olgeta we oli biliv long ol toktok blong yufala, bae oli kasem moa blesing, from we bae yufala i testifae se yufala i bin luk mi, mo we yufala i save se mi, mi stap. Yes, olgeta we bae oli biliv long ol toktok blong yufala, mo oli putum tingting blong olgeta i kam daon we i daon olgeta mo kasem baptaes bae oli kasem blesing, from bae mi visitim olgeta wetem faea mo wetem Tabu Spirit, mo bae mi fogivim ol sin blong olgeta.\n\n3 Yes, olgeta we oli putum spirit blong olgeta i stap daon we oli kam long mi, bae oli kasem blesing, from kingdom blong heven i blong olgeta.\n\n4 Mo bakegen, olgeta evriwan we oli krae sore bae oli kasem blesing from Lod bae i leftemap tingting blong olgeta.\n\n5 Mo olgeta we oli no stap flas bae oli kasem blesing, from bae oli kasem wol ia.\n\n6 Mo olgeta evriwan we oli hanggri mo tosta from stret mo gud fasin, bae oli kasem blesing from we bae oli fulap long Tabu Spirit.\n\n7 Mo olgeta we oli gat sore long man, bae oli kasem blesing from bae oli kasem sore.\n\n8 Mo olgeta evriwan we hat blong olgeta i klin evriwan bae oli kasem blesing, from bae oli luk God.\n\n9 Mo olgeta evriwan we oli mekem pis, bae oli kasem blesing, from bae oli singaotem olgeta. ol pikinini blong God.\n\n10 Mo olgeta evriwan we oli kasem hadtaem from nem blong mi, bae oli kasem blesing, from kingdom blong heven i blong olgeta.\n\n11 Mo yufala i kasem blesing long taem we bae ol man oli talem ol rabis samting long yufala mo givim hadtaem, mo bae oli talem evri kaen nogud samting agensem yufala we i no tru, from nem blong mi;\n\n12 From bae yufala i gat bigfala hapi mo stap glad tumas, from presen blong yufala long heven bae i bigwan; from long sem fasin ia oli bin givim hadtaem long ol profet we oli bin stap bifo long yufala.\n\n13 I tru, i tru, mi talem long yufala, mi givim long yufala blong kam sol blong wol; be sapos sol ia bae i lusum tes blong hem, ?olsem wanem nao bae wol i gat sol? Sol ia bae i blong nating stat long taem ia, be blong sakem hem aot mo blong ol leg blong ol man oli purumbut long hem.\n\n14 I tru, i tru, mi talem long yufala, mi givim long yufala blong stap olsem laet blong ol pipol ia. Wan bigtaon we i stap long wan hil i no save haed.\n\n15 Luk, ?ol man oli stap laetem wan kandel mo putum andanit long wan basket? No, be oli putum antap long stik blong holem kandel, mo i givim laet long evriwan we i stap insaed long haos;\n\n16 From hemia, letem laet blong yufala i saen olsem ia long fored blong ol pipol ia, blong oli save luk ol gudfala wok blong yufala mo leftemap nem blong Papa blong yufala we i stap long heven.\n\n17 No ting se mi kam blong prapa spolem gud loa o ol profet. Mi no kam blong prapa spolem gud samting be blong mekem oli kam tru;\n\n18 From i tru mi talem long yufala, i no gat wan smol samting o wan smol pat blong leta we i bin kamaot long loa, be tru long mi loa i bin hapen fulwan.\n\n19 Mo luk, mi bin givim yufala loa mo ol komanmen blong Papa blong mi, se yufala i mas biliv long mi, mo se yufala i mas sakem ol sin blong yufala, mo kam long mi wetem wan hat we i fulap wetem sore mo wan spirit we i wantem blong sakem sin. Luk, yufala i gat ol komanmen long fored blong yufala mo loa i hapen.\n\n20 From hemia, kam long mi mo bae mi sevem yufala; from i tru mi talem long yufala, se sapos yufala i no obei ol komanmen blong mi, we mi bin givim long yufala long taem ia, bae i no gat eni wei blong yufala i save go insaed long kingdom blong heven.\n\n21 Yufala i bin harem we ol olfala blong bifo oli talem, mo tu, oli bin raetem ol samting ia long fored blong yufala, se yufala i no mas kilim man i ded, mo eniwan we bae i kilim man i ded, bae hem i stap long denja blong fesem jajmen blong God;\n\n22 Be mi talem long yufala, se eni man we i kros long brata blong hem, bae hem i stap long denja blong jajmen blong hem. Mo eni man we bae i talem long brata blong hem, Raka, bae hem i stap long denja blong kaonsel; mo eni man we bae i talem, Yu krangke, bae i stap long denja blong faea blong hel.\n\n23 From hemia, sapos bae yu kam long mi, o bae yu wantem blong kam long mi, mo tingbaot se brata blong yu i bin gat samting agensem yu—\n\n24 Go long brata blong yu, mo, fastaem, yu mas mekem pis wetem brata blong yu, mo afta, yu kam long mi wetem ful tingting blong hat, mo bae mi akseptem yu.\n\n25 Agri wetem enemi blong yu kwiktaem, taem we yu stap long rod wetem hem, from nogud se long eni taem bae hem i tekem yu, mo i sakem yu i go insaed long kalabus.\n\n26 I tru, i tru, mi talem long yu, bae i no gat eni wei we bae yu kamaot long ples ia be kasem taem nomo we yu pem ful sinaen. Mo taem we yu stap long kalabus, ?yu save pem wan sinaen? I tru, i tru, mi talem long yu, No.\n\n27 Luk, ol olfala blong bifo oli bin raetem samting ia, se yu no mas mekem adaltri;\n\n28 Be mi talem long yu, se eni man we i stap lukluk wan woman, nao hem i wantem tumas blong slip wetem hem, hem i mekem adaltri finis long hat blong hem.\n\n29 Luk, mi givim long yu wan komanmen, se yu no mas letem eni long ol samting ia i go insaed long hat blong yu;\n\n30 From i moa gud se yu tanem baksaed blong yu long ol samting ia, mo taem yu tanem baksaed blong yu long ol samting ia bae yu tekem kros blong yu, mo i moa gud bitim we bae Lod i sakem yu i go insaed long hel.\n\n31 Oli bin raetem, se eni man we i sakemaot waef blong hem, bae hem i mas givim wan leta blong divos long waef blong hem.\n\n32 I tru, i tru, mi talem long yufala, se eni man we i sakemaot waef blong hem, be i no from fasin blong slip wetem man, i mekem hem blong mekem adaltri; mo eni man we bae i maredem woman ia we i divos, hem i mekem adaltri.\n\n33 Mo bakegen oli bin raetem samting ia, yu no mas mekem giaman promes, be yu mas mekem long Lod, folem ol strong promes blong yu.\n\n34 Be i tru, i tru, mi talem long yu, no singaotem nem blong eni samting blong mekem promes; o nem blong heven, from hem i jea blong God;\n\n35 O nem blong wol, from hem i ples blong hem i putum leg blong hem long hem;\n\n36 Mo tu, yu no mas promes blong mekem samting long nem blong hed blong yu, from we yu no save mekem wan hea i kam blak o waet;\n\n37 Be letem toktok blong yu i stap olsem, Yes, yes; No, no; from eni samting we i kam we i moa long hemia i nogud.\n\n38 Mo luk, oli bin raetem samting ia, wan ae blong wan ae, mo wan tut blong wan tut;\n\n39 Be mi talem long yufala, se bae yufala i no mas faetbak agensem nogud fasin, be eni man we i slapem fes blong yu long raet saed, tanem narasaed tu i go long hem;\n\n40 Mo sapos eni man bae i tekem yu i go long kot mo i tekemaot klos blong yu, letem longfala klos blong yu long hem tu;\n\n41 Mo eni man we bae i fosem yu blong wokbaot wan mael, go wetem hem tu taem.\n\n42 Givim long hem we i askem long yu, mo yu no mas tanem yu long hem we bae i wantem yu blong letem wan samting long hem.\n\n43 Mo luk oli bin raetem samting ia tu se, yu mas lavem neba blong yu mo no laekem enemi blong yu.\n\n44 Be luk mi talem long yu, lavem ol enemi blong yu, blesem olgeta we oli stap talem rabis toktok agensem yu, mekem gudfala fasin long olgeta we oli no laekem yu, mo prea from olgeta we oli stap mekem nogud long yu mo oli givim hadtaem long yu.\n\n45 Blong mekem se yu save stap olsem ol pikinini blong Papa blong yu we i stap long heven; from hem i mekem san blong hem i kam antap long olgeta we oli nogud mo long olgeta we oli gud.\n\n46 From hemia, ol samting ia blong ol taem blong bifo, we i bin stap andanit long loa, tru long mi oli hapen evriwan.\n\n47 Ol olfala samting oli stop nao, mo evri samting i kam niu.\n\n48 From hemia, mi wantem se yufala i kam stret gud evriwan semmak olsem mi, o Papa blong yufala we i stap long heven we i stret gud evriwan.\n\n", "3-ne 13": "[center][font_size=26]Japta 13[/font_size][/center]\n\n[i]Jisas i tijim Ol Man blong Nifae long Prea blong Lod—Oli mas hivimap ol rij samting long heven—Olgeta twelef disaepol oli kasem oda se, long seves blong olgeta, oli no mas tingbaot ol samting blong laef ia—Komperem long Matiu 6. Raonabaot 34 A.K.B.[/i]\n\n1 I tru, i tru, mi talem se mi wantem se yufala i mas givhan long ol puaman, be lukaot se yu no givhan long fored blong ol man blong mekem se oli luk yu; sapos no, bae yu no gat eni pei long Papa blong yu we i stap long heven.\n\n2 From hemia, taem we yufala i givhan, yufala i no blo long wan pupu long fored blong yufala, olsem we ol man we oli gat tufes oli stap mekem long ol haos blong prea mo long ol big rod, blong mekem se oli save gat ona blong ol man. I tru, mi talem long yufala, oli gat pei blong olgeta.\n\n3 Be taem we yufala i stap givhan, yufala i no letem lef han blong yufala i save wanem raet han blong yufala i stap mekem\n\n4 Blong mekem se samting we yufala i givim i save stap long sikret; mo Papa blong yufala we i luk long sikret, hemwan bae i givim pei long yufala long fes blong ol man.\n\n5 Mo taem we yu prea, yu no mas mekem olsem ol man we oli gat tufes, from oli laekem blong prea, taem we oli stanap long haos blong prea mo long ol kona blong ol big rod, blong mekem se ol man oli save luk olgeta. I tru, mi talem long yu, oli gat pei blong olgeta.\n\n6 Be yu, taem we yu prea, go insaed long rum blong yu, mo afta we yu sarem doa blong yu, prea long Papa blong yu we i stap, long sikret; mo Papa blong yu we i luk long sikret, bae i givim pei blong yu long fes blong ol man.\n\n7 Be taem we yufala i prea, no talem sem samting oltaem blong nating, olsem olgeta we oli no gat respek long tru God, from oli ting se bae God blong olgeta i save harem olgeta from ol plante toktok blong olgeta.\n\n8 Yufala i no mas stap olsem olgeta, from Papa blong yufala i save ol samting we yufala i nidim bifo yufala i askem hem.\n\n9 From hemia, yufala i mas prea long fasin ia: “Papa blong mifala we i stap long heven, nem blong yu i tabu.\n\n10 Ol samting we yu yu wantem i mas hapen long wol olsem we i hapen long heven.\n\n11 Mo fogivim mifala long ol sin blong mifala, olsem we mifala i stap fogivim ol man we oli mekem i nogud long mifala.\n\n12 Mo no lidim mifala i go long temtesen, be mekem mifala i go fri long nogud samting.\n\n13 From kingdom, mo paoa, mo glori, i blong yu blong oltaem. Amen.”\n\n14 From, sapos yufala i fogivim ol man from ol rong blong olgeta, Papa blong yufala long heven bae i fogivim yufala tu.\n\n15 Be sapos yufala i no fogivim ol man from ol rong blong olgeta, bae Papa blong yufala i no fogivim ol rong blong yufala.\n\n16 Antap long samting ia, taem we yufala i livim kakae, yufala i no stap olsem ol man we oli gat tufes, we fes blong olgeta i kam nogud, from oli stap mekem ol fes blong olgeta i kam nogud blong mekem se ol man oli save luk se oli stap livim kakae. I tru, mi talem long yufala, oli gat pei blong olgeta.\n\n17 Be yu, taem we yu livim kakae, putum oel long hed blong yu, mo wasem fes blong yu;\n\n18 Blong mekem se ol man oli no luk se yu stap livim kakae, be long Papa blong yu, we i stap ia long sikret; mo Papa blong yu, we i luk long sikret, bae i save givim pei blong yu long fes blong ol man.\n\n19 No hivimap, blong yufala bakegen, ol rij samting long graon ia, ples we ol fatfat bataflae mo rosta oli prapa spolem gud samting, mo ol stilman oli brekem haos blong go insaed mo stil;\n\n20 Be hivimap, blong yufala bakegen, ol rij samting long heven, ples we fatfat bataflae mo rosta i no prapa spolem gud samting, mo ples we ol stilman oli no brekem haos blong go insaed o stil.\n\n21 From ples we rij samting blong yufala i stap long hem, long ples ia hat blong yufala bae i stap tu long hem.\n\n22 Laet blong bodi hem i ae; taswe, sapos ae blong yu i stap wan, ful bodi blong yu bae i fulap wetem laet.\n\n23 Be sapos ae blong yu i nogud, ful bodi blong yu bae i fulap wetem tudak. From hemia, sapos laet we i stap insaed long yu i stap tudak, nao, !tudak ia i bigwan tumas!\n\n24 I no gat man i save wok blong tu masta; from bae hem i no laekem wan mo laekem narawan; o, bae hem i hang long wan, mo lukluk nogud long narawan. Yufala i no save wok blong God mo blong Mamon.\n\n25 Mo nao i bin hapen se taem we Jisas i talemaot ol toktok ia, hem i lukluk long olgeta twelef we hem i bin jusum, mo i talem long olgeta: “Tingbaot ol toktok we mi bin talemaot. From luk, yufala i olgeta ia we mi bin jusum blong givhan long ol pipol ia. From hemia, mi talem long yufala, no tingbaot laef blong yufala, wanem bae yufala i kakae, o wanem bae yufala i dring; mo tu, wanem bae yufala i putum long bodi blong yufala. ?Olsem wanem? ?Laef i no samting we i moa bitim mit, mo bodi i moa bitim klos?\n\n26 Luk ol pijin blong skae, oli no planem sid, mo tu, oli no go karem kaekae i kam, o oli no putum gud kaekae i stap long haos, be yet, Papa blong yufala long heven i fidim olgeta. ?Olsem wanem? ?Yufala i no gud moa bitim olgeta?\n\n27 ?Huia long yufala i save gro i kam tolfala wetem wan tingting nomo?\n\n28 ?Mo from wanem yufala i tingting tumas from ol klos? Tingbaot ol lili flaoa blong garen olsem wanem we oli stap gro; oli no wok, mo tu, oli no mekem tred blong somap klos;\n\n29 Be stil mi talem long yufala, se king Solomon tu, long ful ona blong hem, hem i no bin gat klos we i naes olsem wan long olgeta ia.\n\n30 Taswe, sapos God i flasem gras blong garen, we i stap tedei, mo tumoro oli sakem long oven, olsem ia bae hem i givim klos long yufala, sapos yufala i no blong smol fet.\n\n31 From hemia, no tingting tumas, mo stap talem se: ‘?Bae yumi kakae wanem?’ o, ‘?Bae yumi dring wanem?’ o, ‘?Wetem wanem klos bae yumi dresap long hem?’\n\n32 From Papa blong yufala long heven i save se yufala i nidim evri samting ia.\n\n33 Be lukaotem fastaem kingdom blong God mo stret mo gud fasin blong hem, mo evri samting ia bae hem i ademap long yufala.\n\n34 From hemia, no tingting tumas long tumoro, from tumoro bae i tingting long ol samting blong hemwan. Ol trabol blong wan dei hem i naf finis blong dei ia.”\n\n", "3-ne 14": "[center][font_size=26]Japta 14[/font_size][/center]\n\n[i]Jisas i givim oda: No jajem narafala man; askem long God; lukaot long ol giaman profet—Hem i promes blong sevem olgeta we oli mekem tingting blong Papa—Komperem long Matiu 7. Raonabaot 34 A.K.B.[/i]\n\n1 Mo nao i bin hapen se taem we Jisas i talemaot ol toktok ia, hem i tanem hem bakegen i go long grup blong pipol ia, mo i openem maot blong hem long olgeta bakegen, se: “I tru, i tru, mi talem long yufala, No jajem narafala man, blong mekem se Lod i no jajem yufala.\n\n2 From wetem sem jajmen we yufala i jajem man, bae Lod i jajem yufala; mo wetem mak we yufala i givim, hemia i mak we Lod bae i givim long yufala bakegen.\n\n3 Mo ?from wanem yu stap luk smol doti we i stap long ae blong brata blong yu, be yu no tingbaot bigfala pis wud ia we i stap long ae blong yu?\n\n4 O ?hao nao bae yu talem long brata blong yu: ‘Letem mi pulumaot smol doti we i stap long ae blong yu’—mo luk, i gat wan bigfala pis wud i stap long ae blong yu?\n\n5 Yu yu man blong tufes, fastaem, sakem bigfala pis wud aot long ae blong yu; mo afta, bae yu lukluk i klia, blong sakem smol doti aot long ae blong brata blong yu.\n\n6 No givim samting we i tabu long ol dog, mo tu, no sakem ol perel blong yu long fored blong ol pig, from nogud oli purumbut long olgeta andanit long ol leg blong olgeta, mo oli tanemraon bakegen mo smasem gud yu.\n\n7 Askem, mo Lod bae i givim long yu; lukaotem, mo bae yu faenem; kilkilim doa, mo bae i open long yu.\n\n8 From evriwan we i askem, i kasem; mo hem we i lukaotem, i faenem; mo long hem we i kilkilim doa, bae i mas open.\n\n9 O ?i gat wanem man long yufala, we, sapos pikinini blong hem i askem bred, bae i givim hem wan ston?\n\n10 O ?sapos hem i askem wan fis, bae hem i givim hem wan snek?\n\n11 Sapos yufala, we i nogud, i save olsem wanem blong givim ol gudfala presen long ol pikinini blong yufala, ?hamas moa bae Papa blong yufala we i stap long heven, i givim ol gudfala samting long olgeta we oli askem hem?\n\n12 From hemia, evri samting we yufala i wantem ol man blong mekem long yufala, mekem semmak olsem long olgeta, from hemia i loa mo ol profet.\n\n13 Yufala i go insaed long smol get; from get ia we i bigwan, mo rod ia we i isi tumas, i lidim man i go lus evriwan, mo bae i gat plante we oli go insaed long ples ia;\n\n14 Be get we i smol mo rod we i no isi, i lidim man i go long laef, mo i gat smol namba nomo we i faenem ples ia.\n\n15 Lukaot gud long ol giaman profet, we oli kam long yufala long ol klos blong sipsip, be long insaed, oli ol wael dog stret.\n\n16 Bae yufala i save olgeta tru long ol frut blong olgeta. ?Ol man oli save tekem grep long nilrop, o ol figfrut aot long ol nilplant?\n\n17 Long sem wei, evri gudfala tri i karem ol gudfala frut; be wan rabis tri i karem ol rabis frut.\n\n18 Wan gudfala tri i no save karem ol rabis frut, mo tu, wan rabis tri i no save karem ol gudfala frut.\n\n19 Evri tri we i no karem gudfala frut, oli katemdaon, mo oli sakem i go long faea.\n\n20 Taswe, tru long ol frut blong olgeta, bae yufala i save olgeta.\n\n21 I no evriwan we i talem long mi, Lod, Lod, bae i go insaed long kingdom blong heven; be hem nomo we i mekem samting we Papa blong mi we i stap long heven i wantem.\n\n22 Plante bae oli talem long mi long dei ia: ‘Lod, Lod, ?mifala i no bin profesae long nem blong yu, mo long nem blong yu mifala i bin sakemaot ol devel, mo long nem blong yu, mifala i bin mekem ol gudfala wok?’\n\n23 Mo afta bae mi talemaot klia long olgeta: ‘Mi neva bin save yufala; go, go aot long mi, yufala we i mekem ol rabis fasin.’\n\n24 From hemia, nao, huia we i harem ol toktok ia blong mi mo i mekem olgeta, bae mi komperem hem long wan waes man we i bin bildim haos blong hem antap long wan strong ston—\n\n25 Mo ren i foldaon, mo ol wota oli ron bigwan, mo ol win oli blo, mo oli kilim haos ia; mo i no foldaon, from i stanap antap long wan strong ston.\n\n26 Mo evriwan we i harem ol toktok ia blong mi mo i no mekem olgeta, bae mi komperem hem long wan man we i krangke we i bildim haos blong hem antap long sanbij—\n\n27 Mo ol ren i foldaon, mo ol wota oli ron bigwan, mo ol win oli blo, mo oli kilim haos ia; mo hem i foldaon, mo foldaon blong hem i bigwan.”\n\n", "3-ne 15": "[center][font_size=26]Japta 15[/font_size][/center]\n\n[i]Jisas i talem se loa blong Moses i hapen tru long Hem—Ol Man blong Nifae oli ol narafala sipsip we Hem i bin tokbaot long Jerusalem—From nogud fasin, ol pipol blong Lod long Jerusalem oli no save long saed blong ol sipsip blong Isrel we oli bin seraot olbaot. Raonabaot 34 A.K.B.[/i]\n\n1 Mo nao i bin hapen se, taem we Jisas i endem ol toktok ia, hem i sakem ol ae blong hem raonabaot long grup blong pipol ia, mo i talem long olgeta: “Luk, yufala i bin harem ol samting we mi tijim, bifo mi go antap long Papa blong mi; from hemia, eni man we i tingbaot ol toktok ia blong mi mo mekem olgeta, hem bae mi leftemap hem long las dei.”\n\n2 Mo i bin hapen se taem we Jisas i talem ol toktok ia, hem i luk se i gat samfala long olgeta we oli sapraes tumas, mo oli tingbaot wanem hem i wantem talem long saed blong loa blong Moses; from oli no bin andastanem toktok ia, se evri olfala samting oli bin pas oli go lus, mo se evri samting i kam niu.\n\n3 Mo hem i bin talem long olgeta: “No sapraes we mi bin talem long yufala se ol olfala samting oli bin pas oli go lus, mo se evri samting i kam niu.\n\n4 Luk, mi talem long yufala se, loa i stap hapen, we mi bin givim long Moses.\n\n5 Luk, mi mi hem we i bin givim loa ia, mo mi mi hem we i bin mekem kavenan wetem pipol blong mi Isrel; from hemia, loa ia, tru long mi, i hapen, from mi bin kam blong mekem loa ia i kamtru; from hemia, hem i gat wan en.\n\n6 Luk, mi no prapa spolem gud wanem we ol profet oli raetem, from plante samting ia we oli no bin hapen tru long mi, i tru mi talem long yufala, bae evriwan i hapen.\n\n7 Mo from mi bin talem long yufala se ol olfala samting i bin pas i go, mi no prapa spolem ol samting we oli bin talem long saed blong ol samting we bae i kam.\n\n8 From luk, kavenan we mi bin mekem wetem ol pipol blong mi i no hapen evriwan; be loa we mi bin givim long Moses i gat wan en tru long mi.\n\n9 Luk, mi mi loa, mo laet. Lukluk long mi, mo stap strong kasem en, mo bae yufala i laef, from long hem we i stap strong kasem en, bae mi givim laef we i no save finis.\n\n10 Luk, mi bin givim long yufala ol komanmen; from hemia, obei ol komanmen blong mi. Mo hemia i loa mo ol profet, from i tru we oli bin testifae long saed blong mi.”\n\n11 Mo nao i bin hapen se taem we Jisas i talem ol toktok ia, hem i talem long olgeta twelef we hem i bin jusum:\n\n12 “Yufala i ol disaepol blong mi; mo yufala i wan laet long pipol ia, we i wan smol haf blong laen blong Josef.\n\n13 Mo luk, hemia i graon we i blong yufala we i kam long ol papa, mo Papa i bin givim graon ia long yufala.\n\n14 Mo i no gat eni taem, we Papa i bin givim oda long mi se mi mas talem samting ia long ol brata blong yufala long Jerusalem.\n\n15 Mo tu, i no gat eni taem, we Papa i bin givim oda long mi se, mi mas talem long olgeta long saed blong ol narafala laen blong haos blong Isrel we Papa i bin lidim olgeta oli aot long graon.\n\n16 Hemia Papa i bin givim oda long mi, se mi mas talem long olgeta:\n\n17 ‘Se ol narafala sipsip, mi mi gat, we oli no blong yad ia; olgeta tu mi mas karem olgeta oli kam, mo bae oli harem voes blong mi; mo bae i gat wan yad, mo wan man blong lukaot long sipsip.’\n\n18 Mo nao, from ol stronghed fasin mo fasin blong olgeta blong no bilif, oli no bin andastanem toktok blong mi; from hemia, Papa i bin givim oda long mi se mi no mas talem wan samting moa long saed blong samting ia long olgeta.\n\n19 Be, i tru, mi talem long yufala, se Papa i bin givim oda long mi, mo mi talem samting ia long yufala, we yufala i bin seraot aot long olgeta from nogud fasin blong olgeta; nao, hem i from nogud fasin blong olgeta we i mekem se oli no save long saed blong yufala.\n\n20 Mo i tru, mi talem long yufala bakegen se ol narafala laen Papa i bin seraotem aot long olgeta; mo hemia i from nogud fasin blong olgeta mekem se oli no save long saed blong olgeta.\n\n21 Mo i tru mi talem long yufala, se yufala i olgeta we mi bin talem: ‘Ol narafala sipsip we mi mi gat we oli no blong yad ia; olgeta tu, mi mas karem olgeta oli kam, mo bae oli harem voes blong mi; mo bae i gat wan yad, mo wan man blong lukaot long sipsip.’\n\n22 Mo oli no bin andastanem mi, from oli ting se olgeta ia, oli Ol Jentael; from oli no andastanem se Ol Jentael bae oli jenisim laef tru long ol prijing blong olgeta.\n\n23 Mo oli no bin andastanem mi, taem mi talem se bae oli harem voes blong mi; mo oli no andastanem mi se, Ol Jentael, i no gat eni taem we bae oli harem voes blong mi—we bae mi no soemaot miwan long olgeta be tru long Tabu Spirit nomo.\n\n24 Be luk, yufala i bin tugeta, harem voes blong mi, mo bin luk mi; mo yufala i ol sipsip blong mi, mo mi kaontem yufala wetem olgeta we Papa i bin givim long mi.\n\n", "3-ne 16": "[center][font_size=26]Japta 16[/font_size][/center]\n\n[i]Jisas bae i visitim ol narafala, long ol sipsip blong Isrel we oli bin lus—Long ol las dei gospel bae i go long Ol Jentael, mo afta, long laen blong Isrel—Ol pipol blong Lod bae oli luk wetem ae blong olgeta taem we Hem i karembak Saeon. Raonabaot 34 A.K.B.[/i]\n\n1 Mo i tru, i tru, mi talem long yufala se mi mi gat ol narafala sipsip, we oli no blong graon ia, o oli no blong graon blong Jerusalem, o long eni pat long graon ia we i stap raonabaot, we mi bin go long hem blong givhan.\n\n2 From olgeta we mi stap tokbaot, oli olgeta we, long taem ia, oli no bin harem voes blong mi; o mi no bin soemaot miwan long olgeta long eni taem.\n\n3 Be mi kasem wan oda long Papa se mi mas go long olgeta, mo se bae oli harem voes blong mi, mo bae mi kaontem olgeta wetem ol sipsip blong mi, blong mekem se oli save stap long wan yad mo wetem wan man blong lukaotem ol sipsip; from hemia, mi mi go blong soemaot miwan long olgeta.\n\n4 Mo mi givim oda long yufala se yufala i mas raetem ol toktok ia afta we mi go, blong mekem se sapos ol pipol blong mi long Jerusalem, olgeta ia we oli bin luk mi mo oli bin stap wetem mi long seves blong mi, oli no askem Papa long nem blong mi, blong oli save kasem wan save long saed blong yufala tru long Tabu Spirit, mo tu, long saed blong ol narafala laen we oli no save long saed blong olgeta, blong mekem se ol toktok ia we bae yufala i raetem bae oli stap gud mo bae oli kamaot long Ol Jentael, blong mekem se tru long gospel we i fulwan we Ol Jentael oli gat, ol man blong ol laen blong olgeta, we bae oli seraot olbaot long fes blong wol from oli no gat bilif, oli save kam insaed, o blong oli save kam blong save long saed blong mi, Ridima blong olgeta.\n\n5 Mo afta, bae mi karem olgeta oli kam tugeta, aot long ol fo pat blong wol; mo afta, bae mi mekem kavenan ia we Papa i bin mekem wetem evri pipol blong laen blong Isrel i hapen.\n\n6 Mo Ol Jentael oli kasem blesing from bilif blong olgeta long mi, tru mo long Tabu Spirit, we i witnes long olgeta long saed blong mi, mo long saed blong Papa.\n\n7 Luk, from bilif blong olgeta long mi, Papa i talem, mo from we yufala i no biliv, O laen blong Isrel, long ol lata dei bae trutok i go long Ol Jentael, blong mekem se bae oli kam blong save, fulwan ol samting ia.\n\n8 Be sore tumas, Papa i talem, long Ol Jentael we oli no biliv—from i nomata se oli bin kam long fes blong graon ia, mo oli bin seraotem ol pipol blong mi we oli blong laen blong Isrel; mo ol pipol blong mi we oli blong laen blong Isrel oli bin sakem olgeta aot long olgeta, mo oli bin purumbut long olgeta andanit long ol leg blong olgeta;\n\n9 Mo from ol sore blong Papa long Ol Jentael, mo tu, ol jajmen blong Papa long ol pipol blong mi we oli blong laen blong Isrel, i tru, i tru, mi talem long yufala, se afta evri samting ia, mo mi mekem se ol pipol blong mi, we oli blong laen blong Isrel, blong oli harem nogud, mo blong gat ol hadtaem, mo Ol Jentael oli kilimded olgeta, mo oli sakem olgeta aot long olgeta, mo blong oli no laekem olgeta, mo blong kam olsem wan wesil mo wan toktok we plante man i save long medel blong olgeta—\n\n10 Mo olsem ia nao Papa i givim oda se mi mas talem long yufala se: ‘Long dei ia, taem we Ol Jentael bae oli sin agensem gospel blong mi, mo bae oli sakemaot gospel blong mi we i fulwan, mo bae oli leftemap olgeta long ol hae tingting blong hat blong olgeta antap long evri kantri, mo antap long evri pipol blong ful wol, mo bae oli kam fulap wetem evri kaen giaman, mo ol trik, mo ol fasin blong smasem gud man, mo evri kaen fasin blong tufes, mo ol fasin blong kilimded man, mo ol fasin blong giaman pris, mo ol fasin blong slip olbaot, mo ol sikret rabis fasin; mo sapos oli mekem ol samting ia, mo bae oli sakemaot gospel blong mi we i fulwan, luk, Papa i talem, bae mi tekemaot gospel blong mi we i fulwan aot long olgeta.\n\n11 Mo afta, bae mi tingbaot kavenan blong mi we mi bin mekem long ol pipol blong mi, O laen blong Isrel, mo bae mi karem gospel blong mi i go long olgeta.\n\n12 Mo bae mi soem long yu, O laen blong Isrel, se Ol Jentael bae oli no gat paoa ova long yufala, be bae mi tingbaot kavenan blong mi long yufala, O laen blong Isrel, mo bae yufala i kam blong save long saed blong gospel blong mi we i fulwan.\n\n13 Be sapos Ol Jentael bae oli sakem sin mo kambak long mi, Papa i talem, luk bae oli kaontem olgeta wetem ol pipol blong mi, O laen blong Isrel.\n\n14 Mo bae mi no letem ol pipol blong mi, we oli blong laen blong Isrel, blong go tru long medel blong olgeta mo purumbut antap long olgeta, Papa i talem.\n\n15 Be sapos oli no tanem olgeta oli kam long mi, mo lisin gud long voes blong mi, bae mi letem olgeta, yes, bae mi letem ol pipol blong mi, O laen blong Isrel, blong bae oli go tru long medel blong olgeta, mo bae oli purumbut long olgeta, mo bae oli stap olsem sol we i bin lusum tes blong hem, we stat long taem ia i gud blong nating be blong sakemaot, mo blong ol pipol blong mi i purumbut antap long hem, O laen blong Isrel.’\n\n16 I tru, i tru, mi talem long yufala, olsem ia nao Papa i bin givim oda long mi—se mi mas givim long ol pipol ia, graon ia blong graon blong olgeta we i kam long ol papa.\n\n17 Mo afta, ol toktok blong profet Aesea bae oli hapen, we i talem:\n\n18 ‘Ol wajman bae i leftemap voes blong olgeta; long wan voes bae oli singsing, from bae oli luk wetem ae blong olgeta taem we Lod i karembak Saeon.\n\n19 Girap wetem glad, singsing tugeta, yufala ol emti ples blong Jerusalem; from Lod i bin leftemap tingting blong ol pipol blong hem, hem i bin pemaot Jerusalem.\n\n20 Lod i bin soemaot tabu han blong hem long ol ae blong evri kantri; mo evri en blong wol bae i luk fasin blong sevem man blong God.’”\n\n", "3-ne 17": "[center][font_size=26]Japta 17[/font_size][/center]\n\n[i]Jisas i talem long ol pipol blong tingting hevi long ol toktok blong Hem mo prea blong oli save haremsave ol toktok—Hem i mekem ol sikman blong olgeta oli kam oraet—Hem i prea from ol pipol, hem i yusum lanwis we oli no save raetem—Ol enjel oli givhan long ol smol pikinini blong olgeta, mo faea i raonem olgeta. Raonabaot 34 A.K.B.[/i]\n\n1 Luk, nao i bin hapen se taem we Jisas i talem ol toktok ia, hem i lukluk raonabaot bakegen long grup blong pipol ia, mo hem i talem long olgeta: “Luk, taem blong mi i kam kolosap.\n\n2 Mi luk se yufala i slak, i mekem se yufala i no save andastanem evri toktok blong mi we Papa i bin givim oda long mi blong talemaot long yufala long taem ia.\n\n3 From hemia, yufala i gobak long haos blong yufala, mo tingting hevi long ol samting we mi bin talem, mo askem long Papa, long nem blong mi, blong yufala i save andastanem, mo mekem rere ol tingting blong yufala blong tumoro, mo mi kambak long yufala bakegen.\n\n4 Be nao mi go long Papa, mo tu, blong soemaot miwan long ol laen blong Isrel we oli lus, from oli no lus long Papa, from hem i save long weaples hem i bin tekem olgeta i go long hem.”\n\n5 Mo i bin hapen se taem we Jisas i toktok olsem ia nao, hem i sakem ol ae blong hem raonabaot long grup blong pipol ia, mo i luk we oli stap krae, mo i luk stret long hem olsem se bae oli askem hem blong stap wetem olgeta smol taem moa.\n\n6 Mo hem i bin talem long olgeta: “Luk, ol insaed blong mi oli fulap wetem lav mo sore long yufala.\n\n7 ?Yufala i gat eniwan we i sik long medel blong yufala? Karem olgeta oli kam long ples ia. ?Yufala i gat eniwan we bodi blong olgeta i nogud, o oli blaen, o we leg blong olgeta i nogud, o we i handikap, o we i gat leprosi, o we haf bodi blong olgeta i ded, o we sora blong olgeta i fas, o we oli gat hadtaem long eni fasin? Karem olgeta oli kam long ples ia mo bae mi mekem olgeta i oraet, from mi mi gat sore long yufala; ol insaed blong mi oli kam fulap wetem sore.\n\n8 From mi luk se yufala i wantem se bae mi soemaot long yufala wanem mi bin mekem long ol brata blong yufala long Jerusalem, from mi luk se fet blong yufala i inaf blong mi mas mekem yufala i oraet.”\n\n9 Mo i bin hapen se taem we hem i toktok olsem ia nao, evri grup blong pipol ia, long semtaem, oli go fored wetem ol sikman blong olgeta, mo olgeta we oli gat hadtaem, mo olgeta we bodi i nogud, mo olgeta we oli blaen, mo wetem olgeta we oli no save toktok, mo wetem evriwan we i gat hadtaem long eni fasin; mo hem i bin mekem olgeta evriwan oli kam oraet taem we oli karem olgeta oli go fored long hem.\n\n10 Mo olgeta evriwan, olgeta we oli bin kam oraet tugeta wetem olgeta we oli bin stap gud nomo, oli bodaon long ol leg blong hem, mo oli wosipim hem; mo olgeta evriwan we i save kam i nomata long grup blong pipol ia oli kisim ol leg blong hem, inaf blong mekem se oli wasem ol leg blong hem wetem ol wota blong ae blong olgeta.\n\n11 Mo i bin hapen se hem i bin givim oda se oli mas karem ol smol pikinini blong olgeta oli kam.\n\n12 Mekem se oli karem ol smol pikinini blong olgeta mo oli putum olgeta i go daon long graon raonabaot long hem, mo Jisas i stanap long medel blong olgeta; mo grup blong pipol ia i muv bak kasem taem we oli karem olgeta evriwan i kam long hem.\n\n13 Mo i bin hapen se taem we oli karem evriwan i kam, mo Jisas i stanap long medel blong olgeta, hem i givim oda long grup blong pipol ia se oli mas nildaon long graon.\n\n14 Mo i bin hapen se taem we oli nildaon long graon, Jisas i harem nogud long hemwan, mo i talem: “Papa, mi mi harem nogud from ol fasin nogud blong ol pipol blong laen blong Isrel.”\n\n15 Mo afta we hem i talem ol toktok ia, hem hemwan i nildaon tu long graon, mo luk hem i bin prea long Papa, mo ol samting we hem i prea from, oli no save raetem, mo grup blong pipol ia oli bin testifae se oli harem hem.\n\n16 Mo long fasin ia nao oli testifae se: “Ae i neva bin luk, o neva sora i bin harem, bifo, ol samting ia we oli bigfala mo gudfala olsem we mifala i bin luk mo i bin harem Jisas i talemaot long Papa;\n\n17 Mo i no gat wan tang i save talem, mo tu, i no gat eni man i save raetem, mo tu, hat blong ol man i no save tingting nomo long ol bigfala mo gudfala samting olsem we mifala i bin luk mo bin harem Jisas i talemaot; mo i no gat man i save talemaot glad we i bin fulumap sol blong mifala long taem we mifala i harem hem i prea from mifala long Papa.”\n\n18 Mo i bin hapen se taem we Jisas i mekem wan en blong prea long Papa, hem i girap; be glad blong grup blong pipol ia i bigwan tumas, i mekem se oli no gat paoa nating.\n\n19 Mo i bin hapen se Jisas i toktok long olgeta, mo i talem olgeta blong stanap.\n\n20 Mo oli girap long graon, mo hem i talem long olgeta: “Yufala i kasem blesing from fet blong yufala. Mo nao luk, glad blong mi i fulap.”\n\n21 Mo afta we hem i talem ol toktok ia, hem i krae, mo grup blong pipol ia i witnes long samting ia, mo hem i tekem ol smol pikinini blong olgeta wan afta narawan, mo hem i blesem olgeta, mo i prea long Papa from olgeta.\n\n22 Mo afta we hem i bin mekem samting ia, hem i krae bakegen.\n\n23 Mo hem i toktok long grup blong pipol ia, mo i talem long olgeta: “Luk ol smol pikinini blong yufala.”\n\n24 Mo taem we oli stap lukluk blong luk, oli sakem ol ae blong olgeta i go long heven, mo oli luk ol heven oli open, mo oli luk ol enjel oli stap kamdaon aot long heven olsem we oli stap long medel blong faea; mo oli kam daon mo oli raonem ol smol pikinini ia, mo faea i raonem olgeta; mo ol enjel oli givhan long olgeta.\n\n25 Mo grup blong pipol ia oli luk mo harem mo witnes; mo oli save we witnes blong olgeta i tru, from se olgeta evriwan long olgeta i bin luk mo harem, evri man ia, olgetawan, oli luk; mo namba blong olgeta i kolosap tu taosen mo faef handred sol; mo hemia oli ol man, ol woman, mo ol pikinini.\n\n", "3-ne 18": "[center][font_size=26]Japta 18[/font_size][/center]\n\n[i]Jisas i statem sakramen long medel blong Ol Man blong Nifae—Hem i talem long olgeta blong prea oltaem long nem blong Hem—Olgeta we oli kakae bodi blong mit mo bun blong Hem mo dring blad blong Hem taem we oli no klin inaf, oli no save kam antap samtaem—Jisas i givim paoa long ol disaepol blong givim Tabu Spirit. Raonabaot 34 A.K.B.[/i]\n\n1 Mo i bin hapen se Jisas i givim oda long ol disaepol blong hem se oli mas karem sam bred mo waen i kam long hem.\n\n2 Mo taem we oli go blong karem bred mo waen, hem i givim oda long grup blong pipol ia se oli mas sidaon long graon.\n\n3 Mo taem we ol disaepol oli kam wetem bred mo waen, hem i tekemaot bred mo i brekem mo blesem; mo hem i givim long ol disaepol mo i givim oda se oli mas kakae.\n\n4 Mo afta we oli kakae mo oli fulap, hem i givim oda se oli mas givim long grup blong pipol ia.\n\n5 Mo taem we grup blong pipol ia oli kakae mo oli fulap, hem i talem long ol disaepol: “Luk bae mi odenem wan long medel blong yufala, mo long hem, bae mi givim paoa blong bae hem i brekem bred mo blesem bred mo givim bred long ol pipol blong jos blong mi, long olgeta evriwan we bae i biliv mo kasem baptaes long nem blong mi.\n\n6 Mo samting ia bae yufala i lukaot gud blong mekem oltaem, semmak olsem we mi bin mekem, semmak olsem we mi bin brekem bred mo blesem bred mo givim long yufala.\n\n7 Mo samting ia bae yufala i mekem, blong tingbaot bodi blong mi, we mi bin soem long yufala. Mo samting ia, bae i wan testemoni long Papa se yufala i stap tingbaot mi oltaem. Mo sapos yufala i tingbaot mi oltaem, bae yufala i gat Spirit blong mi i stap wetem yufala.”\n\n8 Mo i bin hapen se afta we hem i talem ol toktok ia, hem i givim oda long ol disaepol blong hem se oli mas tekem waen long kap mo dring long hem, mo se oli mas givim tu long grup blong pipol ia blong oli save dring long hem.\n\n9 Mo i bin hapen se oli mekem olsem, mo oli dring long hem mo oli kam fulap; mo oli givim long grup blong pipol ia, mo oli dring, mo oli kam fulap.\n\n10 Mo afta we ol disaepol oli bin mekem samting ia, Jisas i talem long olgeta: “Mi blesem yufala from samting ia we yufala i bin mekem, from samting ia i mekem ol komanmen blong mi i hapen, mo samting ia i stap witnes long Papa se yufala i glad blong mekem ol samting we mi bin talem long yufala.\n\n11 Mo samting ia bae yufala i mekem oltaem long olgeta we i sakem sin mo kasem baptaes long nem blong mi, mo bae yufala i mekem samting ia blong tingbaot blad blong mi, we mi bin mekem i ron from yufala, blong mekem se yufala i save witnes long Papa se yufala i stap tingbaot mi oltaem. Mo sapos yufala i stap tingbaot mi oltaem, bae yufala i gat Spirit blong mi i stap wetem yufala.\n\n12 Mo mi givim long yufala wan komanmen se yufala i mas mekem ol samting ia. Mo sapos yufala i mekem ol samting ia, oltaem bae mi blesem yufala, from yufala i bildim yufala long strong ston blong mi.\n\n13 Be huia long yufala we bae i mekem kolosap lelebet o moa long samting ia, oli no bildimap olgeta long strong ston blong mi, be oli bildimap olgeta andap long wan fandesen blong sanbij; mo taem we ren i foldaon, mo ol wota oli kam antap, mo ol win oli blo, mo kilim olgeta, bae oli foldaon, mo ol get blong hel oli open rere blong tekem olgeta.\n\n14 From hemia, bae yufala i kasem blesing sapos yufala i obei ol komanmen blong mi we Papa i bin givim oda long mi se mi mas givim long yufala.\n\n15 I tru, i tru, mi talem long yufala, yufala i mas lukaot gud mo prea oltaem, nogud se devel i temtem yufala, mo hem i lidim yufala i gowe olsem prisena.\n\n16 Mo olsem we mi bin prea long medel blong yufala, i semmak bae yufala i prea long jos blong mi, wetem ol pipol blong mi we oli sakem sin mo i kasem baptaes long nem blong mi. Luk mi mi laet; mi bin mekem wan eksampol blong yufala.”\n\n17 Mo i bin hapen se taem we Jisas i talem ol toktok ia long ol disaepol blong hem, hem i tanem hem bakegen i go long grup blong pipol ia mo i talem long olgeta:\n\n18 “Luk, i tru, i tru, mi talem long yufala, yufala i mas lukaotgud mo prea oltaem from nogud se yufala i stat blong foldaon long temtesen; from Setan i wantem blong holemtaet yufala, blong mekem se hem i save sevsevemaot klinim yufala olsem wit.\n\n19 From hemia, nao, yufala i mas prea oltaem long Papa long nem blong mi;\n\n20 Mo eni samting we bae yufala i askem long Papa long nem blong mi we i raet, mo bilivim se bae yufala i kasem, luk bae hem i givim long yufala.\n\n21 Prea long ol famli blong yufala long Papa, evri taem long nem blong mi, blong mekem se ol waef mo ol pikinini blong yufala oli save kasem blesing.\n\n22 Mo luk, yufala i mas kam tugeta plante; mo yufala i no mas blokem eni man blong kam long yufala, taem we yufala i kam tugeta, be letem olgeta blong oli save kam long yufala mo no blokem olgeta;\n\n23 Be yufala i mas prea from olgeta, mo no mas sakem olgeta aot; mo sapos i olsem se oli kam long yufala plante, yufala i mas prea from olgeta long Papa long nem blong mi.\n\n24 From hemia, leftemap laet blong yufala blong mekem se i save saen long wol. Luk mi mi laet we yufala i mas leftemap—ol samting we yufala i bin luk mi mi mekem. Luk yufala i luk se mi bin prea long Papa, mo yufala evriwan i bin witnes.\n\n25 Mo yufala i luk se mi bin givim oda se i no gat wan long yufala i mas gowe, be mi bin givim oda se yufala i mas kam long mi, blong mekem se yufala i save filim mo luk; we bae yufala i mekem semmak olsem long wol; mo eni man we i brekem komanmen ia i letem hemwan blong Setan i lidim hem i go long temtesen.”\n\n26 Mo nao i bin hapen se taem we Jisas i talem ol toktok ia, hem i tanem ol ae blong hem bakegen i go long ol disaepol we hem i bin jusum, mo i talem long olgeta:\n\n27 “Luk i tru, i tru, mi talem long yufala, mi givim long yufala wan narafala komanmen, mo afta, mi mas go long Papa blong mi blong mi save mekem ol narafala komanmen we hem i bin givim long mi oli hapen.\n\n28 Mo nao luk, hemia i komanmen we mi givim long yufala, se yufala i no mas letem eniwan we yufala i save se hem i no klin inaf, blong hem i tekem mo kakae mo dring mit mo blad blong mi taem we bae yufala i blesem mo pasem;\n\n29 From eniwan we i kakae mit mo i dring blad blong mi taem hem i no klin inaf, hemwan, i stap kakae mo dring fasin blong devel i kontrolem sol blong hem; from hemia, sapos yufala i save se wan man i no klin inaf blong kakae mit mo dring blad blong mi, yufala i mas stopem hem.\n\n30 Be, bae yufala i no mas sakem hem aot long medel blong yufala, be yufala i mas givhan long hem mo yufala i mas prea from hem long Papa, long nem blong mi; mo sapos i hapen se hem i sakem sin mo i kasem baptaes long nem blong mi, afta, bae yufala i tekem hem mo blesem mo pasem mit mo blad blong mi long hem.\n\n31 Be sapos hem i no sakem sin, bae yufala i no mas kaontem hem wetem ol pipol blong mi, blong hem i no save prapa spolem gud ol pipol blong mi, from luk, mi save ol sipsip blong mi, mo mi kaontem olgeta.\n\n32 Be, yufala i no mas sakem hem aot long ol haos blong prea blong yufala, o long ol ples blong wosip blong yufala, from olgeta olsem ia, bae yufala i gohed blong givhan long olgeta; from yufala i no save sapos bae oli kambak mo sakem sin, mo kam long mi wetem evri tingting blong hat mo bae mi mekem olgeta i kam oraet; mo bae yufala i stap olsem ol rod blong karem fasin blong sevem man i go long olgeta.\n\n33 From hemia, obei ol komanmen ia we mi bin talem long yufala, blong mekem se yufala i no kasem panis; from sore tumas long hem we Papa i panisim.\n\n34 Mo mi givim yufala ol komanmen ia from ol rao we oli bin stap long medel blong yufala. Mo bae yufala i kasem blesing sapos yufala i no gat ol rao long medel blong yufala.\n\n35 Mo naoia mi go long Papa, from i gat nid se mi mas go long Papa from yufala.”\n\n36 Mo i bin hapen se taem we Jisas i mekem wan en blong ol toktok ia, hem i tajem wetem han blong hem ol disaepol we hem i bin jusum, wan afta narawan, kasem taem we hem i tajem olgeta evriwan, mo hem i toktok long olgeta long taem we hem i stap tajem olgeta.\n\n37 Mo grup blong ol pipol ia i no harem ol toktok we hem i talem, from hemia oli no bin testifae; be ol disaepol oli bin testifae se hem i bin givim long olgeta paoa blong givim Tabu Spirit. Mo bae mi soem long yufala afta long taem ia, se histri ia i tru.\n\n38 Mo i bin hapen se, taem we Jisas i tajem olgeta evriwan, wan klaod i kam mo i kavremap grup blong pipol ia, blong mekem se oli no save luk Jisas.\n\n39 Mo long taem we klaod i kavremap olgeta, hem i aot long olgeta mo i go antap long heven. Mo ol disaepol oli bin luk mo oli bin witnesem we hem i go antap bakegen long heven.\n\n", "3-ne 19": "[center][font_size=26]Japta 19[/font_size][/center]\n\n[i]Olgeta twelef disaepol oli prij long ol pipol mo oli prea from Tabu Spirit—Ol disaepol oli kasem baptaes mo kasem Tabu Spirit mo ol enjel oli givim seves long olgeta—Jisas i prea mo i yusum ol toktok we oli no save raetem—Hem i testifae long saed blong bigfala fet blong Ol Man blong Nifae ia. Raonabaot 34 A.K.B.[/i]\n\n1 Mo nao i bin hapen se taem we Jisas i go antap long heven, grup blong pipol ia oli seraot, mo evri man i tekem waef blong hem mo ol pikinini blong hem mo gobak long haos blong hem.\n\n2 Toktok i bin go raon long medel blong ol pipol kwiktaem, bifo tudak i kam, se grup blong pipol ia oli bin luk Jisas, mo we hem i bin givim seves long olgeta, mo tu, we bae hem i mas soemaot hemwan long tumoro long grup blong pipol ia.\n\n3 Yes, mo tu, ful naet, noes abaot Jisas i bin go raon long ol pipol; mo oli sendem nius ia long ol pipol inaf blong mekem se i bin gat plante, yes, wan bigfala namba tumas, we i bin wok had tumas long ful naet ia, blong oli save stap long tumoro long ples we Jisas bae i soemaot hemwan long grup blong pipol ia.\n\n4 Mo i bin hapen se long tumoro blong hem, taem we grup blong pipol ia i bin stap tugeta, luk, Nifae mo brata blong hem we hem i bin resemap hem aot long ded, we nem blong hem i Timoti, mo tu, boe blong hem, we nem blong hem i Jonas, mo tu, Matonae, mo Matonaeha, brata blong hem, mo Kumen, mo Kumenonhae, mo Jeremaea, mo Semnon, mo Jonas, mo Sedekaea, mo Aesea—nao hemia i bin ol nem blong ol disaepol we Jisas i bin jusum—mo i bin hapen se oli kam fored mo oli stanap long medel blong grup blong pipol ia.\n\n5 Mo luk, grup blong pipol ia oli bin plante tumas mekem se oli mekem se oli mas seraotem olgeta i go long twelef grup.\n\n6 Mo olgeta twelef oli bin tijim grup blong pipol ia; mo luk, oli mekem se grup blong pipol ia i mas nildaon long fes blong graon, mo oli mas prea long Papa long nem blong Jisas.\n\n7 Mo ol disaepol oli bin prea long Papa tu long nem blong Jisas. Mo i bin hapen se oli girap mo oli givhan long ol pipol.\n\n8 Mo taem we oli tijim ol semfala toktok we Jisas i bin talemaot—oli no jenisim ol toktok we Jisas i bin talemaot—luk, oli nildaon bakegen mo oli prea long Papa long nem blong Jisas.\n\n9 Mo oli bin prea from samting we oli wantem tumas; mo oli wantem se bae oli kasem Tabu Spirit.\n\n10 Mo afta we oli bin prea olsem ia nao, oli go daon kolosap long saed blong wota, mo grup blong pipol ia i folem olgeta.\n\n11 Mo i bin hapen se Nifae i go daon insaed long wota mo hem i kasem baptaes.\n\n12 Mo hem i bin kam antap aot long wota mo i stat blong mekem baptaes. Mo hem i baptaesem olgeta evriwan we Jisas i jusum.\n\n13 Mo i bin hapen se taem we olgeta evriwan i kasem baptaes, mo i kam antap aot long wota, Tabu Spirit i bin kam daon long olgeta, mo oli kam fulap wetem Tabu Spirit mo wetem faea.\n\n14 Mo luk, wan samting olsem faea i bin raonem olgeta; mo i kam daon aot long heven, mo grup blong pipol ia i bin witnes long samting ia mo oli talem testemoni; mo ol enjel oli kam daon aot long heven mo oli givhan long olgeta.\n\n15 Mo i bin hapen se taem we ol enjel oli stap givhan long ol disaepol, luk, Jisas i kam mo i stanap long medel mo i givhan long olgeta.\n\n16 Mo i bin hapen se hem i toktok long grup blong pipol ia, mo i givim oda long olgeta se oli mas nildaon bakegen long graon, mo tu, se ol disaepol blong hem oli mas nildaon long graon.\n\n17 Mo i bin hapen se taem we olgeta evriwan oli nildaon long graon, hem i givim oda long ol disaepol blong hem se oli mas prea.\n\n18 Mo luk, oli bin stat blong prea; mo oli prea long Jisas, oli singaotem hem Lod blong olgeta mo God blong olgeta.\n\n19 Mo i bin hapen se Jisas i kamaot long medel blong olgeta, mo i go longwe lelebet aot long olgeta, mo hemwan bakegen i bodaon long graon, mo hem i talem:\n\n20 “Papa, mi talem tangkyu long yu from yu bin givim Tabu Spirit long olgeta ia we mi bin jusum; mo hem i from bilif blong olgeta long mi, we mi bin jusum olgeta aot long wol.\n\n21 Papa, mi prea long yu blong yu givim Tabu Spirit long olgeta evriwan we bae i biliv long ol toktok blong olgeta.\n\n22 Papa, yu bin givim olgeta Tabu Spirit from oli biliv long mi; mo yu luk we oli biliv long mi from yu harem olgeta, mo oli prea long mi; mo oli prea long mi from mi stap wetem olgeta.\n\n23 Mo nao Papa, mi prea long yu from olgeta, mo tu, from olgeta we bae oli bilivim ol toktok blong olgeta, blong oli save biliv long mi, blong mi save stap long olgeta olsem yu, Papa, i stap long mi, blong mekem se mifala i save stap wan.”\n\n24 Mo i bin hapen se afta we Jisas i prea olsem ia nao long Papa, hem i kam long ol disaepol blong hem, mo luk, oli stap yet, mo oli no stop blong prea long hem; mo oli no talem plante toktok, from Tabu Spirit i bin givim long olgeta, wanem oli mas prea from mo Tabu Spirit i mekem se oli fulap long ol samting we oli wantem.\n\n25 Mo i bin hapen se Jisas i blesem olgeta taem we oli stap prea long hem; mo fes blong hem i smael long olgeta, mo laet blong fes blong hem i saen long olgeta, mo luk oli waet olsem fes, mo tu, ol klos blong Jisas; mo luk, waet ia i bitim evri waet, yes, mo i no save gat eni samting long wol ia i waet olsem waet blong hem.\n\n26 Mo Jisas i bin talem long olgeta: “Gohed blong prea,” be oli no bin stop blong prea.\n\n27 Mo hem i bin tanem hem bakegen aot long olgeta bakegen, mo i go longwe lelebet mo i hemwan bakegen i bodaon long graon; mo i prea bakegen long Papa, se:\n\n28 “Papa, mi talem tangkyu from yu bin mekem olgeta we mi bin jusum oli kam klin evriwan, from fet blong olgeta, mo mi prea from olgeta, mo tu, from olgeta we bae oli biliv long ol toktok blong olgeta, blong oli save kam klin evriwan long mi, tru long fet long ol toktok blong olgeta, i semmak olsem we oli kam klin evriwan long mi.\n\n29 Papa, mi no prea from wol, be from olgeta we yu bin givim long mi aot long wol, from fet blong olgeta, blong oli save kam klin evriwan long mi, blong mi save stap long olgeta semmak olsem yu, Papa, i stap long mi, blong mekem se mifala i save stap wan, blong mi save kasem glori we bae i kam tru long olgeta.”\n\n30 Mo afta we Jisas i bin talem ol toktok, ia hem i kambak bakegen long ol disaepol blong hem; mo luk oli gohed blong prea long hem we oli no stop; mo hem i smael long olgeta bakegen; mo luk oli bin waet, semmak olsem Jisas.\n\n31 Mo i bin hapen se hem i go longwe lelebet bakegen mo i prea long Papa;\n\n32 Mo tang i no save talem ol toktok we hem i bin prea long hem, mo tu, i no gat man i save raetem ol toktok we hem i bin prea.\n\n33 Mo grup blong pipol ia i bin harem mo oli witnes; mo hat blong olgeta i bin open mo oli bin andastanem long hat blong olgeta ol toktok we hem i bin prea long hem.\n\n34 Be, ol toktok we hem i bin prea long hem oli bigfala mo gudfala tumas mekem se man i no save raetem olgeta, mo tu, man i no save talemaot.\n\n35 Mo i bin hapen se taem we Jisas i finis blong prea, hem i kambak bakegen long ol disaepol, mo i talem long olgeta: “Bigfala fet olsem ia, mi neva bin luk long medel blong evri Jiu; taswe, mi no bin save soemaot long olgeta ol bigfala merikel olsem, from oli no gat bilif.\n\n36 I tru mi talem long yufala, i no gat wan long olgeta we i bin luk ol bigfala samting olsem we yufala i bin luk; mo tu, oli no bin harem ol bigfala samting olsem we yufala i bin harem.”\n\n", "3-ne 20": "[center][font_size=26]Japta 20[/font_size][/center]\n\n[i]Jisas i givim bred mo waen tru long wan merikel mo bakegen hem i givim sakramen long ol pipol—Smol haf blong Jekob we oli stap yet bae oli kasem save long saed blong Lod, God blong olgeta mo bae oli kasem ol graon blong Amerika—Jisas hem i wan profet olsem Moses, mo Ol Man blong Nifae oli ol pikinini blong ol profet—Ol narafala man blong ol pipol blong Lod bae oli karem olgeta oli kam tugeta long Jerusalem. Raonabaot 34 A.K.B.[/i]\n\n1 Mo i bin hapen se hem i givim oda long grup blong pipol ia se oli mas stop blong prea, mo tu, ol disaepol blong hem. Mo hem i givim oda long olgeta se oli no mas stop blong prea insaed long hat blong olgeta.\n\n2 Mo hem i bin givim oda long olgeta se oli mas girap mo stanap long ol leg blong olgeta. Mo oli girap mo oli stanap long ol leg blong olgeta.\n\n3 Mo i bin hapen se hem i brekem bred bakegen mo blesem, mo i givim long ol disaepol blong kakae.\n\n4 Mo afta we oli kakae, hem i givim oda long olgeta se oli mas brekem bred, mo givim long grup blong pipol ia.\n\n5 Mo afta we oli givim long grup blong pipol ia, hem i givim waen tu long olgeta blong dring, mo i givim oda long olgeta se oli mas givim long grup blong pipol ia.\n\n6 Nao, i no bin gat eni bred, o waen, we ol disaepol oli bin karem i kam, o grup blong pipol ia i karem i kam;\n\n7 Be i tru we hem i givim long olgeta bred blong kakae, mo tu, waen blong dring.\n\n8 Mo hem i talem long olgeta: “Hem we i kakae bred ia, i kakae long bodi blong mi from sol blong hem; mo hem we i dring long waen ia, i dring long blad blong mi from sol blong hem; mo sol blong hem bae i neva hanggri o tosta, be bae i kam fulap.”\n\n9 Nao, afta we evriwan long grup blong pipol ia i kakae mo i dring, luk, oli kam fulap wetem Tabu Spirit; mo oli singaot wetem wan voes, mo oli givim glori long Jisas, we oli bin luk mo oli bin harem.\n\n10 Mo i bin hapen se taem we olgeta evriwan i givim glori long Jisas, hem i talem long olgeta: “Luk naoia mi finisim komanmen we Papa i bin givim long mi long saed blong ol pipol ia, we oli wan smol haf blong laen blong Isrel.\n\n11 Yufala i tingbaot se mi bin toktok long yufala, mo mi bin talem se taem we ol toktok blong Aesea bae i hapen—luk oli bin raetem olgeta, yufala i holem olgeta long fored blong yufala, taswe, stadi long olgeta—\n\n12 Mo i tru, i tru, mi talem long yufala, taem we bae oli hapen, hemia i kavenan ia we Papa i bin mekem wetem ol pipol blong hem i stap hapen, O laen blong Isrel.\n\n13 Mo afta, bae ol smol haf, we bae oli go seraot olbaot long fes blong wol, bae oli karem olgeta i kam tugeta aot long Is mo long Wes, mo aot long Saot mo aot long Not; mo bae oli kam blong kasem save long saed blong Lod, God blong olgeta, we i bin pemaot olgeta.\n\n14 Mo Papa i bin givim oda long mi se, mi mas givim long yufala graon ia, olsem graon we i kam long ol papa.\n\n15 Mo mi talem long yufala, se sapos Ol Jentael oli no sakem sin afta long blesing we bae oli kasem, afta we oli bin seraotem ol pipol blong mi—\n\n16 Long taem ia bae yufala, we i wan smol haf blong laen blong Jekob we i stap yet, i go long medel blong olgeta; mo bae yufala i stap long medel blong olgeta we bae oli plante; mo bae yufala i stap long medel blong olgeta olsem wan laeon long medel blong ol animol blong bus; mo olsem wan yang laeon long medel blong ol grup blong ol sipsip, we, sapos hem i go tru, bae i purumbut antap mo terem olgeta long ol pisis, mo i no gat wan we i save mekem olgeta oli go fri.\n\n17 Bae yufala i leftemap han blong yufala agensem ol enemi blong yu, mo evri enemi blong yufala, bae yufala i katemaot.\n\n18 Mo bae mi karem ol pipol blong mi oli kam tugeta, olsem wan man i karem ol bandel wit blong hem i go insaed long haos.\n\n19 From bae mi mekem ol pipol blong mi wetem olgeta we Papa i bin mekem kavenan wetem olgeta, yes, bae mi mekem hon blong yu i kam aean, mo bae mi mekem ol leg blong yufala i kam bras. Mo bae yufala i brekem long pisis, plante pipol; mo bae mi konsekretem mane blong olgeta i go long Lod, mo ol samting blong olgeta long Lod blong ful wol. Mo luk, mi mi hem we i mekem samting ia.\n\n20 Mo bae i kam blong hapen, Papa i talem, se naef blong faet blong jastis blong mi bae i hang ova long olgeta long dei ia; mo sapos oli no sakem sin, bae naef i foldaon long olgeta, Papa i talem, yes, semmak long evri kantri blong Ol Jentael.\n\n21 Mo bae i kam blong hapen se bae mi stanemap ol pipol blong mi, O laen blong Isrel.\n\n22 Mo luk, ol pipol ia bae mi stanemap long graon ia, go kasem taem we kavenan ia i hapen we mi bin mekem wetem papa blong yufala Jekob; mo bae i stap olsem wan Niu Jerusalem. Mo ol paoa blong heven bae i stap long medel blong ol pipol ia; yes, mo tu, bae mi stap long medel blong yufala.\n\n23 Luk, mi mi hem we Moses i bin tokbaot, se: ‘Wan profet bae Lod, God blong yufala i resemap long yufala aot long ol brata blong yufala, we i olsem mi; hem, bae yufala i lisin long hem long saed blong evri samting, mo eni samting we bae hem i talem long yufala. Mo bae i kam blong hapen se evri sol we bae i no lisin long profet ia, bae oli katemaot hem, i aot long medel blong ol pipol.’\n\n24 I tru mi talem long yufala, yes, mo evri profet stat long Samuel mo olgeta we bae oli kam afta, olgeta plante we oli bin toktok, oli bin testifae long saed blong mi.\n\n25 Mo luk, yufala i ol pikinini blong ol profet; mo yufala i blong laen blong Isrel; mo yufala i blong kavenan we Papa i bin mekem wetem ol papa blong yufala, we hem i talem long Ebraham: ‘Tru long laen blong yu bae evri famli blong wol i kasem blesing.’\n\n26 Papa i bin resemap mi fastaem blong yufala, mo i bin sendem mi blong blesem yufala blong mi tanem evriwan long yufala i go longwe long ol rabis fasin blong yufala wanwan; mo hemia, from yufala i ol pikinini blong kavenan—\n\n27 Mo afta we yufala i kasem blesing, ale Papa i mekem i hapen, kavenan we hem i bin mekem wetem Ebraham, we hem i talem: ‘Tru long laen blong yu bae evri famli blong wol i kasem blesing’—i mekem se hem i kapsaetem Tabu Spirit tru long mi i go long Ol Jentael, we blesing ia long Ol Jentael bae i mekem olgeta oli moa strong bitim evriwan, mekem se bae oli seraotem ol pipol blong mi olbaot, O laen blong Isrel.\n\n28 Mo bae oli stap olsem wan wip long ol pipol blong graon ia. Be, taem we bae oli kasem gospel blong mi we i fulwan, afta sapos bae oli mekem hat long olgeta i kam strong agensem mi, bae mi putumbak ol rabis fasin blong olgeta i go antap long hed blong olgeta bakegen, Papa i talem.\n\n29 Mo bae mi tingbaot kavenan we mi bin mekem wetem ol pipol blong mi; mo mi bin kavenan wetem olgeta se bae mi karem olgeta oli kam tugeta long taem we mi jusum, blong bae mi givim long olgeta bakegen graon blong ol papa blong olgeta olsem graon blong olgeta, we i graon blong Jerusalem, we i graon we oli promes long olgeta long hem blong oltaem, Papa i talem.\n\n30 Mo bae i kam blong hapen se taem i stap kam, we gospel blong mi we i fulwan, bae oli prijim long olgeta;\n\n31 Mo bae oli biliv long mi, se mi mi Jisas Kraes, Pikinini blong God, mo bae oli prea long Papa long nem blong mi.\n\n32 Afta bae ol gadman blong olgeta oli leftemap ol voes blong olgeta, mo wetem voes tugeta bae oli singsing; from bae oli luk wetem ae blong olgeta.\n\n33 Afta bae Papa i karem olgeta oli kam tugeta bakegen, mo i givim long olgeta, Jerusalem blong kam olsem graon ia we i kam long ol papa.\n\n34 Afta, bae oli singaot strong wetem glad—Singsing tugeta, yufala ol emti ples blong Jerusalem; from we Papa i bin leftemap tingting blong ol pipol blong hem, hem i bin pemaot Jerusalem.\n\n35 Papa i bin soemaot tabu han blong hem long ol ae blong evri kantri; mo evri en blong wol bae i luk fasin blong sevem man blong Papa; mo Papa mo mi, mitufala i wan nomo.\n\n36 Mo afta, bae i kam blong hapen ol toktok we profet Aesea i bin raetem: ‘Wekap, wekap bakegen, mo putum paoa blong yu, O Saeon; putum ol naes klos blong yu, O Jerusalem, tabu bigtaon, from stat long taem ia bae i no gat wan we i kam long yu, olgeta we oli no sakomsaes mo oli no klin.\n\n37 Seksekemaot das long yuwan; girap, sidaon, O Jerusalem; tektekemaot yuwan long ol rop we oli fasem nek blong yu, O gel prisena blong Saeon.’\n\n38 From olsem ia nao Lod i talem: ‘Yufala i bin salem yufala bakegen blong nating, mo bae mi pemaot yufala be i no wetem mane.’\n\n39 I tru, i tru, mi talem long yufala, se ol pipol blong mi bae oli save nem blong mi; yes, long dei ia, bae oli save se mi mi hem we i stap toktok.\n\n40 Mo long taem ia bae oli talem se: ‘O i naes tumas long ol bigfala hil, ol leg ia blong hem we i karem ol gud nius oli kam long olgeta, we i talemaot pis; ol leg ia we oli tekem gud nius i go long olgeta we oli stret o gud, we oli talemaot fasin blong sevem man; olgeta ia we oli stap talem long Saeon; !God blong yu i rul!’\n\n41 Mo long taem ia bae wan krae i go aot: ‘Yufala i go, yufala i go, yufala i go, i aot long ples ia, no tajem wanem we i no klin; yufala i kamaot long medel blong hem; yufala i mas stap klin, yufala we i stap tekem ol samting blong Lod.\n\n42 From bae yufala i no go aot kwiktaem o ronwe long trabol; from Lod bae i go long fored blong yufala, mo God blong Isrel bae i stap biaen long yufala.\n\n43 Luk, wokman blong mi bae i wok wetem waes; bae ol pipol oli leftemap, mo onarem hem mo bae hem i hae tumas.\n\n44 Olsem olgeta we oli bin sapraes long yu—fes blong hem i bin nogud tumas, i moa bitim eni man, mo bodi blong hem i moa bitim ol boe blong ol man—\n\n45 Olsem ia bae hem i dropem olbaot plante kantri; ol king bae oli sarem maot blong olgeta long hem, from ol samting we man i no bin talem long olgeta bae oli luk; mo ol samting we oli no bin harem, bae oli tingting long olgeta.’\n\n46 I tru, i tru, mi talem long yufala, evri samting ia bae oli mas kam olsem we Papa i bin givim oda long mi. Afta bae kavenan ia we Papa i bin kavenan wetem ol pipol blong hem, i hapen; mo afta, bae ol pipol blong mi oli stap bakegen long Jerusalem, mo bae hem i graon blong olgeta we i kam long ol papa blong olgeta.”\n\n", "3-ne 21": "[center][font_size=26]Japta 21[/font_size][/center]\n\n[i]Lod bae i karembak Isrel taem we Buk blong Momon i kamaot—Bae Lod i stanemap Ol Jentael olsem wan fri pipol long Amerika—Bae Lod i sevem olgeta sapos oli biliv mo obei; sapos no, bae Lod i katemaot olgeta mo prapa spolem gud olgeta—Isrel bae i bildimap Niu Jerusalem, mo ol laen we oli lus bae oli kambak. Raonabaot 34 A.K.B.[/i]\n\n1 Mo i tru mi talem long yufala, mi givim long yufala wan saen, blong mekem se yufala i save gat save ia abaot taem ia we ol samting ia bae oli rere blong hapen—se bae mi karem i kam tugeta aot long taem we oli bin seraot olbaot, ol pipol blong mi, O laen blong Isrel, mo bae mi stanemap bakegen long medel blong olgeta Saeon ia blong mi;\n\n2 Mo luk, samting ia i wanem we bae mi givim long yufala olsem wan saen—from i tru mi talem long yufala se taem we ol samting ia we mi stap talem long yufala, mo we bae miwan mi talem long yufala, mo tru long paoa blong Tabu Spirit we bae Papa i givim long yufala, bae Ol Jentael oli save long hem, blong mekem se oli save gat save ia long saed blong ol pipol ia we oli wan smol haf we i stap yet blong laen blong Jekob, mo long saed blong olgeta ia, ol pipol ia blong mi, we bae Ol Jentael oli seraotem olgeta oli go olbaot;\n\n3 I tru, i tru, mi talem long yufala, taem we Papa bae i soemaot long olgeta, ol samting ia, mo bae i kamaot tru long Papa, aot long olgeta i go long yufala;\n\n4 From hem i waes tingting long Papa se oli mas stanap long graon ia, mo oli stanap olsem wan fri pipol tru long paoa blong Papa, blong mekem se ol samting ia oli save kamaot long olgeta i go long wan smol haf blong laen blong yufala, blong mekem se kavenan blong Papa i save hapen we hem i bin kavenan wetem ol pipol blong hem, O laen blong Isrel;\n\n5 From hemia, taem we ol wok ia mo ol wok we bae oli hapen long medel blong yufala afta long taem ia bae oli kamaot tru long Ol Jentael, i go long ol laen blong yufala we bae i slak from oli bin lusum bilif from nogud fasin;\n\n6 From olsem ia nao i gat nid long Papa se samting ia i mas kamaot long Ol Jentael, blong hem i save soemaot paoa blong hem long Ol Jentael, from stamba tingting ia se Ol Jentael, sapos oli no mekem hat blong olgeta i kam strong, bae oli save sakem sin mo kam long mi, mo kasem baptaes long nem blong mi, mo save long ol tru poen blong doktrin blong mi, blong oli save kaontem olgeta wetem ol pipol blong mi, O laen blong Isrel;\n\n7 Mo taem we ol samting ia oli kam blong hapen we laen blong yufala bae i stat blong save ol samting ia—bae i wan saen long olgeta, blong oli save gat save se wok blong Papa i bin stat finis blong mekem i hapen kavenan ia we hem i bin mekem wetem ol pipol we oli blong laen blong Isrel.\n\n8 Mo taem we dei ia bae i kam, bae i hapen se ol king bae oli sarem maot blong olgeta; from ol samting ia we oli no bin talemaot long olgeta, bae oli luk; mo ol samting we oli no bin harem, bae oli haremsave.\n\n9 From long dei ia, from mi, bae Papa i wokem wan wok, we bae i wan bigfala mo wan gudfala wok long medel blong olgeta; mo bae i gat long medel blong olgeta, olgeta we bae oli no bilivim samting ia, i nomata we wan man i talemaot samting ia long olgeta.\n\n10 Be luk, laef blong wokman blong mi bae i stap long han blong mi; from hemia, bae oli no spolem hem, i nomata we bae hem i luk nogud from olgeta. Be stil, bae mi mekem hem i kam oraet, from bae mi soem long olgeta se waes tingting blong mi i moa strong bitim ol trik blong devel.\n\n11 From hemia, bae i kam blong hapen se eni man we bae i no biliv long ol toktok blong mi, we mi Jisas Kraes, we Papa bae i mekem se wokman blong hem i karem i go long Ol Jentael, mo bae i givim long hem paoa ia blong bae hem i tekem ol toktok ia i go aot long Ol Jentael, (bae i hapen olsem we Moses i bin talem) bae mi katem olgeta aot long medel blong ol pipol blong mi we oli blong kavenan.\n\n12 Mo ol pipol blong mi we oli wan smol haf blong Jekob bae oli stap long medel blong Ol Jentael, yes, long medel blong olgeta olsem wan laeon long medel blong ol animol blong bus, olsem wan yang laeon long medel blong ol grup blong sipsip, we, sapos hem i go tru, bae i purumbut antap long olgeta mo i terem olgeta long pisis, mo i no gat wan man i save mekem olgeta i go fri.\n\n13 Bae oli leftemap han blong olgeta agensem ol enemi blong olgeta, mo evri enemi blong olgeta bae hem i katemaot.\n\n14 Yes, sore tumas long Ol Jentael sapos oli no sakem sin; from bae i kam blong hapen long dei ia, Papa i talem, se bae mi katemaot ol hos blong yu aot long medel blong yu, mo bae mi smasem gud ol wilkat blong yu;\n\n15 Mo bae mi katemaot ol bigtaon blong graon blong yu, mo brekemdaon evri strong ples blong haed blong yu;\n\n16 Mo bae mi katemaot ol fasin blong mekem nakaemas aot long graon blong yu, mo bae yu nomo gat ol kleva long fiuja;\n\n17 Ol aedol blong yu bae mi katemaot tu, wetem ol longfala aedol blong yu we oli stanap long medel blong yu, mo bae yu nomo wosipim ol wok blong ol han blong yu;\n\n18 Mo bae mi rutumaot ol ples blong tabu faea blong yu blong oli nomo gat long medel blong yu; mo tu, bae mi smasem gud ol bigtaon blong yu.\n\n19 Mo bae i kam blong hapen se evri giaman, mo ol trik, mo ol tingting blong wantem samting blong narafala man, mo ol rao, mo ol fasin blong giaman pris, mo ol fasin blong stap slip olbaot, bae oli stop.\n\n20 From bae i kam blong hapen, Papa i talem, se long dei ia, huia we i no sakem sin mo kam long Pikinini blong mi we mi Lavem Tumas, olgeta ia, bae mi katemaot olgeta oli aot long ol pipol blong mi, O laen blong Isrel;\n\n21 Mo bae mi mekem wan fasin blong pembak mo bigfala kros i go long olgeta, semmak olsem long man we i no gat respek long God, be hemia i olsem wan we oli no bin harem bifo.\n\n22 Be sapos bae oli sakem sin mo mekem folem ol toktok blong mi, mo oli no mekem hat blong olgeta i kam strong, bae mi stanemap jos blong mi long medel blong olgeta, mo bae oli mekem kavenan mo bae oli kaontem olgeta wetem olgeta ia we oli smol haf blong Jekob, we mi bin givim graon ia long olgeta olsem graon blong olgeta we i kam long ol papa;\n\n23 Mo bae oli helpem ol pipol blong mi, smol haf ia blong Jekob, mo tu, olgeta evriwan blong laen blong Isrel we bae oli kam, blong oli save bildimap wan bigtaon, we bae oli singaotem, Niu Jerusalem.\n\n24 Mo afta bae oli helpem ol pipol blong mi blong oli save karem i kam tugeta, olgeta we oli bin seraot olbaot long ful fes blong graon, oli kam insaed long Niu Jerusalem.\n\n25 Mo long taem ia, bae paoa blong heven i kamdaon long olgeta; mo mi tu bae mi stap long medel blong olgeta.\n\n26 Mo afta bae wok blong Papa i stat long dei ia, stret long taem ia we bae oli prijim gospel ia long smol haf blong pipol ia. I tru mi talem long yufala, long dei ia bae wok blong Papa i stat long medel blong evri pipol blong mi we i bin seraot olbaot, yes, hem i ol laen we oli bin lus, we Papa i bin lidim oli gowe aot long Jerusalem.\n\n27 Yes, wok ia bae i stat long medel blong evri pipol blong mi we i bin seraot olbaot, wetem Papa blong mekem rere rod we, tru long hem oli save kam long mi, blong oli save prea long Papa tru long nem blong mi.\n\n28 Yes, mo long taem ia bae wok ia i stat wetem Papa long medel blong evri kantri blong mekem rere rod we, tru long hem, ol pipol blong hem oli save kam tugeta long haos, long graon blong olgeta we i kam long ol papa.\n\n29 Mo bae oli go aot long evri kantri; mo bae oli no go aot we oli hariap, o ronwe long trabol, from bae mi go long fored blong olgeta, Papa i talem, mo bae mi stap biaen long olgeta.\n\n", "3-ne 22": "[center][font_size=26]Japta 22[/font_size][/center]\n\n[i]Long ol las dei, Saeon mo ol stek blong hem bae oli stanap, mo bae Isrel i kam tugeta wetem sore mo lav—Bae oli win—Komperem long Aesea 54. Raonabaot 34 A.K.B.[/i]\n\n1 Mo long taem ia ol samting we oli bin raetem bae oli hapen: “Singsing, O emtiwan, yu we yu no save bonem pikinini; kamaot kwik blong singsing, mo singaot strong, yu we i no bin go tru long hadtaem wetem pikinini; from ol pikinini blong woman we i no gat pikinini i moa bitim ol pikinini blong mared waef,” Lod i talem.\n\n2 Mekem ples blong tenet blong yu i kam bigwan, mo letem olgeta oli pulum ol kaliko blong ples we yu slip long hem oli kam bigwan moa; no holembak, pulum ol rop blong tenet blong yu oli kam longfala moa mo mekem ol stek blong yu oli kam strong moa;\n\n3 From bae yu brektru i go long raet han mo long lef, mo ol pikinini blong yu bae oli tekem wanem i blong Ol Jentael mo bae yu putum man i stap laef long ol bigtaon we oli bin emti.\n\n4 No fraet, from bae yu no sem; mo tu, tingting blong yu i no save fasfas, from bae oli no mekem yu yu sem; from bae yu fogetem sem blong taem we yu yu yangfala, mo bae yu no tingbaot sem blong taem we yu yu yangfala, mo bae yu nomo tingbaot sem blong taem we man blong yu i ded.\n\n5 From man we i bin mekem yu, hasban blong yu, Lod blong Ol Pipol i nem blong hem; mo Ridima blong yu, Tabu Wan blong Isrel—oli singaotem hem, God blong ful wol.\n\n6 From Lod i bin singaotem yu olsem wan woman we oli lego hem, mo i stap harem nogud long spirit, mo olsem wan yangfala waef we oli bin sakemaot yu, God blong yu i bin talem.\n\n7 Blong wan smol taem mi bin lego yu, be wetem bigfala lav bae mi karem yu i kam.\n\n8 Long taem blong wan smol kros mi bin haedem fes blong mi long yu blong smol taem, be wetem fasin blong stap kaen we i no gat en, bae mi gat sore long yu, Lod, Ridima blong yu i talem.\n\n9 From samting ia, bae i hapen long mi olsem long ol wota blong Noa; olsem we mi bin mekem promes se ol wota blong Noa bae oli nomo go ova long wol, semmak, mi mekem promes se bae mi nomo kros long yu.\n\n10 Taem ol bigfala hil bae oli aot mo taem bae oli tekemaot ol smol hil, be fasin blong mi blong stap kaen bae i no aot long yu, mo tu, bae mi no tekemaot kavenan blong pis blong mi, Lod we i gat sore long yu i talem.\n\n11 !O yu we yu gat hadtaem, we ol hariken i kilim yu, mo i no gat wan man i kam blong leftemap tingting blong yu! Luk, bae mi putum mo flasem ol ston blong yu wetem ol naes kala, mo putum ol fandesen blong yu wetem ol safir ston.\n\n12 Mo bae mi mekem ol windo blong yu wetem ol kalkala ston, mo ol get blong yu wetem ol saen red ston, mo ol boda blong yu wetem ol naes sas ston.\n\n13 Mo evri pikinini blong yu bae Lod i tijim olgeta; mo pis we i stap wetem ol pikinini blong yu bae i bigwan.\n\n14 Long stret mo gud fasin bae yu stanap; bae yu stap longwe long harem nogud from bae yu no fraet, mo bae yu stap longwe long bigfala fraet, from bae i no kam kolosap long yu.\n\n15 Luk, olgeta bae oli mas kam tugeta agensem yu, i no tru long mi; huia we bae oli kam tugeta wan ples agensem yu bae oli foldaon, from gud blong yu.\n\n16 Luk, mi mi mekem man blong wokem samting long aean, we i stap blo long jakol long faea, mo we i wokem wan tul blong wok blong hem; mo mi mi mekem man blong smasem gud ol samting.\n\n17 I no gat wan tul blong faet we oli mekem agensem yu bae i kam antap gud; mo evri tang we bae i toktok strong agensem yu blong jajem yu, bae yu panisim. Hemia i ol raet blong ol wokman blong Lod, mo stret mo gud fasin blong olgeta i kam long mi, Lod i talem.\n\n", "3-ne 23": "[center][font_size=26]Japta 23[/font_size][/center]\n\n[i]Jisas i talem se ol toktok blong Aesea oli tru—Hem i givim oda long ol pipol blong stadi ol profet—Ol toktok blong Samuel, Man blong Leman long saed blong Laef Bakegen long Ded, Nifae i ademap olgeta i go wetem ol histri blong olgeta. Raonabaot 34 A.K.B.[/i]\n\n1 Mo nao, luk, mi talem long yufala, se yufala i mas stadi ol samting ia. Yes, wan komanmen mi givim long yufala se yufala i mas stadi ol samting ia wetem strong tingting; from ol toktok blong Aesea oli bigwan tumas.\n\n2 From i tru we hem i bin tokbaot evri samting long saed blong ol pipol blong mi, we i blong laen blong Isrel; from hemia, i mas gat nid ia blong hem i mas toktok tu long Ol Jentael.\n\n3 Mo evri samting we hem i talemaot oli bin hapen mo bae oli hapen folem ol toktok we hem i bin talemaot.\n\n4 From hemia, mekem folem ol toktok blong mi; raetem ol samting we mi bin talem long yufala; mo folem taem mo tingting blong Papa bae ol toktok ia oli go kasem Ol Jentael.\n\n5 Mo huia we bae i mekem folem ol toktok blong mi, mo i sakem sin, mo i kasem baptaes, hem ia bae mi sevem hem. Stadi long ol profet, from i gat plante we oli testifae long ol samting ia.\n\n6 Mo nao i bin hapen se afta we Jisas i talemaot ol toktok ia, hem i talem long olgeta bakegen, afta we hem i eksplenem long olgeta evri skripja we oli bin kasem, hem i talem long olgeta: “Luk, ol narafala skripja, mi wantem se yufala i mas raetem, we yufala i no bin mekem.”\n\n7 Mo i bin hapen se hem i talem long Nifae: “Karem i kam histri we yufala i bin kipim.”\n\n8 Mo taem we Nifae i kam ol histri oli kam, mo i putum olgeta long fored blong hem, hem i sakem ol ae blong hem long olgeta mo i talem:\n\n9 “I tru mi talem long yufala, mi bin givim oda long wokman blong mi, Samuel, Man blong Leman, se hem i mas testifae long ol pipol ia, se long dei ia we Papa bae i leftemap nem blong hem tru long mi, se i gat plante sent we bae oli girap long ded, mo bae oli kamkamaot long plante man, mo bae oli givhan long olgeta. Mo hem i talem long olgeta: ‘?I no bin hapen olsem?’”\n\n10 Mo ol disaepol blong hem oli bin ansa long hem mo talem: “Yes, Lod, Samuel i bin profesae folem ol toktok blong yu, mo evri toktok ia i bin hapen.”\n\n11 Mo Jisas i bin talem long olgeta: “?Hao nao i hapen se yufala i no bin raetem samting ia, se plante sent oli bin girap mo oli bin kamkamaot long plante mo oli bin givhan long olgeta?”\n\n12 Mo i bin hapen se Nifae i bin tingbaot se oli no bin raetemdaon samting ia.\n\n13 Mo i bin hapen se Jisas i givim oda se oli mas raetem samting ia; from hemia, oli raetem samting ia olsem we hem i bin givim oda from.\n\n14 Mo nao i bin hapen se taem we Jisas i eksplenem evri skripja we oli bin raetem tugeta wan taem, nao hem i givim oda long olgeta se oli mas tijim ol samting we hem i bin eksplenem long olgeta.\n\n", "3-ne 24": "[center][font_size=26]Japta 24[/font_size][/center]\n\n[i]Mesenja blong Lod bae i mekem rere rod blong Seken Kaming—Kraes bae i sidaon long jajmen—Isrel i kasem komanmen blong pem ol taeting mo ol ofring—Oli kipim wan buk blong histri—Komperem long Malakae 3. Raonabaot 34 A.K.B.[/i]\n\n1 Mo i bin hapen se hem i givim oda long olgeta blong oli mas raetem ol toktok we Papa i bin givim long Malakae, we hem i mas talem long olgeta. Mo i bin hapen se afta we oli raetem olgeta, hem i eksplenem olgeta. Mo hemia oli ol toktok we hem i talem long olgeta, i talem se: “Olsem ia nao Papa i talem long Malakae—Luk, bae mi sendem mesenja blong mi, mo bae hem i mekem rere rod long fored blong mi, mo Lod we yufala i stap lukaotem bae i kam kwiktaem long tempol blong hem; hem i mesenja blong kavenan, we yufala i glad long hem; luk, bae hem i kam, Lod blong Ol Pipol i talem.\n\n2 Be ?huia bae i stap strong long dei we hem i kam, mo huia bae i stanap taem we hem i kamkamaot? From hem i olsem faea blong man blong wokem aean i smut, mo i olsem sop blong man we i wasem klos.\n\n3 Mo bae hem i sidaon olsem wan man blong wokem aean i smut mo olsem man we i mekem silva i klin evriwan; mo bae hem i mekem ol boe blong Livae oli kam klin evriwan, mo i klinim olgeta olsem gol mo silva, blong oli save givim long Lod wan ofring long stret mo gud fasin.\n\n4 Afta, bae ofring blong Juda mo Jerusalem i naes long Lod, semmak olsem long ol dei blong bifo, mo olsem long ol yia long bifo.\n\n5 Mo bae mi kam kolosap long yufala blong jajem yufala; mo bae mi stap olsem wan kwik witnes agensem ol man blong wokem majik, mo agensem olgeta we oli mekem adaltri, mo agensem olgeta we oli mekem ol giaman promes, mo agensem olgeta we oli stap pem nogud man ia we i stap wok blong olgeta, we oli mekem nogud long ol wido mo olgeta we oli no gat papa, mo we olgeta we oli no wantem givhan long man we oli no save, mo oli no respektem mi, Lod blong Ol Pipol i talem.\n\n6 From we mi mi Lod, mi no jenis; from hemia, yufala, ol boe blong Jekob, yufala i no bon long faea.\n\n7 Stat long ol dei blong ol papa blong yufala, yufala i bin go longwe long ol odinens blong mi, mo yufala i no kipim olgeta. Kambak long mi mo bae mi kambak long yufala, Lod blong Ol Pipol i talem. Be yufala i talem: ‘?Long wanem wei nao bae mifala i kambak?’\n\n8 ?Bae wan man i stilim God? Be yet, yufala i bin stilim mi. Be yufala i talem: ‘?Long wanem wei nao mifala i bin stilim yu?’ Long ol taeting mo ol ofring.\n\n9 Yufala, mi sakem strong nogud tok we i wan strong nogud tok agensem yufala, from yufala i bin stilim mi, yes, ful kantri ia.\n\n10 Yufala i karem evri taeting i go insaed long stoahaos, blong i save gat mit long haos blong mi; mo testem mi naoia nomo, Lod blong Ol Pipol i talem, blong luk sapos bae mi no openem ol windo blong heven long yufala, mo kapsaetem antap long yufala, wan blesing we bae i no gat inaf rum blong tekem hem.\n\n11 Mo bae mi tok strong long huia we i stap prapa spolem gud ol kaekae blong yufala, mo bae hem i no spolem ol frut blong graon blong yufala; mo tu, ol rop blong grep blong yufala bae oli karem frut bifo long taem, long ol garen, Lod blong Ol Pipol i talem.\n\n12 Mo evri kantri bae oli talem se mi blesem yufala, from bae yufala i wan naes graon, Lod blong Ol Pipol i talem.\n\n13 Ol toktok blong yufala oli bin strong agensem mi, Lod i talem. Be stil yufala i talem: ‘?Wanem nao mifala i bin talem agensem yu?’\n\n14 Yufala i bin talem: ‘I no nid nating blong wok blong God, mo ?wanem i gud long yumi we yumi bin holem ol odinens blong hem mo we yumi bin wokbaot wetem krae sore long fored blong Lod blong Ol Pipol?\n\n15 Mo nao yumi singaotem olgeta we oli flas se oli hapi; yes, olgeta we oli wokem fasin nogud, oli stanap gud; yes, olgeta we oli traem God oli kam fri tu.’\n\n16 Ale, olgeta we oli respektem Lod, oli toktok plante wan long narawan, mo Lod i lisin gud mo i harem; mo oli raetem wan buk blong histri long fored blong hem blong olgeta we oli bin respektem Lod, mo we oli tingbaot nem blong hem.\n\n17 Mo olgeta ia, bae oli blong mi, Lod blong Ol Pipol i talem, long dei ia we mi mekem ol flas samting blong mi, mo bae mi sevem olgeta olsem wan man i sevem boe blong hemwan we i wok blong hem.\n\n18 Afta bae yufala i kambak mo luksave olgeta we oli stret mo gud, mo olgeta we oli nogud, mo luksave hem we i wok blong God mo hem we i no wok blong God.\n\n", "3-ne 25": "[center][font_size=26]Japta 25[/font_size][/center]\n\n[i]Long Seken Kaming, olgeta we oli gat hae tingting mo olgeta we oli nogud bae oli bon olsem doti blong wit—Elaeja bae i kambak bifo bigfala mo nogud dei ia—Komperem long Malakae 4. Raonabaot 34 A.K.B.[/i]\n\n1 From luk, dei ia i stap kam we bae i bon olsem wan oven; mo evri man we i gat hae tingting, yes, mo evriwan we i mekem fasin nogud, bae i olsem doti blong wit; mo dei we i stap kam bae i bonem olgeta evriwan, Lod blong Ol Pipol i talem, we bae i no livim wan rus o branj long olgeta.\n\n2 Be long yufala we i respektem nem blong mi, bae Pikinini blong Stret mo Gud Fasin i girap wetem paoa blong hilim man long ol wing blong hem; mo bae yufala i go mo groap i kam antap olsem ol smol buluk long haos blong ol animol.\n\n3 Mo bae yufala i purumbut antap long olgeta we oli nogud; from olgeta bae oli kam asis andanit long ol leg blong yufala long dei we bae mi mekem samting ia, Lod blong Ol Pipol i talem.\n\n4 Yufala i tingbaot loa blong Moses, wokman blong mi, we mi bin givim long hem olsem komanmen long Horeb blong ful Isrel, wetem ol loa mo ol jajmen.\n\n5 Luk, bae mi sendem yufala Elaeja we i profet, bifo long bigfala mo nogud dei blong Lod;\n\n6 Mo bae hem i tanem hat blong ol papa i go long ol pikinini, mo hat blong ol pikinini i go long ol papa blong olgeta, from nogud bae mi kam mo kilim wol wetem wan strong nogud tok.”\n\n", "3-ne 26": "[center][font_size=26]Japta 26[/font_size][/center]\n\n[i]Jisas i eksplenem evri samting stat long stat go kasem en—Ol bebi mo ol pikinini oli talemaot ol gudfala samting we oli no save raetem—Olgeta long Jos Ia blong Kraes oli serem evri samting long medel blong olgeta. Raonabaot 34 A.K.B.[/i]\n\n1 Mo nao i bin hapen se taem we Jisas i bin talemaot ol samting ia, hem i bin eksplenem long grup blong pipol ia mo hem i bin eksplenem evri samting long olgeta, ol bigfala samting tugeta wetem smolfala.\n\n2 Mo hem i bin talem: “Ol skripja ia, we yufala i no bin gat wetem yufala, Papa i givim oda se mi mas givim long yufala, from hem i waes tingting blong hem se, ol samting ia oli mas kasem ol jeneresen blong fiuja.”\n\n3 Mo hem i bin eksplenem evri samting, long stat kasem taem we bae hem i kam long glori blong hem—yes, mo tu, evri samting we bae i kam long fes blong wol, mo tu, go kasem taem we bigfala faea bae i bonem ol samting mo oli ronaot, mo wol ia bae mi rolem olsem wan skrol, mo ol heven mo wol bae oli lus;\n\n4 Mo go kasem bigfala mo las dei, taem we evri pipol, mo evri famli, mo evri kantri mo lanwis bae oli stanap long fored blong God, blong kasem jajmen from ol wok blong olgeta, blong luk sapos oli gud o sapos oli nogud—\n\n5 Sapos oli gud, bae oli laef bakegen long ded blong kasem laef we i no gat en mo sapos oli nogud, bae oli laef bakegen long ded blong fasin blong no save kam antap samtaem: from tufala samting ia i wok semmak narasaed long tufala, wan long wan han mo narawan long narafala han, folem sore, mo jastis, mo tabu fasin we i stap long Kraes, we i bin stap bifo wol ia i stat.\n\n6 Mo nao mi no save raetem long buk ia, iven mi no save raetem wan pat aot long handred blong ol samting we Jisas i bin tijim long ol pipol;\n\n7 Be luk ol buk blong Nifae oli holem bigfala pat blong ol samting we hem i bin tijim ol pipol long hem.\n\n8 Mo ol samting ia mi bin raetemdaon, i wan pat we i moa smol blong ol samting we hem i bin tijim ol pipol; mo mi raetemdaon olgeta wetem tingting ia se oli save go karem olgeta bakegen i go long ol pipol ia, mo i kamaot long Ol Jentael i go, folem ol toktok we Jisas i bin talem finis.\n\n9 Mo taem we bae oli kasem samting ia, we i nid se oli mas kasem fastaem, blong testem fet blong olgeta, mo sapos i olsem ia se bae oli bilivim ol samting ia, afta nao bae Lod i soemaot ol samting ia we oli moa bigfala long olgeta.\n\n10 Mo sapos i hapen se bae oli no bilivim ol samting ia, nao bae Lod i holembak ol samting we i moa bigfala long olgeta, mekem se oli kasem panis blong olgeta.\n\n11 Luk, mi stap rere blong raetemdaon ol samting ia, evri samting we oli bin raetemdaon long ol buk blong Nifae, be Lod i bin blokem samting ia, i talem: “Bae mi traem fet blong ol pipol blong mi.”\n\n12 From hemia, mi, Momon, mi raetemdaon ol samting we Lod i bin givim oda long mi blong raetem. Mo nao mi, Momon, mi mekem wan en long ol toktok blong mi, mo gohed blong raetemdaon ol samting we Lod i bin givim oda long mi blong mi raetem.\n\n13 From hemia, mi wantem se yufala i mas luk se i tru we Lod i bin tijim ol pipol ia, blong wan taem blong tri dei; mo afta samting ia, hem i soemaot hemwan long olgeta plante taem, mo i brekem bred plante taem, mo blesem, mo givim long olgeta.\n\n14 Mo i bin hapen se hem i tijim mo givhan long ol pikinini blong grup blong pipol ia we mi bin tokbaot, mo hem i mekem se oli toktok plante, mo oli talem long ol papa blong olgeta, ol bigfala mo gudfala samting, mo tu, oli moa bigfala bitim wanem hem i bin talemaot long ol pipol; mo hem i mekem tang blong olgeta, blong oli save toktok.\n\n15 Mo i bin hapen se afta we hem i go antap long heven—long nambatu taem we hem i soemaot hemwan long olgeta, mo hem i go long Papa, afta we hem i mekem evri sikman blong olgeta, mo olgeta we oli no save wokbaot oli kam oraet, mo i openem ol ae blong ol blaen man blong olgeta, mo i openem ol sora blong olgeta we ol sora blong olgeta i fas; mo i tru we hem i mekem oli kam oraet long evri kaen sik long medel blong olgeta, mo i mekem wan man i girap long ded, mo i soemaot paoa blong hem long olgeta, mo i go antap long Papa—\n\n16 Luk, i bin hapen long nekis dei se grup blong pipol ia i kam tugeta long wan ples, mo oli luk mo oli harem ol pikinini ia; yes, ol bebi tu oli bin openem maot blong olgeta mo talemaot ol gudfala samting; mo ol samting we oli bin talemaot, oli blokem se i no mas gat eni man bae i raetemdaon olgeta.\n\n17 Mo i bin hapen se ol disaepol we Jisas i bin jusum oli stat long tetaem ia i go blong baptaesem mo tijim evriwan we oli kam long olgeta; mo evriwan we i bin kasem baptaes long nem blong Jisas oli kam fulap wetem Tabu Spirit.\n\n18 Mo plante long olgeta oli bin luk mo oli harem ol samting we oli no save talemaot, we man i no gat raet blong raetemdaon.\n\n19 Mo oli tij, mo oli givhan wan long narawan; mo oli serem evri samting long medel blong olgeta, evri man i mekem gudfala fasin, wan wetem narawan.\n\n20 Mo i bin hapen se oli mekem evri samting semmak olsem we Jisas i bin givim oda long olgeta blong mekem.\n\n21 Mo olgeta we oli bin baptaes long nem blong Jisas, oli bin singaotem olgeta jos ia blong Kraes.\n\n", "3-ne 27": "[center][font_size=26]Japta 27[/font_size][/center]\n\n[i]Jisas i givim oda se bae oli singaotem Jos long nem blong Hem—Misin blong Hem mo sakrifaes blong Hem we i pem praes, i gospel blong Hem ia nao—Ol man oli kasem komanmen blong sakem sin mo blong kasem baptaes blong oli save kam tabu tru long Tabu Spirit—Oli mas stap olsem we Jisas i stap. Raonabaot 34–35 A.K.B.[/i]\n\n1 Mo i bin hapen se taem we ol disaepol blong Jisas oli stap wokbaot mo oli stap prijim ol samting we oli bin harem mo oli bin luk, mo oli stap mekem baptaes long nem blong Jisas, i hapen se ol disaepol oli kam tugeta mo oli joen tugeta long strong prea mo fasin blong livim kakae.\n\n2 Mo Jisas i bin soem hemwan bakegen long olgeta, from oli stap prea long Papa long nem blong hem; mo Jisas i kam mo i stanap long medel blong olgeta, mo i talem long olgeta: “?Yufala i wantem se bae mi givim wanem long yufala?”\n\n3 Mo oli bin talem long hem: “Lod, mifala i wantem se bae yu talemaot long mifala nem we bae mifala i mas singaotem jos ia long hem; from i gat ol rao long medel blong ol pipol long saed blong samting ia.”\n\n4 Mo Lod i bin talem long olgeta: “I tru, i tru, mi talem long yufala, ?from wanem i olsem se ol pipol oli mas komplen mo rao from samting ia?\n\n5 ?Oli no bin ridim ol skripja, we i talem se yufala i mas tekem long yufala nem blong Kraes, we i nem blong mi? From tru long nem ia bae oli singaotem yufala long las dei;\n\n6 Mo huia we i tekem long hem nem blong mi, mo i stap strong kasem en, hem ia bae mi sevem hem long las dei.\n\n7 From hemia, eni samting we bae yufala i mekem, bae yufala i mekem samting ia long nem blong mi; from hemia, bae yufala i singaotem jos ia long nem blong mi; mo bae yufala i prea long Papa long nem blong mi, blong bae hem i blesem jos ia from mi.\n\n8 Mo ?hao nao hem i jos blong mi sapos oli no singaotem hem long nem blong mi? From sapos oli singaotem wan jos long nem blong Moses, ale, hem i jos blong Moses; o sapos oli singaotem hem long nem blong wan man, ale, hem i jos blong wan man; be sapos oli singaotem jos long nem blong mi, ale, hem i jos blong mi, sapos oli bildimap folem gospel blong mi.\n\n9 I tru mi talem long yufala, se yufala, mi bildimap yufala long gospel blong mi; from hemia, bae yufala i singaotem eni samting we yufala i singaotem, long nem blong mi; from hemia, sapos yufala i prea long Papa, from jos, sapos hem i long nem blong mi, Papa bae i harem yufala;\n\n10 Mo sapos i olsem se oli bildimap jos folem gospel blong mi, ale, bae Papa i soemaot ol wok blong hem bakegen insaed long hem.\n\n11 Be sapos oli no bildimap folem gospel blong mi, mo oli bildimap folem ol wok blong ol man, o folem ol wok blong devel, i tru mi talem long yufala, bae oli gat glad long ol wok blong olgeta blong wan smol taem, mo i no longtaem en i kam, mo oli katemdaon olgeta mo sakem olgeta i go long faea, long ples ia we oli no save aot bakegen.\n\n12 From ol wok blong olgeta oli folem olgeta, from se hem i from ol wok blong olgeta we oli katemdaon olgeta; from hemia, tingbaot ol samting we mi bin talem long yufala.\n\n13 Luk, mi bin givim long yufala gospel blong mi, mo hem i gospel we mi bin givim long yufala—se mi kam long wol blong mekem tingting blong Papa blong mi, from Papa blong mi i bin sendem mi.\n\n14 Mo Papa blong mi i bin sendem mi blong oli save leftemap mi long kros; mo afta we oli leftemap mi long kros, blong mi save pulum evri man i kam long mi, mo olsem we ol man oli leftemap mi, long sem fasin bae Papa i leftemap ol man, blong stanap long fored blong mi, blong kasem jajmen blong ol wok blong olgeta, blong luk sapos oli gud o sapos oli nogud—\n\n15 Mo from stamba tingting ia, oli bin leftemap mi; from hemia, folem paoa blong Papa, bae mi pulum evri man oli kam long mi, blong oli save kasem jajmen folem ol wok blong olgeta.\n\n16 Mo bae i kam blong hapen, se huia we i sakem sin mo i kasem baptaes long nem blong mi, bae hem i kam fulap; mo sapos hem i stap strong kasem en, luk, hem, bae mi talem se hem i no gat rong long fored blong Papa blong mi long dei ia we bae mi stanap blong jajem wol.\n\n17 Mo hem we i no stap strong kasem en, semfala man ia, i hem we bae oli katemdaon tu mo sakem hem i go long faea, ples ia we oli nomo save aot long hem bakegen, from jastis blong Papa.\n\n18 Mo hemia i toktok we hem i bin givim long ol pikinini blong ol man. Mo from stamba tingting ia hem i mekem ol toktok we hem i bin givim oli hapen, mo hem i no giaman, be hem i mekem evri toktok blong hem oli hapen.\n\n19 Mo i no gat wan samting we i no klin we i save go insaed long kingdom blong hem; from hemia, i no gat eni samting we i go insaed long kingdom blong hem, be olgeta ia nomo we oli bin wasem ol klos blong olgeta long blad blong mi, from long fet blong olgeta mo oli sakem evri sin blong olgeta, mo oli stap fetful kasem en.\n\n20 Nao hemia i komanmen: Sakem sin, yufala evriwan long evri en blong wol, mo kam long mi mo kasem baptaes long nem blong mi, blong yufala i save kam tabu taem we yufala i kasem Tabu Spirit, blong yufala i save stanap mo yufala i no gat mak long fored blong mi long las dei.\n\n21 I tru, i tru, mi talem long yufala, hemia i gospel blong mi; mo yufala i save ol samting we yufala i mas mekem long jos blong mi; from ol wok we yufala i bin luk mi mi mekem, bae yufala i mas mekem tu; from ol samting we yufala i bin luk mi mi mekem, bae yufala i mas mekem;\n\n22 From hemia, sapos yufala i mekem ol samting ia, bae yufala i kasem blesing, from bae mi leftemap yufala long las dei.\n\n23 Raetemdaon ol samting we yufala i bin luk mo harem, be i no ol samting we Kraes i no letem blong oli raetemdaon.\n\n24 Raetemdaon ol wok blong pipol ia, we bae oli hapen, semmak olsem we oli bin raetemdaon ol samting we oli bin hapen finis.\n\n25 From luk, aot long ol buk we oli bin raetemdaon, mo we bae oli raetemdaon yet, bae pipol ia i kasem jajmen from; from tru long ol buk ia bae ol man oli save ol wok blong olgeta.\n\n26 Mo luk, oli stap raetemdaon evri samting tru long Papa; from hemia, aot long ol buk we bae oli raetem bae wol i kasem jajmen.\n\n27 Mo yufala i save se yufala i mas kam ol jaj blong ol pipol ia, folem jajmen we bae mi givim long yufala, we bae i stret. From hemia, ?yufala i mas kam ol wanem kaen man? I tru mi talem long yufala, i olsem we mi stap.\n\n28 Mo nao mi go long Papa. Mo i tru mi talem long yufala, eni samting we bae yufala i askem Papa long nem blong mi, bae hem i givim long yufala.\n\n29 From hemia, askem, mo bae yufala i kasem; noknok, mo bae i open long yufala; from hem we i askem, i kasem; mo long hem we i noknok, bae i open.\n\n30 Mo nao, luk, glad blong mi i bigwan, go kasem we i fulap evriwan, from yufala, mo tu, jeneresen ia; yes, mo tu, Papa i glad, mo tu, evri tabu enjel, from yufala mo jeneresen ia; from we i no gat wan long olgeta i lus.\n\n31 Luk, mi wantem se yufala i andastanem; from mi minim olgeta we oli stap laef naoia blong jeneresen ia; mo i no gat wan long olgeta i lus; mo long olgeta mi mi gat glad we i fulwan.\n\n32 Be luk, i mekem mi harem nogud from nambafo jeneresen afta long jeneresen ia, from devel i lidim olgeta oli go long kalabus semmak olsem pikinini blong tudak; from bae oli salem mi blong kasem silva mo blong kasem gol, mo from ol samting we fatfat bataflae i stap prapa spolem gud mo we ol stilman oli save brekem haos blong go insaed mo stilim. Mo long dei ia, bae mi visitim olgeta, we i blong tanem ol wok blong olgeta oli kambak long hed blong olgeta bakegen.”\n\n33 Mo i bin hapen se taem we Jisas i bin endem ol toktok ia, hem i talem long ol disaepol blong hem: “Yufala i go insaed long smol get; from get ia we i smol, mo rod ia we i no isi i lidim man i go long laef, mo i gat smol namba nomo we oli faenem; be get ia we i bigwan, mo rod ia we i isi tumas i lidim man i go long ded, mo i gat plante we oli wokbaot long hem, kasem taem we naet i kam, long taem ia i no gat man i save wok.”\n\n", "3-ne 28": "[center][font_size=26]Japta 28[/font_size][/center]\n\n[i]Naen aot long ol twelef disaepol oli wantem, mo oli kasem promes se bae oli kasem wan ples insaed long kingdom blong Kraes taem oli ded—Olgeta Tri Man blong Nifae oli wantem, mo oli kasem paoa ova long ded, blong save stap long wol kasem taem we Jisas i kambak bakegen—Oli no bin testem ded mo oli luk ol samting we, folem loa, oli no gat raet blong talem, mo oli stap givim seves naoia long medel blong ol man. Raonabaot 34–35 A.K.B.[/i]\n\n1 Mo i bin hapen se taem we Jisas i talem ol toktok ia, hem i toktok long ol disaepol blong hem, wan afta long narawan, i talem long olgeta: “?Yufala i wantem se mi givim wanem long yufala, afta we mi mi go long Papa?”\n\n2 Mo olgeta evriwan oli bin toktok, be trifala nomo oli no bin toktok, oli talem: “Mifala i wantem se afta we mifala i laef kasem yia blong man i finis, se seves blong mifala, we yu bin singaotem mifala long hem, i save gat wan en, blong mifala i save kam long yu kwiktaem insaed long kingdom blong yu.”\n\n3 Mo hem i bin talem long olgeta: “Yufala i kasem blesing from we yufala i bin wantem samting ia long mi; from hemia, afta we yufala i kasem seventi mo tu yia, bae yufala i kam long mi long kingdom blong mi; mo wetem mi, bae yufala i faenem pis.”\n\n4 Mo afta we hem i toktok long olgeta, hem i tanem hem i go long olgeta trifala ia, mo i talem long olgeta: “?Yufala i wantem se bae mi mekem wanem long yufala afta we mi mi go long Papa?”\n\n5 Mo oli bin harem nogud long hat blong olgeta, from oli fraet blong talem long hem samting we oli wantem.\n\n6 Mo hem i talem long olgeta: “Luk, mi save ol tingting blong yufala, mo yufala i wantem samting ia we Jon, we mi lavem tumas, we hem i bin stap wetem mi long seves blong mi, bifo we Ol Jiu oli leftemap mi, i wantem long mi.\n\n7 From hemia, yufala i kasem moa blesing, from bae yufala i neva testem ded; be bae yufala i stap laef blong luk evri wok blong Papa long ol pikinini blong ol man, go kasem taem we evri samting bae i hapen folem tingting blong Papa, i go kasem taem we bae mi kam long glori blong mi wetem ol paoa blong heven.\n\n8 Mo bae yufala i neva gotru long ol soa blong ded; be taem we bae mi kam long glori blong mi, bae yufala i jenis i kam niu i kwik olsem taem man i sarem wan ae, yufala i aot long fasin blong save ded i go long fasin blong nomo save ded; mo afta, bae yufala i kasem blesing insaed long kingdom blong Papa blong mi.\n\n9 Mo bakegen, bae yufala i no gat eni soa blong bodi taem we yufala i stap long bodi blong mit mo bun, o harem nogud, be from ol sin blong ol man long wol nomo; mo evri samting ia bae mi mekem from samting ia we yufala i wantem long mi, from yufala i wantem se bae yufala i save karem sol blong ol man oli kam long mi, long taem we wol i stanap yet.\n\n10 Mo from stamba tingting ia, bae yufala i kasem glad we i fulwan; mo bae yufala i sidaon long kingdom blong Papa blong mi; yes, glad blong yufala bae i kam fulap gud, i semmak olsem we Papa i bin givim long mi glad we i fulap gud; mo bae yufala i kam olsem mi mi stap, mo mi mi semmak olsem Papa; mo Papa mo mi, mitufala i wan;\n\n11 Mo Tabu Spirit i stap witnes long saed blong Papa mo mi; mo Papa i givim Tabu Spirit long ol pikinini blong ol man, from mi.”\n\n12 Mo i bin hapen se afta we Jisas i talem ol toktok ia, hem i tajem evriwan long olgeta wetem fingga blong hem, be i no ol trifala we bae oli stap laef, mo afta hem i aot.\n\n13 Mo luk, ol heven oli open, mo oli go antap long heven, mo oli luk mo oli harem ol samting we oli no save talemaot.\n\n14 Mo oli blokem olgeta blong talemaot ol samting ia; mo tu, oli no givim long olgeta paoa blong oli save talemaot ol samting we oli bin luk mo oli bin harem;\n\n15 Mo sapos oli bin stap long bodi o aot long bodi, oli no bin save luksave; from i luk olsem long olgeta olsem se, oli jenis oli kam niu, se oli jenis aot long bodi ia blong mit mo bun i go long wan bodi we i nomo save ded, blong oli save luk ol samting blong God.\n\n16 Be i bin hapen se, bakegen, oli bin tij long fes blong graon; be oli no tijim ol samting we oli bin harem mo luk, from komanmen we oli bin givim olgeta long heven.\n\n17 Mo nao, sapos oli save ded o oli nomo save ded, stat long dei ia we oli bin jenis oli kam niu, mi mi no save;\n\n18 Be hemia mi save, folem histri we oli bin givim—oli bin go long fes blong graon, mo givhan long evri pipol, mo hamas we oli biliv long prijing blong olgeta, oli joenem olgeta oli kam long jos; oli baptaesem olgeta, mo olgeta we oli kasem baptaes, oli kasem Tabu Spirit.\n\n19 Mo olgeta we oli no blong jos, oli sakem olgeta ia long kalabus. Mo ol kalabus oli no bin save holemtaet olgeta, from oli brokbrok long tu.\n\n20 Mo oli bin sakem olgeta daon insaed long graon; be oli kilim graon wetem toktok blong God, inaf blong mekem se tru long paoa blong hem, oli kamaot oli fri long ol dip ples blong graon; mo from hemia, oli no save digim ol hol we oli naf blong holemtaet olgeta.\n\n21 Mo tri taem oli bin sakem olgeta insaed long oven blong faea mo oli no kasem wan kil.\n\n22 Mo tu, taem oli bin sakem olgeta insaed long wan hol blong ol wael animol; mo luk oli pleiplei wetem ol animol ia olsem wan pikinini wetem wan smol sipsip we hem i stap titi yet, mo oli no kasem kil.\n\n23 Mo i bin hapen se olsem ia nao oli go aot long medel blong evri pipol blong Nifae, mo oli prijim gospel blong Kraes long evri pipol long fes blong graon; mo oli jenisim laef i go long Lod, mo oli bin kam tugeta long jos ia blong Kraes, mo olsem ia nao ol pipol blong jeneresen ia oli kasem blesing, folem toktok blong Jisas.\n\n24 Mo nao mi, Momon, mi mekem wan en blong toktok long saed blong ol samting ia blong wan smol taem.\n\n25 Luk, mi mi bin rere blong raetem ol nem blong olgeta we bae oli neva testem ded, be Lod i blokem; from hemia, mi mi no raetem olgeta, from oli haedem olgeta aot long wol.\n\n26 Be luk, mi bin luk olgeta, mo oli bin givim seves long mi.\n\n27 Mo luk bae oli stap long medel blong Ol Jentael, mo Ol Jentael bae oli no save olgeta.\n\n28 Bae oli stap tu long medel blong Ol Jiu, mo Ol Jiu bae oli no save olgeta.\n\n29 Mo bae i kam blong hapen, taem we Lod i luk se i gud long waes tingting blong hem, se bae oli givhan long evri laen blong Isrel we oli bin seraot olbaot, mo long evri kantri, famli, lanwis mo pipol, mo bae oli karem i kam, aot long olgeta, i go long Jisas, plante sol, blong mekem se samting we oli wantem i save hapen, mo tu, from paoa blong God blong winim tingting, we i stap long olgeta.\n\n30 Mo oli olsem ol enjel blong God, mo sapos bae oli prea long Papa long nem blong Jisas, oli save soemaot olgeta long eni man we oli luk se i gud.\n\n31 From hemia, ol bigfala mo gudfala wok bae oli hapen tru long olgeta, bifo long bigfala dei we i stap kam, taem we evri pipol, i tru, we oli mas stanap long fored blong jea blong jajmen blong Kraes;\n\n32 Yes iven long medel blong Ol Jentael bae i gat wan bigfala mo gudfala wok i hapen tru long olgeta, bifo long dei blong jajmen.\n\n33 Mo sapos yufala i gat evri skripja we i givim wan histri blong evri gudfala wok blong Kraes, bae yufala, folem ol toktok blong Kraes, i save se i tru, se ol samting ia oli mas hapen.\n\n34 Mo sore tumas long hem we bae i no mekem folem ol toktok blong Jisas, mo tu, long olgeta we hem i bin jusum mo i sendem i go long medel blong olgeta; from huia we i no kasem ol toktok blong Jisas mo ol toktok blong olgeta we hem i bin sendem, i no kasem hem; mo from hemia, bae hem i no kasem olgeta long las dei.\n\n35 Mo bae i moa gud long olgeta sapos oli no bin bon. From ?yufala i ting se yufala i save ronwe long jastis blong wan God we i kros, we ol pipol oli bin purumbut long hem andanit long ol leg blong olgeta, blong mekem se tru long samting ia fasin blong sevem man i save kam?\n\n36 Mo nao luk, olsem we mi bin toktok long saed blong olgeta we Lod i bin jusum, yes, mo tu, trifala ia we oli bin go antap long ol heven, we mi no save sapos oli kam klin aot fasin blong ded i go long fasin blong no save ded—\n\n37 Be luk, afta we mi raetem, mi bin askem long Lod, mo hem i soemaot long mi we i mas gat nid ia blong gat wan jenis i hapen long bodi blong olgeta, o sapos no, i mas gat nid ia blong oli mas testem ded;\n\n38 From hemia, blong mekem se maet oli no testem ded, i gat wan jenis we i bin hapen long bodi blong olgeta, blong oli no save harem i soa long bodi o harem nogud, be nomo from ol sin blong wol.\n\n39 Nao jenis ia i no bigwan semmak long hemia we bae i hapen long las dei; be i bin gat wan jenis we i hapen long olgeta, inaf blong mekem se Setan i no save gat paoa ova long olgeta, blong hem i no save temtem olgeta; mo oli kam tabu long bodi blong mit mo bun, mekem se oli holi, mo mekem se ol paoa blong wol oli no save holemtaet olgeta.\n\n40 Mo olsem ia nao oli stap, kasem jajmen dei blong Kraes; mo long dei ia, oli mas kasem wan jenis we i moa bigwan, mo blong oli kasem olgeta insaed long kingdom blong Papa blong oli nomo go aot, be blong oli stap wetem God blong taem we i no save finis long ol heven.\n\n", "3-ne 29": "[center][font_size=26]Japta 29[/font_size][/center]\n\n[i]Taem we Buk blong Momon i kamaot, hemia i wan saen se Lod i stat blong karem Isrel i kam tugeta mo mekem ol kavenan blong Hem oli hapen—Olgeta we oli sakemaot ol revelesen blong Hem blong las dei mo ol presen, bae oli kasem wan strong nogud tok agensem olgeta. Raonabaot 34–35 A.K.B.[/i]\n\n1 Mo nao luk, mi talem long yufala se taem we Lod bae i luk se i stret, long waes tingting blong hem, blong ol toktok ia bae oli kam long Ol Jentael folem toktok blong hem, long taem ia yufala i save gat save ia se, kavenan we Papa i bin mekem wetem ol pikinini blong Isrel, long saed blong kambak blong olgeta long ol graon blong olgeta we i kam long ol papa, i stat finis blong hapen.\n\n2 Mo yufala i save gat save ia se, ol toktok blong Lod, we ol tabu profet i bin tokbaot, bae evriwan i hapen; mo yufala i no nid blong talem se Lod i pusumbak taem we bae hem i kam long ol pikinini blong Isrel.\n\n3 Mo yufala i no nid blong traem tingting long hat blong yufala se ol toktok we oli bin talemaot oli blong nating, from luk, Lod bae i tingbaot kavenan blong hem we hem i bin mekem wetem ol pipol blong hem blong laen blong Isrel.\n\n4 Mo taem we bae yufala i luk ol toktok ia oli stap kamaot long medel blong yufala, ale yufala i no nid blong tok agensem ol wok blong Lod, from naef blong faet blong jastis blong hem i stap long raet han blong hem; mo luk, long dei ia, sapos bae yufala i tok agensem ol wok blong hem, bae hem i mekem se hem i winim yufala i no long taem.\n\n5 !Sore tumas long hem we i tok agensem ol wok blong Lod; yes, sore tumas long hem we bae i tanem baksaed long Kraes mo ol wok blong hem!\n\n6 Yes, !sore tumas long hem we bae i tanem baksaed long ol revelesen blong Lod, mo we bae i talem se Lod i nomo wok tru long revelesen, o tru long profesi, o tru long ol presen, o tru long ol fasin blong toktok long ol lanwis, o tru long ol fasin blong mekem ol sikman oli kam oraet, o tru long paoa blong Tabu Spirit!\n\n7 !Yes, mo sore tumas long hem we bae i talem long dei ia, blong kasem samting, se i no save gat wan merikel we i hapen tru long Jisas Kraes; from hem we i mekem samting ia, bae i kam olsem pikinini blong tudak, from God i no gat sore long hem, folem toktok blong Kraes!\n\n8 Yes, mo yufala i no nid blong wesil eni moa, o tok agensem, o jikim Ol Jiu, o eni long smol haf blong laen blong Isrel we i stap laef yet; from luk, Lod i stap tingbaot kavenan blong hem wetem olgeta, mo bae hem i mekem long olgeta folem, ol samting we hem i bin promes long hem.\n\n9 From hemia, yufala i no nid blong ting se yufala i save tanem raet han blong Lod i go long lef, blong hem i no save mekem jajmen blong mekem kavenan we hem i bin mekem wetem laen blong Isrel i hapen.\n\n", "3-ne 30": "[center][font_size=26]Japta 30[/font_size][/center]\n\n[i]Ol Jentael blong lata-dei i kasem komanmen blong sakem sin, kam long Kraes, mo oli kaontem olgeta wetem laen blong Isrel. Raonabaot 34–35 A.K.B.[/i]\n\n1 Lisin gud, O yufala Ol Jentael, mo harem ol toktok blong Jisas Kraes, Pikinini blong God we i stap laef, we hem i bin givim komanmen long mi se mi mas talemaot long saed blong yufala, from, luk hem i givim komanmen long mi se mi mas raetemdaon, mo hem i talem:\n\n2 “Tanem, evriwan long yufala Ol Jentael, tanem yufala aot long ol fasin nogud blong yufala; mo sakem sin, sakem ol nogud wok blong yufala, ol giaman mo ol trik blong yufala, mo sakem ol fasin blong yufala blong slip olbaot, mo ol sikret rabis fasin blong yufala, mo ol fasin blong yufala blong wosipim aedol, mo ol fasin blong yufala blong kilim man i ded, mo ol giaman pris fasin blong yufala, mo ol tingting blong yufala blong wantem samting blong narafala man, mo ol fasin blong yufala blong rao, mo evri fasin nogud mo ol rabis sin blong yufala, mo kam long mi, mo kasem baptaes long nem blong mi, blong yufala i save kam klin aot long ol sin blong yufala, mo kam fulap wetem Tabu Spirit, blong oli save kaontem yufala wetem ol pipol blong mi, we oli blong laen blong Isrel.”\n\n", "4-ne 1": "[center][font_size=26]Nambafo Nifae[/font_size][/center]\n\n[center][font_size=26]Buk blong Nifae We I Boe blong Nifae—Wan long Ol Disaepol blong Jisas Kraes[/font_size][/center]\n\nWan histri blong ol pipol blong Nifae, folem histri blong hem.\n\n[center][font_size=26]Japta 1[/font_size][/center]\n\n[i]Ol Man blong Nifae mo Ol Man blong Leman, olgeta evriwan oli jenisim laef i go long Lod—Oli serem evri samting long olgeta, oli mekem ol merikel, mo kam antap gud long graon—Afta tu handred yia i pas, ol fasin blong seraot, ol nogud fasin, ol giaman jos, mo ol fasin blong givim hadtaem oli girap—Afta tri handred yia i pas, Ol Man blong Nifae tugeta wetem Ol Man blong Leman oli gat fasin nogud—Amaron i haedem ol tabu histri. Raonabaot 35–321 A.K.B.[/i]\n\n1 Mo i bin hapen se nambateti mo fo yia i bin pas i go, mo tu, nambateti mo faef, mo luk ol disaepol blong Jisas oli bin mekem wan jos ia blong Kraes long evri graon we oli stap raonabaot. Mo olgeta evriwan we oli bin kam long olgeta, mo oli bin tru blong sakem ol sin blong olgeta, oli bin kasem baptaes long nem blong Jisas; mo oli kasem Tabu Spirit tu.\n\n2 Mo i bin hapen long nambateti mo sikis yia, evri pipol oli bin jenisim laef i go long Lod, long ful fes blong graon, Ol Man blong Nifae tugeta wetem Ol Man blong Leman, mo i no bin gat ol faet mo ol rao long medel blong olgeta, mo evri man i gat gudfala fasin, wan wetem narawan.\n\n3 Mo oli bin serem evri samting long medel blong olgeta; from hemia, i no gat ol rijman mo puaman, ol slef mo man we i fri, be oli mekem evriwan oli kam fri, mo oli tekem sam pat blong presen blong heven.\n\n4 Mo i bin hapen se nambateti mo seven yia i pas i go tu, mo pis i gohed blong stap long graon.\n\n5 Mo i bin gat ol bigfala mo gudfala wok we i hapen tru long ol disaepol blong Jisas, inaf blong mekem se oli bin mekem ol sikman oli kam oraet bakegen, mo oli mekem ol dedman oli girap bakegen mo oli bin mekem olgeta we oli no save wokbaot blong oli wokbaot, mo olgeta we oli blaen blong save luk, mo olgeta we sora blong olgeta i fas blong save harem samting, mo evri kaen merikel oli bin mekem long medel blong ol pikinini blong ol man; mo i no gat wan samting we oli mekem ol merikel tru long hem, be tru long nem blong Jisas nomo.\n\n6 Mo olsem ia nao nambateti mo eit yia i bin pas i go, mo tu, nambateti mo naen, mo nambafoti mo wan, mo nambafoti mo tu, yes, go kasem nambafoti mo naen yia i bin pas i go, mo tu, nambafifti mo wan, mo nambafifti mo tu; yes, mo tu, go kasem nambafifti mo naen yia i bin pas i go.\n\n7 Mo Lod i bin mekem olgeta oli kam antap gud tumas long graon; yes, inaf blong mekem se oli bildim ol bigtaon bakegen long ol ples we ol bigtaon oli bin bon long faea.\n\n8 Yes, mo tu, bigfala bigtaon ia Sarahemla, oli mekem se oli bildim bakegen.\n\n9 Be i bin gat plante bigtaon we i draon, mo ol wota oli kam antap long ples blong olgeta; from hemia, ol bigtaon ia oli no save mekem gud olgeta.\n\n10 Mo nao, luk, i bin hapen se ol pipol blong Nifae oli kam strong, mo oli kam plante kwiktaem tumas, mo oli kam wan pipol we oli naes tumas mo gudfala.\n\n11 Mo oli bin kasem mared, mo oli letem olgeta blong kasem mared, mo oli kasem blesing folem plante promes we Lod i mekem long olgeta.\n\n12 Mo oli no bin wokbaot bakegen folem ol wok mo ol odinens blong loa blong Moses; be oli wokbaot folem ol komanmen we oli bin kasem long Lod blong olgeta mo God blong olgeta, oli gohed blong livim kakae mo prea, mo blong kam tugeta plante blong prea tugeta mo blong harem toktok blong Lod.\n\n13 Mo i bin hapen se i no gat eni rao long medel blong evri pipol, long ful graon; be i bin gat ol bigfala merikel we i hapen long medel blong ol disaepol blong Jisas.\n\n14 Mo i bin hapen se nambaseventi mo wan yia i pas i go, mo tu, nambaseventi mo tu yia, yes, mo blong endem, go kasem nambaseventi mo naen yia i pas i go; yes, mo tu, wan handred yia i pas i go, mo ol disaepol blong Jisas, we hem i bin jusum, olgeta evriwan oli go long paradaes blong God, be i no trifala ia we bae oli stap nomo; mo i bin gat ol narafala disaepol we oli odenem olgeta long ples blong olgeta; mo tu, plante long jeneresen ia oli ded.\n\n15 Mo i bin hapen se i no gat eni rao long graon, from lav blong God we i bin stap insaed long hat blong ol pipol.\n\n16 Mo i no bin gat ol tingting blong wantem samting blong narafala man, o ol rao, o ol faet, o ol fasin blong slip olbaot, o ol giaman, o ol fasin blong kilim man i ded, o eni kaen fasin blong gat rabis tingting; mo i tru we i no save gat wan pipol we i moa hapi long medel blong evri pipol we han blong God i mekem olgeta.\n\n17 I no bin gat stilman, o ol man blong kilim man i ded, mo tu, i no bin gat Ol Man blong Leman, o eni kaen pipol we oli singaotem Ol Man blong _; be oli stap wan; oli ol pikinini blong Kraes, mo oli gat raet long kingdom blong God.\n\n18 !Mo hamas nao oli bin kasem blesing! From Lod i bin blesem olgeta long evri wok blong olgeta; yes, mo tu, Lod i blesem olgeta mo mekem olgeta oli kam antap gud kasem wan handred mo ten yia i pas i go; mo fasfala jeneresen afta Kraes i bin pas i go, mo i no gat eni rao long ful graon.\n\n19 Mo i bin hapen se Nifae, hem we i kipim lasfala histri ia, (mo hem i kipim hemia long ol buk blong Nifae) i ded, mo boe blong hem Amos i kipim hemia long ples blong hem; mo hem i kipim hemia long ol buk blong Nifae tu.\n\n20 Mo hem i bin kipim hemia blong eiti mo fo yia, mo i gat pis i stap yet long graon, be wan smol pat blong ol pipol nomo we oli go agensem jos, mo oli tekem long olgeta nem blong Ol Man blong Leman; from hemia, oli stat blong gat Ol Man blong Leman bakegen long graon.\n\n21 Mo i bin hapen se Amos i ded tu, (mo hemia i wan handred mo naenti mo fo yia afta we Kraes i bin kam) mo boe blong hem Amos i kipim histri ia long ples blong hem; mo hem tu i kipim hemia long ol buk blong Nifae; mo oli bin raetem hemia tu insaed long buk blong Nifae, we i buk ia.\n\n22 Mo i bin hapen se tu handred yia i bin pas i go; mo evriwan long nambatu jeneresen i bin ded be wan smol namba nomo.\n\n23 Mo nao mi, Momon, i wantem se yufala i mas save se ol pipol oli bin kam plante, inaf blong mekem se oli seraot long fes blong ful graon, mo se oli kam rij tumas, from oli kam antap gud tru long Kraes.\n\n24 Mo nao, long tu handred mo wan yia ia, i bin stat blong gat long medel blong olgeta, olgeta we oli leftemap olgeta long hae tingting, olsem we oli stap putum ol klos we oli sas tumas, mo evri kaen naes perel, mo long ol naes samting blong wol ia.\n\n25 Mo stat long tetaem ia i go, oli nomo serem ol samting blong olgeta mo ol kaekae blong olgeta long medel blong olgeta.\n\n26 Mo oli stat blong seraot long ol grup; mo oli stat blong bildimap ol jos blong olgeta bakegen blong kasem mane, mo oli stat blong tanem baksaed long tru jos ia blong Kraes.\n\n27 Mo i bin hapen se taem we tu handred mo ten yia i pas i go, i gat plante jos long graon; yes, i gat plante jos we oli talemaot se oli save Kraes, be stil oli tanem baksaed long bigfala pat blong gospel blong hem, inaf blong mekem se oli akseptem evri kaen blong fasin nogud, mo oli bin givim ol samting we oli tabu long olgeta we oli blokem olgeta from we oli no klin inaf.\n\n28 Mo jos ia i bin gro bigwan tumas from nogud fasin, mo from paoa blong Setan we i stap kontrolem hat blong olgeta.\n\n29 Mo bakegen, i bin gat wan narafala jos we i tanem baksaed long Kraes; mo oli givim hadtaem long tru jos ia blong Kraes, from tingting blong olgeta i stap daon mo from bilif blong olgeta long Kraes; mo oli luk daon long olgeta ia from ol plante merikel we oli hapen long medel blong olgeta.\n\n30 From hemia, oli bin yusum paoa mo raet ova long ol disaepol blong Jisas we oli bin stastap wetem olgeta, mo oli sakem olgeta i go long kalabus; be tru long paoa blong toktok blong God, we i stap long olgeta, ol kalabus oli brokbrok long tu, mo oli go mo mekem ol bigfala merikel long medel blong olgeta.\n\n31 Be, mo i nomata long evri merikel ia, ol pipol oli mekem hat blong olgeta i kam strong, mo oli lukaotem blong kilim olgeta oli ded, we i semmak olsem we Ol Jiu long Jerusalem oli lukaotem blong kilim Jisas i ded, folem toktok blong hem.\n\n32 Mo oli sakem olgeta insaed long ol bigfala oven blong faea, mo olgeta ia oli kamaot mo oli no kasem wan kil.\n\n33 Mo oli bin sakem olgeta tu long ol hol blong ol wael animol, mo olgeta trifala ia oli pleiplei wetem ol wael animol olsem wan pikinini wetem wan smol sipsip; mo olgeta trifala ia oli kamaot long medel blong olgeta, oli no kasem wan kil.\n\n34 Be, ol pipol oli mekem hat blong olgeta i kam strong, from plante pris mo ol giaman profet oli bin lidim olgeta, blong bildimap plante jos, mo blong mekem evri kaen nogud fasin. Mo oli kilim ol pipol blong Jisas; be ol pipol blong Jisas i no kilimbak olgeta bakegen. Mo olsem ia nao oli bin kam slak from we oli lusum bilif mo oli gat fasin nogud, yia afta yia, i go kasem we tu handred mo teti yia i bin pas i go.\n\n35 Mo nao i bin hapen se long yia ia, yes, long tu handred mo teti mo wan yia, i gat wan bigfala seraot long medel blong ol pipol.\n\n36 Mo i bin hapen se long yia ia, wan grup blong pipol i girap, we oli singaotem olgeta Ol Man blong Nifae, mo olgeta oli ol tru man blong biliv long Kraes; mo long medel blong olgeta i gat olgeta we Ol Man blong Leman i bin singaotem olgeta—Ol Man blong Jekob, mo Ol Man blong Josef, mo Ol Man blong Soram;\n\n37 From hemia, ol tru man blong biliv long Kraes, mo ol tru man blong wosip blong Kraes, (long medel blong olgeta i bin gat olgeta tri disaepol blong Jisas we bae oli stastap) oli bin singaotem olgeta Ol Man blong Nifae, mo Ol Man blong Jekob, mo Ol Man blong Josef, mo Ol Man blong Soram.\n\n38 Mo i bin hapen se olgeta we oli sakemaot gospel, oli singaotem olgeta Ol Man blong Leman, mo Ol Man blong Lemyul, mo Ol Man blong Ismael; mo oli no kam slak from oli bin lusum bilif, be from we oli bin wantem go agensem gospel blong Kraes; mo oli tijim ol pikinini blong olgeta se oli no mas biliv, semmak olsem we, stat long stat, ol papa blong olgeta oli bin kam slak.\n\n39 Mo i bin from fasin nogud mo rabis sin blong ol papa blong olgeta, semmak olsem we i bin stap long stat. Mo oli tijim olgeta blong no laekem ol pikinini blong God, semmak olsem oli tijim Ol Man blong Leman blong no laekem ol pikinini blong Nifae stat long stat.\n\n40 Mo i bin hapen se tu handred mo foti mo fo yia i bin pas i go, mo ol laef blong ol pipol i bin olsem ia nao. Mo pat ia blong pipol we oli gat moa fasin nogud, oli kam strong, mo oli kam plante moa, i bitim ol pipol blong God we oli bin stap.\n\n41 Mo oli bin gohed yet blong bildimap ol jos long olgeta bakegen, mo flasem olgeta wetem evri kaen gud mo sas samting. Mo olsem ia nao tu handred mo fifti yia i bin pas i go, mo tu, tu handred mo siksti yia.\n\n42 Mo i bin hapen se pat ia blong pipol we oli gat fasin nogud i stat bakegen blong bildimap ol sikret strong promes mo ol grup blong Gadianton.\n\n43 Mo tu, ol pipol we oli bin singaotem olgeta ol pipol blong Nifae oli stat blong gat hae tingting insaed long hat blong olgeta, from ol rij samting blong olgeta we i tumas, mo oli kam blong ting hae semmak olsem ol brata blong olgeta, Ol Man blong Leman.\n\n44 Mo stat long tetaem ia, ol disaepol oli stat blong harem nogud from ol sin blong wol.\n\n45 Mo i bin hapen se taem we tri handred yia i pas i go, ol pipol blong Nifae tugeta wetem Ol Man blong Leman oli kam nogud tumas, wan olsem narawan.\n\n46 Mo i bin hapen se ol stilman blong Gadianton oli go olbaot long evri ples long fes blong ful graon; mo i no gat wan we i stret mo gud, be ol disaepol blong Jisas nomo. Mo ol gol mo silva, oli bin hivimap plante i stap, mo oli mekem bisnis long evri kaen bisnis.\n\n47 Mo i bin hapen se afta we tri handred mo faef yia i bin pas i go, (mo ol pipol oli gohed yet blong stap long fasin nogud) Amos i ded; mo brata blong hem, Amaron, i kipim histri long ples blong hem.\n\n48 Mo i bin hapen se taem we tri handred mo twante yia i bin pas i go, Amaron, from Tabu Spirit i lidim hem, i haedem ol histri we oli tabu—yes, iven evri tabu histri, we oli bin pasem i kam daon long wan jeneresen i go long narafala jeneresen, we oli tabu—go kasem nambatri handred mo twante yia afta we Kraes i bin kam.\n\n49 Mo hem i bin haedem olgeta wetem Lod, blong mekem se oli save kam bakegen long smol haf blong laen blong Jekob we oli laef yet, folem ol profesi mo ol promes blong Lod. Mo olsem ia nao i en blong histri blong Amaron.\n\n", "morm 1": "[center][font_size=26]Buk blong Momon[/font_size][/center]\n\n[center][font_size=26]Japta 1[/font_size][/center]\n\n[i]Amaron i talem long Momon long saed blong ol tabu histri—Wo i stat bitwin Ol Man blong Nifae mo Ol Man blong Leman—Lod i tekemaot olgeta trifala Man blong Nifae—Fasin nogud, fasin blong no biliv, ol fasin blong mekem blak majik, mo fasin blong mekem nakaemas i stap strong. Raonabaot 321–326 A.K.B.[/i]\n\n1 Mo nao mi, Momon, i mekem wan histri blong ol samting we mi bin luk tugeta wetem wanem we mi bin harem, mo mi singaotem hem Buk blong Momon.\n\n2 Mo kolosap sem taem we Amaron i haedem ol histri wetem Lod, hem i bin kam long mi, (long taem ia mi mi kolosap ten yia, mo mi stat blong lanem samting folem fasin blong lanem ol samting, blong ol pipol blong mi) mo Amaron i bin talem long mi: “mi luk se yu yu wan tru pikinini, mo yu yu lanem samting kwiktaem nomo.\n\n3 From hemia, taem we bae yu kolosap gat twante mo fo yia, mi wantem se yu mas tingbaot ol samting we yu bin luk long saed blong ol pipol ia; mo taem we yu yu kasem yia ia, go long graon Antum, long wan hil we bae oli singaotem, Sim; mo long ples ia mi bin putum wetem Lod, evri tabu toktok long saed blong pipol ia.\n\n4 Mo luk, bae yu tekem ol buk blong Nifae long yu bakegen, mo ol narafala buk yu mas livim long ples we oli stap; mo yu mas raetem long ol buk blong Nifae, evri samting we yu bin luk long saed blong ol pipol ia.”\n\n5 Mo mi, Momon, from mi wan laen blong Nifae, (mo nem blong papa blong mi i Momon) mi tingbaot ol samting we Amaron i givim oda long mi blong mekem.\n\n6 Mo i bin hapen, se mi, from mi gat leven yia, papa blong mi i tekem mi i go long graon long Saot, go kasem graon blong Sarahemla.\n\n7 Ful fes blong graon i bin gat plante haos we i kavremap, mo namba blong ol pipol i plante kolosap olsem se hem i ol sanbij blong solwota.\n\n8 Mo i bin hapen long yia ia, i stat blong gat wan faet bitwin Ol Man blong Nifae, we i gat ol laen blong Nifae mo ol laen blong Jekob mo ol laen blong Josef mo ol laen blong Soram; mo faet ia i bitwin Ol Man blong Nifae, mo Ol Man blong Leman mo Ol Man blong Lemyul mo Ol Man blong Ismael.\n\n9 Nao Ol Man blong Leman, mo Ol Man blong Lemyul, mo Ol Man blong Ismael, oli bin singaotem olgeta Ol Man blong Leman, mo tufala grup ia, i Ol Man blong Nifae mo Ol Man blong Leman.\n\n10 Mo i bin hapen se faet ia i stat blong stap long medel blong olgeta long ol boda blong Sarahemla, kolosap long ol wota blong Saedon.\n\n11 Mo i bin hapen se Ol Man blong Nifae i karem i kam tugeta, wan bigfala namba blong ol man, namba ia i bitim teti taosen. Mo i bin hapen se oli gat long semfala yia ia, wan namba blong ol faet, we long ol faet ia, Ol Man blong Nifae i bin winim Ol Man blong Leman mo oli kilimded plante long olgeta.\n\n12 Mo i bin hapen se Ol Man blong Leman i stopem plan blong olgeta, mo i gat pis i stap long graon; mo pis i bin stap blong spes blong kolosap fo yia, mekem se i no bin gat blad i ron.\n\n13 Be fasin nogud i bin stap win long fes blong ful graon, inaf blong mekem se Lod i tekemaot ol disaepol blong hem we hem i lavem tumas, mo wok blong ol merikel mo blong mekem sikman i kam oraet i stop from rabis fasin blong ol pipol.\n\n14 Mo i no bin gat eni presen we i kam long Lod, mo Tabu Spirit i no bin kam long eniwan, from fasin nogud blong olgeta mo fasin blong no gat bilif.\n\n15 Mo mi, from mi bin gat fiftin yia mo from we tingting blong mi i tru, from hemia, Lod i bin visitim mi, mo mi bin testem mo mi bin save long gudfala samting we i kam long Jisas.\n\n16 Mo mi bin traem blong prij long ol pipol ia, be maot blong mi i sat, mo Lod i no letem mi blong mi save prij long olgeta; from luk, olsem we oli minim blong go agensem God blong olgeta; mo Lod i tekem i go ol disaepol blong hem, we hem i lavem tumas aot long graon, from rabis fasin blong olgeta.\n\n17 Be mi bin stap long medel blong olgeta, be Lod i no letem mi blong mi prij long olgeta, from hat blong olgeta i strong tumas; mo from we hat blong olgeta i strong tumas, Lod i bin sakem wan strong nogud tok i go long graon from olgeta.\n\n18 Mo ol Gadianton man blong stil, we oli stap long medel blong Ol Man blong Leman, i kam plante tumas long graon wetem ol rabis fasin blong olgeta, inaf blong mekem se ol pipol we oli stap long hem oli stat blong haedem ol rij samting blong olgeta long graon; mo oli stap glis, from Lod i sakem wan strong nogud tok long graon ia, blong mekem se oli no save holemtaet olgeta, o karembak olgeta bakegen.\n\n19 Mo i bin hapen se i gat ol fasin blong mekem blak majik, mo ol fasin blong mekem nakaemas, mo ol fasin blong mekem majik; mo paoa blong nogud wan i hapen long ful fes blong graon, go kasem we evri toktok blong Abinadae i hapen, mo tu, toktok blong Samuel, Man blong Leman.\n\n", "morm 2": "[center][font_size=26]Japta 2[/font_size][/center]\n\n[i]Momon i lidim ol ami blong Ol Man blong Nifae—Blad mo fasin blong kilim man i ded i kavremap kantri—Ol Man blong Nifae oli kraekrae mo oli harem sore wetem harem nogud blong olgeta we oli no save kam antap samtaem—Dei blong gladhat i pas—Momon i kasem ol buk blong Nifae—Ol wo oli gohed. Raonabaot 327–350 A.K.B.[/i]\n\n1 Mo i bin hapen se long semfala yia ia, i stat blong gat wan wo bakegen bitwin Ol Man blong Nifae mo Ol Man blong Leman. Mo i nomata we mi mi yangfala, bodi blong mi i bigwan; from hemia, ol pipol blong Nifae oli jusum mi se mi mi mas kam lida blong olgeta, o lida blong ol ami blong olgeta.\n\n2 From hemia, i bin hapen se long nambasikstin yia blong mi, mi stap olsem hed blong wan ami blong Ol Man blong Nifae, mo mi go agensem Ol Man blong Leman; from hemia, tri handred mo twante mo sikis yia i bin pas i go.\n\n3 Mo i bin hapen se long nambatri handred mo twante mo seven yia, Ol Man blong Leman oli kam agensem mifala wetem bigfala paoa we i bigwan tumas, inaf blong mekem se oli mekem ol ami blong mi oli fraet; from hemia, oli no wantem faet, mo oli stat blong ronwe i go long ol kantri long Not.\n\n4 Mo i bin hapen se mifala i kam long bigtaon blong Angola, mo mifala i tekem bigtaon ia, mo mifala i mekem rere ol samting blong difendem mifala agensem Ol Man blong Leman. Mo i hapen se mifala i mekem bigtaon ia i kam strong moa wetem paoa blong mifala; be i nomata long ol strong wol blong mifala, Ol Man blong Leman oli kam agensem mifala mo oli ronem mifala aot long bigtaon ia.\n\n5 Mo tu, oli bin ronem mifala i go aot long graon blong Deved.\n\n6 Mo mifala i bin maj i go mo kam long graon blong Josua, we i stap long ol boda long Wes, kolosap long so blong solwota.\n\n7 Mo i bin hapen se mifala i karem ol pipol blong mifala oli kam tugeta long wan ples kwiktaem olsem we mifala i save mekem, blong mekem se mifala i save karem olgeta oli kam tugeta long wan grup.\n\n8 Be luk, graon i bin fulap wetem ol stilman mo wetem Ol Man blong Leman; mo i nomata long bigfala fasin blong prapa spolem gud samting we i bin stap ova long ol pipol blong mi, oli no sakem ol rabis fasin blong olgeta; from hemia, i gat blad mo bigfala fasin blong kilim man i ded we i stap kavremap ful fes blong graon, tugeta long pat blong Ol Man blong Nifae, mo tu, Ol Man blong Leman; evri pipol long kantri ia oli go agens long gavman, mo hemia i hapen raon long ful fes blong graon.\n\n9 Mo nao, Ol Man blong Leman oli bin gat wan king, mo nem blong hem i Eron, mo hem i kam agensem mifala wetem wan ami blong foti mo fo taosen. Mo luk, mi bin stanap agensem hem wetem foti mo tu taosen. Mo i bin hapen se mi winim hem wetem ami blong mi, mekem se hem i ronwe long fored blong mi. Mo luk, evri samting ia i bin hapen, mo tri handred mo teti yia i bin pas i go.\n\n10 Mo i bin hapen se Ol Man blong Nifae oli stat blong sakem rabis fasin blong olgeta, mo oli stat blong krae olsem we profet Samuel i bin profesae; from luk i no gat eni man we i save holemtaet samting we i blong hem, from ol stilman, mo ol man blong stil, mo ol man blong kilim man i ded, mo wok blong mekem majik, mo fasin blong mekem nakaemas we i stap long graon.\n\n11 Olsem ia nao i bin stat blong gat wan harem sore, mo wan kraekrae long ful graon from ol samting ia, mo i hapen moa long medel blong ol pipol blong Nifae.\n\n12 Mo i bin hapen se taem we mi, Momon, mi luk kraekrae blong olgeta mo harem sore blong olgeta mo bigfala harem nogud blong olgeta long fored blong Lod, hat blong mi i stat blong glad insaed long mi, from mi save ol sore mo fasin blong Lod blong save go tru long hadtaem wetem longfala tingting, from hemia, from mi bin ting se bae hem i gat sore long olgeta, blong mekem se bae oli kam bakegen, wan pipol we oli gat stret mo gud fasin.\n\n13 Be luk hemia, glad blong mi i bin blong nating, from bigfala harem nogud blong olgeta i no mekem oli sakem sin, from gudfala fasin blong God; be hem i from bigfala harem nogud blong olgeta we devel i stap kontrolem olgeta, from Lod bae i no letem olgeta oltaem blong oli filim glad long sin.\n\n14 Mo oli no kam long Jisas wetem hat we i fulap wetem sore mo spirit blong wantem sakem sin, be oli talem rabis toktok agensem God, mo oli wantem blong ded. Be, bae oli traehad wetem naef blong faet from laef blong olgeta.\n\n15 Mo i bin hapen se harem nogud blong mi i kambak long mi bakegen, mo mi luk se dei blong sore i bin go i pasem olgeta, long saed blong laef ia mo blong spirit; from mi luk plante taosen long olgeta we oli katemdaon olgeta, taem we oli go agensem God blong olgeta long fes blong ol man, mo oli hivimap olgeta olsem sitsit blong animol long fes blong graon. Mo olsem ia nao tri handred mo foti mo fo yia i bin pas i go.\n\n16 Mo i bin hapen se long nambatri handred mo foti mo faef yia, Ol Man blong Nifae oli bin stat blong ronwe long fored blong Ol Man blong Leman; mo oli folem olgeta kasem taem we Ol Man blong Nifae oli kam kasem long graon blong Jeson, bifo oli save stopem olgeta long ronwe blong olgeta.\n\n17 Mo nao, bigtaon blong Jeson i stap kolosap long graon we Amaron i bin putum ol histri wetem Lod, blong oli no save prapa spolem gud olgeta. Mo luk, mi bin go, folem toktok blong Amaron, mo tekem ol buk blong Nifae, mo raetemdaon wan histri folem ol toktok blong Amaron.\n\n18 Mo long ol buk blong Nifae, mi bin mekem wan ful histri blong evri fasin nogud mo ol rabis fasin; be long ol buk ia mi no mekem wan ful histri blong ol fasin nogud mo ol rabis sin blong olgeta, from luk, mi gohed blong stap luk fasin nogud mo ol rabis sin long fored blong ae blong mi stat long taem ia we mi bigwan inaf blong save luk ol fasin blong man.\n\n19 Mo sore tumas i stap long mi from fasin nogud blong olgeta; from hat blong mi i kam fulap wetem harem nogud from fasin nogud blong olgeta, evri dei blong mi; be, mi save se bae Lod i leftemap mi long las dei.\n\n20 Mo i bin hapen se long yia ia, ol pipol blong Nifae, bakegen, oli lukaotem mo ronemaot olgeta. Mo i bin hapen se oli ronemaot mifala kasem taem we mifala i kasem long graon long Not long graon we oli singaotem Sem.\n\n21 Mo i bin hapen se mifala i mekem bigtaon blong Sem i kam strong, mo mifala i karem i kam tugeta ol pipol blong mifala olsem we i save hapen, blong mekem se maet mifala i save sevem olgeta blong oli no prapa spolem gud olgeta.\n\n22 Mo i bin hapen long nambatri handred mo foti mo sikis yia, oli stat blong kam agensem mifala bakegen.\n\n23 Mo i bin hapen se mi toktok long ol pipol blong mi, mo askem olgeta wetem bigfala paoa, blong oli stanap strong long fored blong Ol Man blong Leman mo faet from ol waef blong olgeta, mo ol pikinini blong olgeta, mo ol haos blong olgeta, mo ol hom blong olgeta.\n\n24 Mo ol toktok blong mi oli bin givim smol paoa long olgeta, inaf blong mekem se oli no ronwe long fored blong Ol Man blong Leman, be oli stanap strong agensem olgeta.\n\n25 Mo i bin hapen se mifala i faet wetem wan ami blong teti taosen agensem wan ami blong fifti taosen. Mo i bin hapen se mifala i stanap long fored blong olgeta strong we i mekem se oli ronwe long fored blong mifala.\n\n26 Mo i bin hapen se taem oli ronwe, mifala i folem olgeta wetem ol ami blong mifala, mo mifala i mitim olgeta bakegen, mo mifala i kilim olgeta; be paoa blong Lod i no bin stap wetem mifala; yes, mifala i stap mifalawan nomo, mekem se Spirit blong Lod i no bin stap wetem mifala; from hemia, mifala i kam slak olsem ol brata blong mifala.\n\n27 Mo hat blong mi i bin harem nogud from hemia, from bigfala trabol ia blong ol pipol blong mi, from ol fasin nogud blong olgeta mo ol rabis sin blong olgeta. Be luk, mifala i bin go aot agensem Ol Man blong Leman mo ol stilman blong Gadianton, kasem taem we bakegen mifala i bin tekem ol graon we i kam long ol papa blong mifala.\n\n28 Mo nambatri handred mo foti mo naen yia i bin pas i go. Mo long nambatri handred mo fifti yia, mifala i mekem wan agrimen wetem Ol Man blong Leman mo ol stilman blong Gadianton, we tru long agrimen ia, mifala i bin mekem se oli serem ol graon blong mifala we i kam long ol papa blong mifala.\n\n29 Mo Ol Man blong Leman oli bin givim long mifala graon long Not, yes, i go kasem smolfala graon we i lid i go long graon long Saot. Mo mifala i givim long Ol Man blong Leman, evri graon long Saot.\n\n", "morm 3": "[center][font_size=26]Japta 3[/font_size][/center]\n\n[i]Momon i prijim fasin blong sakem sin long Ol Man blong Nifae—Oli winim wan bigfala win mo oli tokflas from paoa blong olgetawan bakegen—Momon i no wantem blong lidim olgeta, mo ol prea blong hem from olgeta i no gat fet—Buk blong Momon i askem olgeta twelef laen blong Isrel blong bilivim gospel. Raonabaot 360–362 A.K.B.[/i]\n\n1 Mo i bin hapen se Ol Man blong Leman oli no kam blong faet bakegen kasem we ten yia moa i bin pas i go. Mo luk, mi yusum ol pipol blong mi, Ol Man blong Nifae, blong mekem rere ol graon blong olgeta mo ol tul blong faet blong olgeta agensem taem blong faet.\n\n2 Mo i bin hapen se Lod i talem long mi: “Prij long ol pipol ia—Yufala i sakem sin, mo kam long mi, mo yufala i kasem baptaes, mo bildimap bakegen jos blong mi, mo bae mi sevem yufala.”\n\n3 Mo mi bin prij long ol pipol ia, be i blong nating; mo oli no luksave se i Lod we i bin sevem olgeta, mo i givim long olgeta wan janis blong sakem sin. Mo luk, oli mekem hat blong olgeta i kam strong agensem Lod, God blong olgeta.\n\n4 Mo i bin hapen se afta ten yia ia i pas i go, i mekem se, evriwan, tri handred mo siksti yia stat long taem we Kraes i bin kam long hem, king blong Ol Man blong Leman i bin sendem wan leta long mi, we i letem mi save se oli stap mekem rere blong kam bakegen blong faet agensem mifala.\n\n5 Mo i bin hapen se mi mekem ol pipol blong mi blong oli mas kam tugeta long graon Emti, long wan bigtaon we i stap insaed long ol boda, kolosap long smolfala graon we i lid i go long graon long Saot.\n\n6 Mo long ples ia, mifala i bin putum ol ami blong mifala, blong mifala i save stopem ol ami blong Ol Man blong Leman, blong oli no save tekem eni long ol graon blong mifala; from hemia, mifala i mekem mifala i strong agensem olgeta wetem evri ami blong mifala.\n\n7 Mo i bin hapen se, long nambatri handred mo siksti mo wan yia, Ol Man blong Leman oli kam daon long bigtaon blong Emti blong faet agensem mifala; mo i hapen se long yia ia, mifala i bin winim olgeta, inaf blong mekem se oli gobak long ol graon blong olgeta bakegen.\n\n8 Mo long nambatri handred mo siksti mo tu yia oli bin kam daon bakegen blong faet. Mo mifala i winim olgeta bakegen, mo mifala i kilimded wan bigfala namba blong olgeta, mo mifala i sakem ol dedman blong olgeta long solwota.\n\n9 Mo nao, from bigfala samting ia we ol pipol blong mi, Ol Man blong Nifae, i bin mekem, oli stat blong tokflas long paoa blong olgeta bakegen, mo oli stat blong mekem strong promes long fored blong ol heven se olgeta nomo bae oli pembak blad blong ol brata blong olgeta, we ol enemi blong olgeta oli bin kilimded.\n\n10 Mo oli bin yusum nem blong ol heven, mo tu, tru long jea blong God blong mekem strong promes, se bae oli go antap blong faet agensem ol enemi blong olgeta, mo bae oli katem olgeta aot long fes blong graon.\n\n11 Mo i bin hapen se mi, Momon, i no wantem nating, stat long tetaem ia i go, blong stap wan lida blong ami mo wan lida blong ol pipol ia, from ol fasin nogud mo rabis sin blong olgeta.\n\n12 Luk, mi bin lidim olgeta, i nomata long fasin nogud blong olgeta, mi bin lidim olgeta plante taem blong faet, mo mi lavem olgeta, folem lav blong God we i stap long mi, wetem ful hat blong mi; mo mi bin kapsaetem sol blong mi long prea long God blong mi, blong ful dei from olgeta; be, mi no bin gat fet long samting ia, from hat blong olgeta i strong.\n\n13 Mo tri taem mi bin mekem olgeta oli go fri aot long ol han blong ol enemi blong olgeta, mo oli no bin sakem ol sin blong olgeta.\n\n14 Mo afta we oli bin mekem strong promes wetem nem blong evri samting we Lod blong mifala mo Sevya, Jisas Kraes, i bin talem olgeta se oli no mas yusum, se bae oli go antap agensem ol enemi blong olgeta blong faet, mo olgeta nomo bae i pembak ol blad blong ol brata blong olgeta, luk voes blong Lod i bin kam long mi, i talem:\n\n15 Fasin ia blong pembak i blong mi, mo bae mi pembak; mo from ol pipol ia oli no bin sakem sin afta we mi mekem olgeta oli go fri, luk, bae oli katemaot olgeta aot long fes blong wol.\n\n16 Mo i bin hapen se mi no wantem nating blong go antap agensem ol enemi blong mi; mo mi bin mekem olsem we Lod i givim oda long mi blong mekem, mo mi stanap olsem wan witnes we i stap nating blong soemaot long wol, ol samting we mi luk mo mi harem, folem ol fasin ia we Spirit i bin soemaot, we i testifae long saed blong ol samting we bae oli kam.\n\n17 From hemia, mi stap raet long yufala, Ol Jentael, mo tu, long yufala, laen blong Isrel we bae yufala i stap stat rere blong gobak long graon blong yufala we i kam long ol papa, taem we wok ia bae i stat;\n\n18 Yes, luk, mi stap raet i go long evri en blong wol; yes, long yufala, olgeta twelef laen blong Isrel, we bae yufala i kasem jajmen folem ol wok blong yufala tru long olgeta twelef we Jisas i bin jusum olgeta blong kam ol disaepol blong hem long graon blong Jerusalem.\n\n19 Mo mi stap raet tu i go long smol haf blong pipol ia we i stap laef yet, we bae i kasem jajmen tu tru long olgeta twelef we Jisas i bin jusum long graon ia; mo bae oli kasem jajmen tru long narafala twelef we Jisas i bin jusum long graon blong Jerusalem.\n\n20 Mo ol samting ia Spirit i stap soemaot long mi; from hemia, mi stap raet long yufala evriwan. Mo from stamba tingting ia mi stap raet long yufala, blong mekem se yufala i save se, bae yufala evriwan i mas stanap long fored blong jea blong jajmen blong Kraes, yes, evri sol we i blong evri man blong famli blong Adam; mo yufala i mas stanap blong kasem jajmen from ol wok blong yufala, blong luk sapos oli gud o oli nogud.\n\n21 Mo tu, blong yufala i save bilivim gospel blong Jisas Kraes, we bae yufala i gat long medel blong yufala; mo tu, blong Ol Jiu, ol kavenan pipol blong Lod, bae oli gat ol narafala witnes antap long hem we oli bin luk mo oli bin harem, se Jisas, we oli bin kilim i ded, i stret Kraes ia nao mo i stret God ia nao.\n\n22 Mo mi wantem se mi save winim tingting blong yufala evriwan long evri en blong wol blong yufala i sakem sin mo yufala i rere blong stanap long fored blong jea blong jajmen blong Kraes.\n\n", "morm 4": "[center][font_size=26]Japta 4[/font_size][/center]\n\n[i]Wo mo fasin blong kilim man i ded i stap gohed—Ol nogud man oli panisim ol nogud man—Fasin nogud we i moa bigwan bitim eni taem bifo i stap rul long ful Isrel—Oli sakrifaesem ol woman mo ol pikinini i go long ol aedol—Ol Man blong Leman oli stat blong brumaot Ol Man blong Nifae long fored blong olgeta. Raonabaot 363–375 A.K.B.[/i]\n\n1 Mo nao i bin hapen se long nambatri handred mo siksti mo tri yia, Ol Man blong Nifae oli go antap wetem ol ami blong olgeta blong faet agensem Ol Man blong Leman, aotsaed long graon Emti.\n\n2 Mo i bin hapen se oli pusum bakegen ol ami blong Ol Man blong Nifae oli go long graon blong Emti. Mo taem we oli taed yet i stap, wan ami blong Ol Man blong Leman we i strong gud i kam long olgeta; mo oli bin gat wan strong faet, inaf blong mekem se Ol Man blong Leman oli tekem bigtaon ia, Emti, mo oli kilimded plante long Ol Man blong Nifae, mo oli tekem plante prisena.\n\n3 Mo ol narafala we oli stap, oli ronwe mo oli joenem ol man we oli stap laef long bigtaon ia, Tiankum. Nao Tiankum bigtaon i stap long ol boda kolosap long so blong solwota; mo i stap kolosap tu long Emti bigtaon.\n\n4 Mo i bin from se ol ami blong Ol Man blong Nifae oli go antap long Ol Man blong Leman we i mekem se oli stat blong kilim olgeta; from sapos i no bin taswe, Ol Man blong Leman oli no save gat eni paoa ova long olgeta.\n\n5 Be, luk, ol jajmen blong God bae oli winim olgeta we oli nogud; mo hem i tru long ol olgeta we oli nogud we olgeta we oli nogud oli kasem panis; from hem i olgeta we oli nogud ia nao, we oli tantanem hat blong ol pikinini blong ol man blong mekem blad i ron.\n\n6 Mo i bin hapen se Ol Man blong Leman oli mekem ol samting rere blong kam agensem Tiankum bigtaon.\n\n7 Mo i bin hapen long nambatri handred mo siksti mo fo yia Ol Man blong Leman oli kam agensem Tiankum bigtaon, blong oli save tekem Tiankum bigtaon tu.\n\n8 Mo i bin hapen se Ol Man blong Nifae oli pusumbak olgeta mo oli ronemaot olgeta. Mo taem we Ol Man blong Nifae oli luk se oli ronem Ol Man blong Leman, oli bin, bakegen tokflas long saed blong paoa blong olgeta bakegen; mo oli go long paoa blong olgeta bakegen mo oli tekem bakegen Emti bigtaon.\n\n9 Mo nao evri samting ia oli bin mekem, mo i gat plante taosen oli ded long tufala saed, Ol Man blong Nifae tugeta wetem Ol Man blong Leman.\n\n10 Mo i bin hapen se nambatri handred mo siksti mo sikis yia i bin pas i go, mo Ol Man blong Leman oli kam bakegen long Ol Man blong Nifae blong faet; be yet, Ol Man blong Nifae oli no sakem sin from nogud fasin we oli bin mekem, be oli stap gohed long ol fasin nogud blong olgeta oltaem.\n\n11 Mo i no posibol blong tang i save eksplenem, o blong man i raetemdaon wan samting we i tokbaot stret nogud samting abaot blad we i ron mo fasin blong kilim man i ded we i stap long medel blong ol pipol, blong Ol Man blong Nifae tugeta wetem Ol Man blong Leman; mo evri hat i kam strong, mekem se oli glad blong mekem blad i ron oltaem.\n\n12 Mo i neva bin gat fasin nogud we i bigwan tumas olsem long medel blong evri pikinini blong Lihae, o iven long ful laen blong Isrel, folem ol toktok blong Lod, olsem we i bin stap long medel blong pipol ia.\n\n13 Mo i bin hapen se Ol Man blong Leman oli tekem bigtaon ia, Emti, mo hemia from namba blong olgeta i bitim namba blong Ol Man blong Nifae.\n\n14 Mo tu, oli maj i go agensem bigtaon ia, Tiankum, mo oli ronem olgeta we oli stap laef long hem oli aot long taon ia, mo oli tekem plante prisena, ol woman tugeta wetem ol pikinini, mo oli givim olgeta olsem ol sakrifaes long ol aedol god blong olgeta.\n\n15 Mo i bin hapen se long nambatri handred mo siksti mo seven yia, Ol Man blong Nifae oli kros from Ol Man blong Leman oli bin sakrifaesem ol woman blong olgeta mo ol pikinini blong olgeta, mekem se oli go agensem Ol Man blong Leman wetem kros we i bigwan tumas, inaf blong mekem se oli winim bakegen Ol Man blong Leman, mo oli ronem olgeta aot long ol graon blong olgeta.\n\n16 Mo Ol Man blong Leman oli no kambak bakegen agensem Ol Man blong Nifae kasem tri handred mo seventi mo faef yia.\n\n17 Mo long yia ia, oli kam daon agensem Ol Man blong Nifae wetem evri paoa blong olgeta; mo oli no save kaontem olgeta from namba blong olgeta i bigwan tumas.\n\n18 Mo stat long taem ia i go, Ol Man blong Nifae oli no save kasem paoa ova long Ol Man blong Leman, be Ol Man blong Leman oli stat blong kilimded olgeta, semmak olsem smolsmol ren blong moning i drae long hot blong san.\n\n19 Mo i bin hapen se Ol Man blong Leman oli kam daon agensem bigtaon ia, Emti; mo i gat wan faet we i strong we i strong tumas we oli mekem long graon ia, Emti, we long faet ia, oli winim Ol Man blong Nifae.\n\n20 Mo oli ronwe bakegen long fored blong olgeta, mo oli kam long bigtaon ia, Boas; mo long ples ia oli stanap agensem Ol Man blong Leman wetem fasin blong no fraet we i bigwan tumas, inaf blong mekem se Ol Man blong Leman oli no winim olgeta kasem taem we oli kam bakegen long nambatu taem.\n\n21 Mo taem we oli kam long nambatu taem, oli ronem mo kilimded Ol Man blong Nifae wetem wan fasin blong kilim man i ded we i bigwan tumas; oli givim ol woman mo ol pikinini blong olgeta bakegen olsem sakrifaes i go long ol aedol.\n\n22 Mo i bin hapen se Ol Man blong Nifae oli ronwe bakegen long fored blong olgeta, oli tekem evri pipol we oli stap laef i go wetem olgeta, olgeta we oli stap long ol bigtaon tugeta wetem ol vilej.\n\n23 Mo nao mi, Momon, from mi luk se Ol Man blong Leman oli rere blong tekem graon ia, from hemia, mi go long hil Sim, mo mi tekemaot evri histri we Amaron i bin haedem wetem Lod.\n\n", "morm 5": "[center][font_size=26]Japta 5[/font_size][/center]\n\n[i]Momon i lidim bakegen ol ami blong Ol Man blong Nifae long ol faet blong blad mo fasin blong kilim man i ded—Buk blong Momon bae i kamaot blong winim tingting blong ful Isrel se Jisas hem i Kraes—From oli no gat bilif, bae Ol Man blong Leman oli seraot i go olbaot, mo Spirit bae i nomo wok wetem olgeta—Bae oli kasem gospel long Ol Jentael long ol las dei. Raonabaot 375–384 A.K.B.[/i]\n\n1 Mo i bin hapen se mi go long medel blong Ol Man blong Nifae, mo mi sakem sin from strong promes ia we mi bin mekem, mo se bae mi no helpem olgeta bakegen; mo oli putum mi bakegen blong mi lidim ol ami blong olgeta, from oli luk long mi olsem we mi save mekem olgeta oli kam fri long ol hadtaem blong olgeta.\n\n2 Be luk, mi no bin gat hop, from mi save ol jajmen blong Lod we bae i kam long olgeta; from oli no sakem ol rabis fasin blong olgeta, be oli traehad from ol laef blong olgeta, oli no prea long God we i bin mekem olgeta.\n\n3 Mo i bin hapen se Ol Man blong Leman oli kam agensem mifala long taem ia we mifala i bin ronwe i go long bigtaon blong Jodan; be luk, oli pusumbak olgeta mekem se oli no tekem bigtaon long taem ia.\n\n4 Mo i bin hapen se oli kam agensem mifala bakegen, mo mifala i holemtaet bigtaon ia. Mo tu, i gat ol narafala bigtaon we Ol Man blong Nifae i holem olgeta, we ol strong ples blong haed ia, i bin stopem olgeta mekem se oli no save go insaed long kantri we i stap long fored blong mifala, blong kilimded olgeta we oli stap laef long graon blong mifala.\n\n5 Be i bin hapen se eni graon we mifala i pas long olgeta, mo olgeta we oli stap laef long olgeta oli no kam tugeta, Ol Man blong Leman oli kilimded olgeta, mo ol taon blong olgeta, mo ol vilej, mo ol bigtaon i bin bon wetem faea; mo olsem ia nao tri handred mo seventi mo naen yia i bin pas i go.\n\n6 Mo i bin hapen se long nambatri handred mo eiti yia, Ol Man blong Leman oli kam bakegen agensem mifala blong faet, mo mifala i stanap strong agensem olgeta; be evri samting i blong nating, from namba blong olgeta i bin bigwan tumas, mekem se oli purumbut long ol pipol blong Ol Man blong Nifae andanit long ol leg blong olgeta.\n\n7 Mo i bin hapen se mifala i ronwe bakegen, mo olgeta we ronwe blong olgeta i moa spid bitim Ol Man blong Leman, oli bin fri, mo olgeta we ronwe blong olgeta i no bitim Ol Man blong Leman, oli swipim olgeta mo kilimded olgeta.\n\n8 Mo nao luk, mi, Momon, mi no wantem blong givim hadtaem long sol blong ol man, blong tokbaot long fored blong olgeta, rabis pikja blong blad mo fasin blong kilim man i ded, olsem we i stap long fored blong ol ae blong mi; be mi, from mi save se ol samting ia, i tru, Lod i mas soemaot, mo se evri samting we i haed, oli mas stap antap long ol haos mo talemaot—\n\n9 Mo tu, se, wan save long saed blong ol samting ia i mas kam long smol haf blong ol pipol ia we oli laef yet, mo tu, long Ol Jentael, we Lod i bin talem se bae hem i mas seraotem ol pipol ia oli go olbaot, mo ol pipol ia, bae oli kaontem olgeta olsem nating long medel blong olgeta—from hemia, mi raetem wan sot histri ia nomo, from mi fraet blong givim wan ful histri blong ol samting we mi bin luk, from komanmen we mi bin kasem, mo tu, blong mekem se yufala i no save harem nogud tumas from fasin nogud blong ol pipol ia.\n\n10 Mo nao luk, hemia mi talem long ol pikinini blong olgeta, mo tu, long Ol Jentael we oli gat wok blong lukaotem laen blong Isrel, we oli luksave mo save long weaples nao, ol blesing blong olgeta oli stap kam long hem.\n\n11 From mi save se olgeta olsem, bae oli harem nogud from trabol blong laen blong Isrel; yes, bae oli harem nogud from Lod i prapa spolem gud ol pipol ia; bae oli harem nogud se ol pipol ia oli no bin sakem sin, blong mekem se, maet, Jisas i save holem olgeta long han blong hem.\n\n12 Nao ol samting ia oli raetem i go long smol haf blong laen blong Jekob we oli laef yet; mo oli raetem olgeta long fasin ia, from God i save se fasin nogud bae i no karem ol samting ia i go long olgeta; mo oli mas haedem ol samting ia wetem Lod, blong oli save kamaot long taem we hem i jusum.\n\n13 Mo hemia i komanmen we mi bin kasem; mo luk, olgeta bae oli kamaot folem komanmen blong Lod, long taem we bae hem i luk se i stret, long waes tingting blong hem.\n\n14 Mo luk, olgeta bae i go long Ol Jiu we oli no biliv; mo from plan ia bae oli go—blong oli save winim tingting blong olgeta se Jisas i Kraes, Pikinini blong God we i stap laef; se Papa bae i mekem i hapen, tru long Pikinini we hem I Lavem Tumas i bitim ol narawan, bigfala plan ia blong hem we i no save finis, blong karembak Ol Jiu, o ful laen blong Isrel, i go long graon blong olgeta we i kam long ol papa, we Lod, God blong olgeta i bin givim long olgeta, blong mekem kavenan blong hem i hapen;\n\n15 Mo tu, blong ol pikinini blong ol pipol ia i save bilivim moa gospel blong hem, we bae i aot long Ol Jentael i go long olgeta; from ol pipol ia bae oli seraot i go olbaot, mo bae oli kam wan dak, wan doti, mo wan rabis pipol, i bitim wanem we man i tokbaot long medel blong mifala bifo, yes, mo tu, bitim olgeta we i bin stap long medel blong Ol Man blong Leman, mo hemia from fasin ia blong olgeta blong no gat biliv mo stap wosipim aedol.\n\n16 From luk, Spirit blong Lod i bin stop finis blong wok wetem ol papa blong olgeta; mo oli no gat Kraes mo God long wol; mo oli ronem olgeta olbaot olsem doti blong skin blong wit we win i tekem i go.\n\n17 Oli bin wan gudfala pipol long wan taem, mo oli bin gat Kraes olsem man blong olgeta blong lukaot long sipsip; yes, God we i Papa, i bin lidim olgeta tu.\n\n18 Be nao, luk, Setan i stap lidim olgeta olbaot, semmak olsem doti blong skin blong wit we win i tekem i go, o olsem wan sip we ol wef i stap sakem olbaot, we i no gat sel o angka, o i no gat eni samting blong stiarem hem; mo semmak olsem we hem i stap, olgeta ia oli olsem tu.\n\n19 Mo luk, Lod i bin holemtaet ol blesing blong olgeta, we maet oli bin save kasem long graon, blong Ol Jentael we bae oli tekem graon.\n\n20 Be luk, bae i kam blong hapen se, Ol Jentael bae oli ronem olgeta mo seraotem olgeta i go olbaot; mo afta we Ol Jentael oli ronem olgeta mo seraotem olgeta i go olbaot, luk, afta nao bae Lod i tingbaot kavenan we hem i bin mekem wetem Ebraham, mo wetem ful laen blong Isrel.\n\n21 Mo tu, Lod bae i tingbaot ol prea we olgeta we oli gat stret mo gud fasin oli sendem antap i go long hem from olgeta.\n\n22 Mo afta, O yufala Ol Jentael, ?olsem wanem nao yufala i save stanap long fored blong paoa blong God, sapos yufala i no sakem sin mo no tanem yufala aot long ol nogud fasin blong yufala?\n\n23 ?Yufala i no save se yufala i stap long han blong God? ?Yufala i no save se hem i gat evri paoa, mo long bigfala oda blong hem, bae hem i rolem wol tugeta olsem wan skrol?\n\n24 From hemia, yufala i sakem sin, mo putum tingting blong yufala i stap daon long fored blong hem, nogud bae hem i kamaot long jastis agensem yufala—nogud se wan smol haf blong ol pikinini blong Jekob we oli laef yet bae oli go long medel blong yufala olsem wan laeon, mo terem yufala long pisis, mo i no gat wan we oli save mekem i go fri.\n\n", "morm 6": "[center][font_size=26]Japta 6[/font_size][/center]\n\n[i]Ol Man blong Nifae oli kam tugeta long graon blong Kumora from ol lasfala faet—Momon i haedem ol tabu histri long hil Kumora—Ol Man blong Leman oli win, mo kantri blong Ol Man blong Nifae i smas gud—Oli kilimded plante handred blong ol taosen wetem naef blong faet. Raonabaot 385 A.K.B.[/i]\n\n1 Mo nao mi finisim histri blong mi long saed blong ol pipol blong mi, Ol Man blong Nifae we oli prapa spolem gud. Mo i bin hapen se mifala i stap long fored blong Ol Man blong Leman mo mifala i maj i go.\n\n2 Mo mi, Momon, mi raetem wan leta i go long king blong Ol Man blong Leman, mo mi wantem hem blong letem long mifala, blong mifala i save karem ol pipol blong mifala oli kam tugeta long graon blong Kumora, kolosap wan hil we oli singaotem Kumora, mo long ples ia bae mifala i save faet agensem olgeta.\n\n3 Mo i bin hapen se king blong Ol Man blong Leman i letem long mi, samting ia we mi bin wantem.\n\n4 Mo i bin hapen se mifala i maj i go long graon blong Kumora, mo mifala i stanemap ol tenet blong mifala raonabaot long hil Kumora; mo hemia i long wan graon we i gat plante wota, reva, mo springwota; mo long ples ia mifala i bin hop blong gat janis ova long Ol Man blong Leman.\n\n5 Mo taem we tri handred mo eiti mo fo yia i bin pas i go, mifala i bin karem i kam tugeta evri pipol blong mifala we oli stap yet, long graon blong Kumora.\n\n6 Mo i bin hapen se taem we mifala i karem i kam tugeta evri pipol blong mifala oli wan i go long graon blong Kumora, luk mi, Momon, mi stat blong kam olfala; mo from mi save se hemia bae i lasfala faet blong ol pipol blong mi, mo from Lod i bin givim oda long mi se mi no mas letem ol tabu histri ia we ol papa blong mifala oli bin pasem i kam daon, we oli tabu, blong go long han blong Ol Man blong Leman, (from Ol Man blong Leman bae oli prapa spolem gud olgeta) from hemia, mi bin mekem histri ia aot long ol buk blong Nifae, mo mi haedem long hil Kumora evri histri we han blong Lod i bin givim long mi wetem tras, be smol namba blong ol buk ia nomo we mi bin givim long boe blong mi, Moronae.\n\n7 Mo i bin hapen se ol pipol blong mi, wetem ol waef blong olgeta mo ol pikinini blong olgeta, naoia oli stap luk ol ami blong Ol Man blong Leman oli stap maj i kam from olgeta; mo wetem nogud fraet blong ded we i fulumap jes blong evri man nogud, oli stap wet blong kasem olgeta.\n\n8 Mo i bin hapen se oli kam blong faet agensem mifala, mo evri sol i kam fulap wetem bigfala fraet from namba blong olgeta i bigwan tumas.\n\n9 Mo i bin hapen se oli faet agensem ol pipol blong mi wetem naef blong faet, mo wetem bonara, mo wetem ara, mo wetem akis, mo wetem eni kaen tul blong faet.\n\n10 Mo i bin hapen se oli katemdaon ol man blong mi, yes, mo tu, ol ten taosen blong mi we oli stap wetem mi, mo mi bin foldaon wetem kil long medel blong olgeta; mo oli pas kolosap long mi be oli no putum wan en long laef blong mi.\n\n11 Mo afta we oli pas tru mo oli katemdaon evri pipol blong mi, be twante mo fo blong mifala, (we long medel blong mifala, i gat boe blong mi Moronae) mo from se mifala nomo i stap laef yet afta long ded blong ol pipol blong mifala, mifala i luk long nekis dei, taem we Ol Man blong Leman i bin gobak long ol kamp blong olgeta, long antap blong hil Kumora, ol ten taosen blong ol pipol blong mi we oli bin katemdaon, we mi bin stap long fored blong olgeta blong lidim olgeta.\n\n12 Mo tu, mifala i bin luk ten taosen blong ol pipol blong mi, we boe blong mi Moronae i bin lidim olgeta.\n\n13 Mo luk, ten taosen blong Gidgidona oli bin foldaon, mo hem tu long medel blong olgeta.\n\n14 Mo Lama i bin foldaon wetem ol ten taosen blong hem; mo Gilgal i bin foldaon wetem ol ten taosen blong hem; mo Limha i bin foldaon wetem ol ten taosen blong hem; mo Jeneum i bin foldaon wetem ol ten taosen blong hem, mo Kumenaeha, mo Moronaeha, mo Antionam, mo Siblom, mo Sem, mo Jos, oli bin foldaon wetem ol ten taosen blong olgeta tu.\n\n15 Mo i bin hapen se i gat ten moa lida we i bin foldaon tru long naef blong faet, wetem ol ten taosen blong wanwan long olgeta tu; yes, evri pipol blong mi oli bin foldaon, be twante mo fo ia nomo we oli bin stap wetem mi, mo tu, wan smol namba we oli bin ronwe long ol kantri long Saot, mo wan smol namba we oli aot blong joenem Ol Man blong Leman; mo ol mit, mo ol bun, mo blad blong olgeta i ledaon long fes blong graon; han blong olgeta we i kilimded olgeta i bin livim olgeta blong kam roten long graon, mo blong roten mo gobak long mama graon blong olgeta.\n\n16 Mo sol blong mi i bin trabol tumas from mi harem nogud tumas, from ol ded blong ol pipol blong mi, mo mi bin singaot:\n\n17 “!O yufala ol naes wan, hao nao yufala i bin save aot long ol fasin blong Lod! !O yufala ol naes wan, hao nao yufala i bin save sakemaot Jisas ia, we i bin stanap wetem ol han blong hem we oli open rere blong akseptem yufala!\n\n18 Luk, sapos yufala i no bin mekem samting ia, bae yufala i no save foldaon. Be luk, yufala i bin foldaon, mo mi krae from lus blong yufala.\n\n19 !O yufala ol naes boe mo gel, yufala ol papa mo ol mama, yufala ol hasban mo ol waef, yufala ol naes wan, hao nao yufala i save foldaon olsem!\n\n20 Be luk, yufala i aot, mo ol harem nogud blong mi i no save mekem yufala i kambak.\n\n21 Mo dei i kam i no longtaem, we bodi blong yufala we i save ded i mas putum bodi we i nomo save ded, mo ol bodi ia we oli stap roten naoia i no longtaem oli mas kam ol bodi we i nomo save roten; mo afta, yufala i mas stanap long fored blong jea blong jajmen blong Kraes, blong kasem jajmen folem ol wok blong yufala; mo sapos i olsem se yufala i stret mo gud, nao bae yufala i kasem blesing wetem ol papa blong yufala we oli bin go bifo long yufala.\n\n22 O sapos yufala i bin sakem sin nomo bifo oli prapa spolem nogud yufala evriwan. Be luk, yufala i aot, mo Papa, yes, Papa we i No Save Finis blong heven, i save se yufala i stap olsem wanem; mo hem i mekem samting wetem yufala folem jastis mo sore blong hem.”\n\n", "morm 7": "[center][font_size=26]Japta 7[/font_size][/center]\n\n[i]Momon i invaetem Ol Man blong Leman blong ol las dei blong biliv long Kraes, blong akseptem gospel blong Hem, mo blong Kraes i sevem olgeta—Olgeta we oli bilivim Baebol bae oli bilivim tu Buk blong Momon. Raonabaot 385 A.K.B.[/i]\n\n1 Mo nao, luk, mi wantem toktok lelebet long smol haf blong ol pipol ia we oli stap laef yet, sapos i olsem se God i save givim long olgeta ol toktok blong mi, blong oli save gat save long saed blong ol samting blong ol papa blong olgeta; yes, mi toktok long yufala, yufala smol haf blong laen blong Isrel we i laef yet; mo hemia i ol toktok we mi stap talem:\n\n2 “Yufala i save se yufala i blong laen blong Isrel.\n\n3 Yufala i save se yufala i mas kam blong sakem sin, o Kraes i no save sevem yufala.\n\n4 Yufala i save se yufala i mas putumdaon ol tul blong faet blong yufala, mo nomo glad blong mekem blad i ron, mo no tekem olgeta bakegen, be nomo sapos God i givim oda long yufala.\n\n5 Yufala i save se yufala i mas kam blong gat save long saed blong ol papa blong yufala, mo sakem evri sin mo ol rabis fasin blong yufala, mo biliv long Jisas Kraes, se hem i Pikinini blong God, mo we Ol Jiu oli bin kilim hem i ded, mo tru long paoa blong Papa, hem i bin girap bakegen, tru long samting ia hem i bin win ova long gref; mo tu, tru long hem, hem i kavremap harem nogud blong ded.\n\n6 Mo hem i mekem i hapen laef bakegen long ded blong ol dedman, tru long samting ia, ol man oli mas girap blong stanap long fored blong jea blong jajmen blong hem.\n\n7 Mo hem i bin mekem i hapen, fasin blong pemaot wol, tru long samting ia hem we oli faenem se hem i no gat rong long fored blong hem long dei blong jajmen, hem i bin givim long hem blong stap long fes blong God long kingdom blong hem, blong singsing ol pres we i no gat en wetem ol kwaea antap, i go long Papa, mo long Pikinini, mo long Tabu Spirit, we oli wan God, long wan ples blong glad we i no gat en.\n\n8 From hemia, sakem sin, mo kasem baptaes long nem blong Jisas, mo tekem mo folem gospel blong Kraes, we bae i stap long fored blong yufala, i no long histri ia nomo, be tu long histri we bae i go long Ol Jentael we i kam long Ol Jiu, we histri ia bae i kam long Ol Jentael i go long yufala.\n\n9 From luk, mi mi raetem hemia wetem tingting se bae yufala i save bilivim ol narafala histri ia; mo sapos yufala i bilivim ol narafala histri ia, bae yufala i bilivim histri ia tu; mo sapos yufala i bilivim histri ia, bae yufala i save long saed blong ol papa blong yufala, mo tu, ol gudfala wok we oli bin hapen tru long paoa blong God long medel blong olgeta.\n\n10 Mo tu, bae yufala i save se yufala i wan smol haf blong ol pikinini blong Jekob we i laef yet; from hemia, oli kaontem yufala wetem ol pipol blong fasfala kavenan; mo sapos i olsem se yufala i biliv long Kraes, mo i kasem baptaes, fastaem wetem wota, afta wetem faea mo wetem Tabu Spirit, mo stap folem eksampol blong Sevya blong yumi, folem wanem we hem i bin givim oda long yumi, bae i gud wetem yufala long dei blong jajmen. Amen.”\n\n", "morm 8": "[center][font_size=26]Japta 8[/font_size][/center]\n\n[i]Ol Man blong Leman oli lukaotem mo kilimded Ol Man blong Nifae—Buk blong Momon bae i kamaot tru long paoa blong God—Moronae i talemaot ol trabol taem long olgeta we bae oli toktok wetem kros mo givim hadtaem agensem wok blong Lod—Histri blong Ol Man blong Nifae bae i kamaot long wan dei we i gat ol fasin nogud, we man i nomo gat gud fasin, mo i gat apostasi. Raonabaot 400–421 A.K.B.[/i]\n\n1 Luk mi, Moronae, mi finisim histri blong papa blong mi, Momon. Luk, mi mi gat be ol smol samting nomo blong raetem, we i ol samting ia we papa blong mi i bin givim oda long mi blong mekem.\n\n2 Mo nao i bin hapen se, afta long bigfala mo strong faet long Kumora, luk, Ol Man blong Nifae we oli ronwe i go long kantri long Saot, Ol Man blong Leman oli lukaotem olgeta kasem taem we oli kilimded evriwan.\n\n3 Mo olgeta oli kilimded papa blong mi tu, mo mi mi stap miwan nomo blong raetemdaon sore stori ia long saed blong ded blong ol pipol blong mi. Be luk, oli go finis, mo mi mi mekem komanmen blong papa blong mi i hapen. Mo sapos bae oli kilimded mi, hemia mi no save.\n\n4 From hemia, bae mi raetemdaon mo haedem ol histri ia long graon; mo weaples mi go, hemia i nomata.\n\n5 Luk, papa blong mi i bin mekem histri ia, mo hem i raetem plan blong samting ia. Mo luk, bae mi raetem samting ia tu sapos mi gat spes long ol buk, be mi mi no gat; mo mi mi nomo gat ol ston blong aean, from mi stap miwan nomo. Oli bin kilimded papa blong mi long faet, wetem evri famli blong mi, mo mi mi no gat ol fren o eni ples blong go; mo hamas taem bae Lod i letem se mi save stap laef, hemia mi no save.\n\n6 Luk, fo handred yia i pas nao, afta we Lod mo Sevya blong yumi i bin kam.\n\n7 Mo luk, Ol Man blong Leman oli lukaotem ol pipol blong mi, Ol Man blong Nifae, daon long wan bigtaon i go long narafala bigtaon, mo long wan ples i go long narafala ples, kasem taem we oli nomo gat; mo foldaon blong olgeta i bin bigwan; yes, ded blong ol pipol blong mi, Ol Man blong Nifae hem i wan ded we i bigfala mo man i no save andastanem.\n\n8 Mo luk, i han blong Lod nao we i bin mekem samting ia. Mo luk tu, Ol Man blong Leman oli stap faet wan wetem narawan; mo ful fes blong graon ia i wan sekol we i no stap blong fasin blong kilim man i ded mo blad i ron; mo i no gat wan i save wetaem wo ia bae i finis.\n\n9 Mo nao, luk, mi no talem moa long saed blong olgeta ia, from i no gat wan man moa be Ol Man blong Leman mo ol stilman we oli stap laef long fes blong graon.\n\n10 Mo i no gat eniwan we i save tru God, be ol disaepol blong Jisas nomo, we oli stastap long graon kasem taem we fasin nogud blong ol pipol i bin bigwan tumas, we i mekem se Lod i no letem olgeta blong gohed blong stap wetem ol pipol; mo sapos oli stap long fes blong graon o no, hemia i no gat wan man i save.\n\n11 Be luk, papa blong mi mo mi, i bin luk olgeta, mo oli givim seves long mitufala.\n\n12 Mo huia we bae i kasem histri ia, mo bae hem i no toktok agensem samting ia from ol samting we oli no klia gud insaed long hem, mo hem ia bae i save ol samting we oli moa bigfala bitim hemia. Luk, mi mi Moronae, mo sapos i save hapen, bae mi talemaot evri samting, blong yufala i save.\n\n13 Luk, mi mi mekem wan en blong toktok long saed blong ol pipol ia. Mi mi boe blong Momon, mo papa blong mi i bin wan we i kamaot long laen blong Nifae.\n\n14 Mo mi mi semfala man ia we i stap haedem histri ia wetem Lod; ol buk blong hem oli no gat praes blong olgeta, from komanmen blong Lod. From i tru we hem i talem se i no gat wan we bae i holem olgeta blong kasem mane; be histri blong olgeta, praes blong hem i hae tumas; mo huia we bae i tekem histri i kam long laet, hem bae Lod i blesem.\n\n15 From i no gat wan i save gat paoa blong tekem histri ia i kam long laet, sapos God i no givim long hem; from God i wantem se samting ia i mas hapen wetem wan ae we i lukluk nomo long glori blong hem, o long gudlaef blong ol olfala mo ol kavenan pipol blong Lod we oli bin seraot olbaot longtaem finis.\n\n16 Mo hem we i tekem samting ia i kam long laet, bae i kasem blesing; from bae i tekem i aot long tudak i kam long laet, folem toktok blong God; yes, bae i tekemaot long graon, mo bae i stap long tudak i saen i go aot, mo i kam long save blong ol pipol; mo samting ia bae i hapen tru long paoa blong God.\n\n17 Mo sapos i gat ol mistek, hem i ol mistek blong wan man. Be luk, mifala i no save wan mistek; be God i save evri samting; from hemia, hem we i tok agensem, hem i mas lukaot, from nogud bae hem i stap long denja blong faea blong hel.\n\n18 Mo hem we i talem: “Soem long mi, o bae mi kilim yufala”—bae hem i mas lukaot, from nogud hem i givim oda long samting we Lod i blokem.\n\n19 From luk, man ia we i jajem kwiktaem bae i kasem jajmen kwiktaem bakegen; from bae hem i kasem pei folem ol wok blong hem; from hemia, hem we i stap kilim man, bae Lod i kilim hem bakegen.\n\n20 Luk wanem skripja i talem—man i no mas kilim, o i no mas jaj; from jajmen i blong mi, Lod i talem, mo fasin blong pembak i blong mi tu, mo bae mi pembak.\n\n21 Mo hem we long kros blong hem, bae i tok agensem mo givim hadtaem agensem ol wok blong Lod, mo agensem kavenan pipol blong Lod we i laen blong Isrel, mo bae i talem: “Bae yumi smasem gud wok blong Lod, mo bae Lod bae i no tingbaot kavenan blong hem we hem i bin mekem wetem laen blong Isrel”—semfala man ia i stap long denja blong oli katemdaon hem mo sakem hem i go long faea;\n\n22 From ol stamba tingting we oli no save finis blong Lod bae oli gohed blong rol i go, kasem taem we evri promes blong hem oli mas hapen.\n\n23 Stadi ol profesi blong Aesea. Luk, mi no save raetemdaon olgeta. Yes, luk mi talem long yufala, se ol sent ia we oli bin go bifo mi, we oli bin holem graon ia, bae oli singaot, yes, mo tu, aot long das, bae oli singaot long Lod; mo olsem we Lod i stap laef, bae hem i tingbaot kavenan we hem i bin mekem wetem olgeta.\n\n24 Mo hem i save ol prea blong olgeta, we oli blong helpem ol brata blong olgeta. Mo hem i save fet blong olgeta, from long nem blong hem, oli save muvumaot ol bigfala hil, mo long nem blong hem, oli save mekem graon i seksek; mo tru long paoa blong toktok blong hem, oli mekem ol kalabus oli foldaon long graon; yes, mo tu, faea blong oven i no bin save spolem olgeta, mo tu, ol wael animol o ol posen snek, from paoa blong toktok blong hem.\n\n25 Mo luk, ol prea blong olgeta oli from hem we Lod bae i letem hem blong tekem ol samting ia oli kamaot.\n\n26 Mo i no gat wan we i mas talem se ol samting ia bae oli no kam, from i tru we bae ol samting ia oli mas kam, from Lod i bin talem samting ia; from aot long graon bae oli kamaot tru long han blong Lod, mo i no gat wan we i save stopem samting ia; mo bae i kam long wan dei we bae oli talem se i nomo gat ol merikel; mo bae samting ia i kam olsem wan dedman i stap toktok.\n\n27 Mo bae i kam long wan dei, we blad blong ol sent bae i singaot long Lod, from ol sikret grup mo ol wok blong tudak.\n\n28 Yes, bae i kam long wan dei we, paoa blong God, bae ol pipol oli tanem baksaed long hem, mo ol jos oli nomo klin, mo oli kam hae long ol hae tingting blong hat blong olgeta; yes, hem i long wan dei we ol lida blong ol jos mo ol tija bae oli girap long hae tingting blong hat blong olgeta, go kasem we oli jalus long olgeta we oli blong ol jos blong olgeta.\n\n29 Yes, bae i kam long wan dei we bae ol pipol oli harem long saed blong ol faea, mo ol hariken, mo ol hot stim blong smok long ol narafala graon;\n\n30 Mo bae i gat tu ol pipol we oli harem long saed blong ol wo, ol toktok olbaot abaot ol wo, mo ol graon oli seksek long ol ples olbaot.\n\n31 Yes, bae i kam long wan dei we bae i gat plante doti samting long fes blong wol; bae i gat ol fasin blong kilim man i ded, mo stil, mo giaman, mo ol trik, mo ol fasin blong slip olbaot, mo evri kaen fasin blong rabis sin; taem we bae i gat plante we bae oli talem, Mekem samting ia, o mekem narafala samting ia mo i nomata, from Lod bae i sapotem olgeta olsem long las dei. Be sore tumas long olgeta olsem, from oli stap long konkon rabis ples mo long ol rop blong rabis fasin.\n\n32 Yes, bae i kam long wan dei, we bae i gat ol jos we oli bildimap we bae i talem: “Kam long mi mo from mane blong yufala, bae God i fogivim ol sin blong yufala.”\n\n33 O yufala ol nogud mo rabis mo stronghed pipol, ?from wanem yufala i bin bildimap ol jos long yufala bakegen blong kasem mane? ?From wanem yufala i bin jenisim tabu toktok blong God, blong mekem se yufala i mekem sol blong yufala i kasem fasin blong no save kam antap samtaem? Luk, yufala i lukluk long ol revelesen blong God; from luk, taem ia bae i kam long dei ia, we evri samting ia oli mas hapen.\n\n34 Luk, Lod i bin soem long mi, ol bigfala mo gudfala samting long saed blong wanem we i mas kam i no longtaem, long dei ia, taem we ol samting ia bae oli kamaot long medel blong yufala.\n\n35 Luk, mi toktok long yufala olsem se yufala i stap long ples ia, be yufala i no stap yet. Be luk, Jisas Kraes i bin soem yufala long mi, mo mi save ol wok blong yufala.\n\n36 Mo mi save se yufala i stap wokbaot long hae tingting blong hat blong yufala; mo i no gat wan, be wan smol namba nomo we i no leftemap olgeta antap long hae tingting blong hat blong olgeta, go kasem we oli werem ol klos we i naes tumas, go kasem jalus, mo ol rao, mo oli wantem blong smasem gud narafala man, mo gat fasin blong givim hadtaem, mo evri kaen rabis fasin; mo ol jos blong yufala, yes, evriwan, oli kam doti from hae tingting blong hat blong yufala.\n\n37 From luk, yufala i lavem mane, mo ol samting blong yufala, mo ol naes klos blong yufala, mo blong flasem ol jos blong yufala, bitim we yufala i lavem olgeta we oli pua, mo we oli nidim samting, olgeta we oli sik mo olgeta we oli gat hadtaem.\n\n38 O yufala ol doti, yufala ol man we i gat tufes, yufala ol tija, we i stap salem yufala bakegen from ol samting we bae i roten, ?from wanem yufala i mekem tabu jos ia blong God i doti? ?From wanem yufala i sem blong tekem long yufala nem blong Kraes? ?From wanem yufala i no ting se praes blong glad we i no gat en i moa bigwan bitim harem nogud we i neva ded—from ona blong wol?\n\n39 From wanem yufala i flasem yufala bakegen wetem samting we i no gat laef, mo gohed blong letem olgeta we oli hanggri, mo olgeta we oli nidim samting, mo olgeta we oli neked, mo olgeta we oli sik, mo olgeta we oli gat hadtaem blong pas kolosap long yufala, mo yufala i no lukluk long olgeta.\n\n40 Yes, ?from wanem yufala i bildimap ol sikret grup blong yufala, blong kasem mane, mo mekem se ol wido oli mas krae long fored blong Lod, mo tu, ol pikinini we oli no gat papa o mama blong oli krae long fored blong Lod, mo tu, blad blong ol papa blong olgeta mo ol hasban blong olgeta blong krae long Lod aot long graon, blong pembak yufala wetem panis antap long hed blong yufala?\n\n41 Luk, naef blong pembak i stap hang ova long yufala; mo taem ia i stap kam kolosap blong hem i pembak blad blong ol sent long yufala, from bae hem i nomo save gohed blong harem ol krae blong olgeta i go moa.\n\n", "morm 9": "[center][font_size=26]Japta 9[/font_size][/center]\n\n[i]Moronae i singaotem olgeta we oli no biliv long Kraes blong sakem sin—Hem i talemaot se bae i gat wan God blong ol merikel, we i givim ol revelesen mo i kapsaetem ol presen mo ol saen long olgeta we oli fetful—Ol merikel oli stop from fasin blong no gat bilif—Ol saen oli folem olgeta we oli biliv—Oli askem strong long ol man blong oli mas waes, mo obei ol komanmen. Raonabaot 401–421 A.K.B.[/i]\n\n1 Mo nao, mi toktok tu long saed blong olgeta we oli no biliv long Kraes.\n\n2 Luk, ?bae yufala i biliv long dei blong panis blong yufala?—luk, taem we Lod bae i kam, yes, we i bigfala dei ia, taem we bae oli rolem wol tugeta olsem wan skrol, mo ol samting blong wol bae i ronaot wetem hot we i hot tumas, yes, long bigfala dei ia we bae oli karem yufala blong stanap long fored blong Smol Sipsip blong God—long taem ia, ?bae yufala i talem se i no gat wan God?\n\n3 Long taem ia, ?bae yufala i gohed blong tanem baksaed long Kraes, o yufala i save luk Smol Sipsip blong God? ?Yufala i ting se bae yufala i stap wetem hem, long taem we yufala i save ol rong blong yufala? ?Yufala i ting se bae yufala i save stap glad blong stap wetem tabu Man ia, taem we sol blong yufala i fulap wetem wan save blong ol rong blong yufala from we yufala i bin brekem ol loa blong hem long evri taem?\n\n4 Luk, mi talem long yufala se bae yufala i filim nogud moa blong stap wetem wan tabu mo stret God, wetem wan save blong ol doti blong yufala long fored blong hem, bitim we bae yufala i filim blong stap wetem sol we devel i stap kontrolem olgeta, we oli stap long hel.\n\n5 From luk, taem we bae yufala i kam blong luk neked blong yufala long fored blong God, mo tu, glori blong God, mo tabu fasin blong Jisas Kraes, bae i laetem wan laet blong faea we i no save ded long yufala.\n\n6 O long taem ia yufala we i no biliv, bae yufala i tanem yufala i go long Lod; askem strong long Papa long nem blong Jisas, blong maet bae oli save faenem se yufala i no gat mak long yufala, yufala i klin evriwan, naes, mo waet, from yufala i bin kam klin tru long blad blong Smol Sipsip, long bigfala mo las dei.\n\n7 Mo bakegen mi toktok long yufala we i tanem baksaed long ol revelesen blong God, mo talem se oli stop finis, se i no gat eni revelesen, o ol profesi, o ol presen, o hiling, o fasin blong toktok long plante lanwis, mo fasin blong talem mining blong ol lanwis.\n\n8 Luk mi talem long yufala, hem we i tanem baksaed long ol samting ia, i no save gospel blong Kraes; yes, hem i no bin ridim ol skripja, sapos hem i bin ridim, hem i no save andastanem olgeta.\n\n9 From ?yumi no ridim se God i semmak long yestedei, tedei, mo blong oltaem, mo long hem, i no gat jenis mo i no gat smol jenis nating?\n\n10 Mo nao, sapos, long tingting blong yufala, yufala i tingting long wan god we i stap jenis, mo long hem, i save gat smol jenis, ale, long tingting blong yufala, yufala i tingting long wan god we i no wan God blong ol merikel.\n\n11 Be luk, bae mi soem long yufala wan God blong ol merikel, we i God blong Ebraham, mo God blong Aesak, mo God blong Jekob; mo hem i semfala God ia we i bin mekem ol heven mo wol, mo evri samting we i stap long olgeta.\n\n12 Luk, hem i bin mekem Adam, mo tru long Adam, foldaon blong man i kam. Mo from foldaon blong man, Jisas Kraes i bin kam, hem i Papa mo Pikinini; mo from Jisas Kraes, fasin blong pemaot man i kam.\n\n13 Mo from fasin blong pemaot man, we i bin kam tru long Jisas Kraes, oli karem olgeta oli gobak long fes blong Lod; yes, long fasin ia nao, Lod i pemaot evri man, from ded blong Kraes i mekem laef bakegen long ded i hapen, we i mekem wan fasin blong pemaot man aot long wan slip we i no gat en i hapen, mo aot long slip ia, evri man bae i wekap tru long paoa blong God, taem we pupu bae i blo; mo bae oli girap, ol smolman tugeta wetem ol bigman, mo evriwan bae i stanap long fored blong kot blong hem, we Lod i bin pemaot olgeta finis mo oli fri long rop blong ded we i no save finis, we ded ia i wan ded blong bodi.\n\n14 Mo long taem ia, jajmen blong Tabu Wan i kam long olgeta; mo afta, taem ia bae i kam we hem we i doti bae i doti i stap; mo hem we i stret mo gud bae i stret mo gud i stap; hem we i glad bae i glad i stap; mo hem we i no glad bae i no glad i stap.\n\n15 Mo nao, O yufala evriwan we long tingting blong yufala, yufala i tingting long wan god we i no save mekem ol merikel, mi wantem askem long yufala, ?evri samting ia i bin hapen finis, we mi bin talem? ?En i kam finis? Luk mi talem long yufala, No; mo God i no bin stop blong stap wan God blong ol merikel.\n\n16 Luk, ?ol samting we God i bin mekem i no gudfala long ae blong yumi? Yes, ?mo huia i save andastanem ol gudfala wok blong God?\n\n17 ?Huia bae i talem se i no bin wan merikel, we tru long toktok blong hem, heven mo wol bae i stap; mo tru long paoa blong toktok blong hem, i bin mekem man wetem das blong graon; mo tru long paoa blong toktok blong hem, ol merikel oli bin hapen?\n\n18 Mo ?huia bae i talem se Jisas Kraes i no bin mekem plante bigfala merikel? Mo i bin gat plante bigfala merikel we i bin hapen tru long han blong ol aposol.\n\n19 Mo sapos ol merikel oli bin hapen long taem ia, ?from wanem God i stop blong stap wan God blong ol merikel mo long semtaem i stap wan Man we i no save jenis? Mo luk, mi talem long yufala, hem i no jenis; sapos hem i jenis, bae hem i stop blong stap God; mo hem i no stop blong stap God, mo hem i wan God blong ol merikel.\n\n20 Mo stamba tingting from wanem hem i stop blong mekem ol merikel long medel blong ol pikinini blong ol man, i from oli slak from oli bin lusum bilif, mo oli aot long stret rod, mo oli no save God ia we oli mas trastem.\n\n21 Luk, mi talem long yufala se, eni man we i biliv long Kraes, mo i no gat tu tingting nating long eni samting; eni samting we bae hem i askem long Papa long nem blong Kraes, bae Papa i givim long hem; mo promes ia i go long evriwan, mo i go kasem ol en blong wol.\n\n22 From luk, olsem ia nao Jisas Kraes, Pikinini blong God, i bin talem long ol disaepol blong hem we bae oli stastap, yes, mo tu long evri disaepol blong hem, blong grup blong ol pipol oli harem: “Yufala i go long ful wol, mo prijim gospel long evri man;\n\n23 Mo hem we i biliv mo i kasem baptaes bae Lod i sevem hem, be hem we i no biliv bae devel bae i stap kontrolem hem;\n\n24 Mo olgeta saen ia bae oli folem olgeta we oli biliv—long nem blong mi bae oli sakemaot ol devel; bae oli toktok wetem ol niu lanwis; bae oli holem ol snek; mo sapos oli dring eni posen we i save kilim man i ded, hemia bae i no kilim olgeta; bae oli putum ol han antap long olgeta we oli sik mo bae oli kam oraet;\n\n25 Mo eniwan we bae i biliv long nem blong mi mo hem i no gat tu tingting nating long eni samting, long hem bae mi konfemem se ol toktok blong mi oli tru, i go kasem evri en blong wol.”\n\n26 Mo nao, luk, ?huia i save stanap agensem ol wok blong Lod? ?Huia i save tanem baksaed long ol toktok blong hem? ?Huia bae i girap agensem paoa blong Lod we i strong tumas? ?Huia bae i lukdaon long ol wok blong Lod? ?Huia bae i lukdaon long ol pikinini blong Kraes? Yufala i luk, yufala evriwan we i lukdaon long ol wok blong Lod, from bae yufala i sapraes mo ded.\n\n27 O, ale no lukdaon, mo no sapraes, be mekem folem ol toktok blong Lod, mo askem Papa long nem blong Jisas, from eni samting we bae yufala i nidim. No gat tu tingting, be biliv, mo stat, olsem long ol taem blong bifo, mo kam long Lod wetem ful hat blong yufala, mo wok from fasin blong sevem yufalawan wetem fasin blong fraet mo seksek long fored blong hem.\n\n28 Stap waes long ol dei blong tes blong yufala; tekemaot long yufalawan, evri kaen doti; no askem samting we bae yufala i go yusum long ol rabis tingting blong yufala, be askem samting wetem wan strong tingting we i no save muvmuv, blong bae yufala i no foldaon long eni temtesen, be, bae yufala i wok blong God ia we i tru mo i stap laef.\n\n29 Meksua se yufala i no kasem baptaes taem we yufala i no klin inaf; meksua se yufala i no tekem sakramen blong Kraes taem we yufala i no klin inaf; be meksua se yufala i mekem evri samting long taem we yufala i klin inaf, mo mekem samting ia long nem blong Jisas Kraes, Pikinini ia blong God we i stap laef; mo sapos yufala i mekem samting ia, mo stap strong kasem en, bae God i no sakemaot yufala nating.\n\n30 Luk, mi toktok long yufala olsem se mi ded finis mo stap toktok; from mi save se bae yufala i gat ol toktok blong mi.\n\n31 No tok agensem mi from mi no stret evriwan, mo papa blong mi tu, from hem i no stret evriwan; mo tu olgeta ia we oli bin raet bifo hem; be i moa gud se yufala i talem tangkyu long God we hem i bin soemaot long yufala, ol samting blong mifala we i no stret evriwan, blong mekem se yufala i save lanem blong stap moa waes bitim we mifala i bin stap.\n\n32 Mo nao, luk, mifala i bin raetem histri ia folem save blong mifala, long ol leta, we oli singaotem long medel blong mifala, niufala lanwis blong Ijip, we oli bin pasem daon long mifala mo mifala i bin jenisim, folem fasin blong toktok blong mifala.\n\n33 Mo sapos we ol buk blong mifala oli bin bigwan inaf, bae mifala i raetemdaon long lanwis blong Hibru; be mifala i bin jenisim lanwis blong Hibru tu; mo sapos we mifala i bin save raet long lanwis blong Hibru, luk, bae yufala i no gat eni samting we i no stret evriwan long histri blong mifala.\n\n34 Be Lod i save ol samting we mifala i bin raetemdaon, mo tu, se i no gat wan narafala pipol we i save lanwis blong mifala; mo from we i no gat wan narafala pipol i save lanwis blong mifala, from hemia, hem i bin mekem rere ol wei blong talem mining blong olgeta.\n\n35 Mo oli bin raetem ol samting ia blong mifala i save karemaot long ol klos blong mifala, blad blong ol brata blong mifala we oli bin kam slak from oli bin lusum bilif.\n\n36 Mo luk, ol samting ia we mifala i bin wantem long saed blong ol brata blong mifala, yes, we i blong oli kambak long save abaot Kraes, oli folem ol prea blong evri sent we oli bin stap long graon.\n\n37 Mo bae Lod Jisas Kraes i letem se ol prea blong olgeta oli kasem ansa folem fet blong olgeta; mo bae God Papa i tingbaot kavenan we hem i bin mekem wetem laen blong Isrel; mo bae hem i blesem olgeta blong oltaem, tru long fet long nem blong Jisas Kraes. Amen.\n\n", "ether 1": "[center][font_size=26]Buk blong Ita[/font_size][/center]\n\nHistri blong Ol Man blong Jared, we oli bin tekem, aot long ol twantefo buk we ol pipol blong Limhae oli bin faenem long ol dei blong King Mosaea.\n\n[center][font_size=26]Japta 1[/font_size][/center]\n\n[i]Moronae i raetemsot ol toktok we Ita hem i bin raetem—Oli soemaot famli laen blong Ita—Lanwis blong Ol Man blong Jared i no bin jenis long Taoa blong Babel—Lod i promes blong lidim olgeta i go long wan graon we i gud tumas mo mekem olgeta i kam wan gudfala nesen.[/i]\n\n1 Mo nao mi, Moronae, mi gohed blong raetem wan histri blong olgeta we oli bin stap laef bifo we han blong Lod i bin prapa spolem gud olgeta long fes blong kantri ia long Not.\n\n2 Mo mi tekem histri blong mi aot long ol twante mo fo buk we ol pipol blong Limhae oli bin faenem, we oli singaotem Buk blong Ita.\n\n3 Mo from mi ting se fasfala pat blong histri ia, we i tokbaot wok blong mekem wol ia, mo tu, long saed blong Adam, mo wan histri stat long tetaem ia i go kasem bigfala taoa, mo eni samting we i bin hapen long medel blong ol pikinini blong ol man kasem tetaem ia, i stap long medel blong Ol Jiu—\n\n4 From hemia, mi no raetem ol samting ia we oli bin hapen stat long ol dei blong Adam kasem taem ia; be oli stap long ol buk; o huia i faenem olgeta, semfala man ia bae i gat paoa, blong hem i save kasem ful histri.\n\n5 Be luk, mi no givim ful histri, be wan pat blong histri mi givim, stat long taoa go kasem taem we oli bin smasgud.\n\n6 Mo long fasin ia mi givim histri ia. Hem we hem i bin raetem histri ia, i Ita, mo hem i bin wan laen blong Korianta.\n\n7 Korianta i boe blong Moron.\n\n8 Mo Moron i boe blong Item.\n\n9 Mo Item i boe blong Aha.\n\n10 Mo Aha i boe blong Set.\n\n11 Mo Set i boe blong Siblon.\n\n12 Mo Siblon i boe blong Kom.\n\n13 Mo Kom i boe blong Koriantum.\n\n14 Mo Koriantum i boe blong Amnigada.\n\n15 Mo Amnigada i boe blong Eron.\n\n16 Mo Eron i wan laen blong Het, we i boe blong Hiatom.\n\n17 Mo Hiatom i boe blong Lib.\n\n18 Mo Lib i boe blong Kis.\n\n19 Mo Kis i boe blong Korom.\n\n20 Mo Korom i boe blong Livae.\n\n21 Mo Livae i boe blong Kim.\n\n22 Mo Kim i boe blong Morianton.\n\n23 Mo Morianton i wan laen blong Riplakis.\n\n24 Mo Riplakis i boe blong Ses.\n\n25 Mo Ses i boe blong Het.\n\n26 Mo Het i boe blong Kom.\n\n27 Mo Kom i boe blong Koriantum.\n\n28 Mo Koriantum i boe blong Ima.\n\n29 Mo Ima i boe blong Oma.\n\n30 Mo Oma i boe blong Sul.\n\n31 Mo Sul i boe blong Kib.\n\n32 Mo Kib i boe blong Oraeha, we i boe blong Jared;\n\n33 we Jared ia i kamaot long hem wetem brata blong hem mo ol famli blong tufala, wetem sam narafala mo ol famli blong olgeta, aot long bigfala taoa, long taem we Lod i bin tantanem jenisim lanwis blong ol pipol, mo i promes long kros blong hem se oli mas seraot i go olbaot long ful fes blong wol; mo folem toktok blong Lod, ol pipol ia oli bin seraot olbaot.\n\n34 Mo brata blong Jared from hem i wan bigfala mo strongfala man, mo wan man we Lod i laekem hem tumas, Jared, brata blong hem, i bin talem long hem: “Prea long Lod, blong bae hem i no tantanem jenisim lanwis blong yumi blong yumi no save ol toktok blong yumi.”\n\n35 Mo i bin hapen se brata blong Jared i prea long Lod, mo Lod i gat sore long Jared; from hemia, hem i no tantanem jenisim lanwis blong Jared; mo Jared mo brata blong hem, tufala i save haremsave tufala bakegen.\n\n36 Afta, Jared i talem long brata blong hem: “Prea bakegen long Lod, mo blong bae i save tanem kros blong hem i go longwe long olgeta we oli ol fren blong yumi, blong hem i no tantanem jenisim lanwis blong olgeta.”\n\n37 Mo i bin hapen se brata blong Jared i bin prea long Lod, mo Lod i gat lav mo sore long ol fren blong olgeta mo ol famli blong olgeta tu, mekem se hem i no jenisim lanwis blong olgeta.\n\n38 Mo i bin hapen se Jared i toktok bakegen long brata blong hem, i talem: “Go mo askem long Lod sapos ?hem bae i ronemaot yumi long graon? Mo sapos bae hem i ronemaot yumi long graon, askem long hem, ?weaples bae yumi go long hem? ?Be huia i save sapos Lod bae i tekem yumi go long wan graon we i moa gud bitim evri graon long wol? Mo sapos bae i olsem, bae yumi stap fetful long Lod, blong mekem se yumi save kasem graon ia olsem se i kam long ol papa.”\n\n39 Mo i bin hapen se brata blong Jared i prea long Lod folem toktok we i kamaot long maot blong Jared.\n\n40 Mo i bin hapen se Lod i harem brata blong Jared, mo i gat lav mo sore long hem, mo i talem long hem:\n\n41 “Go wok mo karem i kam tugeta, ol grup blong ol animol blong yu, man tugeta wetem woman animol, blong evri kaen; mo tu, ol evri kaen sid blong graon; mo ol famli blong yu; mo tu, Jared brata blong yu mo famli blong hem; mo tu, ol fren blong yu mo ol famli blong olgeta, mo ol fren blong Jared mo ol famli blong olgeta.\n\n42 Mo afta we yu mekem samting ia, bae yu go long fored blong olgeta daon long vale we i stap long not. Mo long ples ia, bae mi mitim yu, mo bae mi go long fored blong yu long wan graon we i moa gud bitim evri graon blong wol.\n\n43 Mo long ples ia, bae mi blesem yu mo ol pikinini blong yu, mo resemap, blong mi, aot long ol pikinini blong yu mo ol pikinini blong brata blong yu, mo olgeta we bae oli go wetem yu, wan strong kantri. Mo bae i no gat wan we i moa strong bitim kantri ia we bae mi resemap blong mi aot long ol pikinini blong yu, long ful fes blong wol. Mo olsem ia nao, bae mi mekem long yu from longfala taem ia we yu bin prea long mi.”\n\n", "ether 2": "[center][font_size=26]Japta 2[/font_size][/center]\n\n[i]Ol laen blong Jared oli rere from wokbaot blong olgeta blong go long wan promes graon—Hem i wan graon we i gud tumas we long hem ol man oli mas wok blong Kraes o bae oli brumaot olgeta—Lod i toktok long brata blong Jared blong tri aoa—Ol laen blong Jared oli bildim ol sip—Lod i askem brata blong Jared blong givim wan plan, long hao nao bae oli putum laet long ol sip ia.[/i]\n\n1 Mo i bin hapen se Jared mo brata blong hem, mo ol famli blong olgeta, mo tu, ol fren blong Jared, mo brata blong hem mo ol famli blong olgeta, oli go daon long vale we i stap long Not, (mo nem blong vale i Nimrod, we oli singaotem afta strong man ia blong lukaotem animol long bus) wetem ol animol blong olgeta we oli karem i kam tugeta, man mo woman blong evri kaen.\n\n2 Mo tu, oli bin putum ol rop blong holem animol mo kasem ol pijin blong skae; mo tu, oli mekem rere wan kontena we insaed long hem i gat ol fis blong wota we oli karem wetem olgeta.\n\n3 Mo tu, oli bin karem wetem olgeta deseret, we, long lanwis ia, i wan sugabag; mo olsem ia nao oli bin karem wetem olgeta ol grup blong ol sugabag, mo evri kaen samting we i stap long fes blong graon, ol sid blong evri kaen.\n\n4 Mo i bin hapen se taem we oli kam daon insaed long vale blong Nimrod, Lod i kam daon mo toktok wetem brata blong Jared; mo hem i stap insaed long wan klaod, mo brata blong Jared i no bin luk hem.\n\n5 Mo i bin hapen se Lod i givim oda long olgeta se oli mas go long waelples, yes, insaed long ples ia we i neva bin gat man i go bifo. Mo i bin hapen se Lod i go long fored blong olgeta, mo i toktok wetem olgeta long taem we hem i stanap insaed long wan klaod, mo i talemaot long olgeta weaples oli mas wokbaot.\n\n6 Mo i bin hapen se oli wokbaot long waelples, mo oli bildim ol sip, we wetem ol sip ia, oli krosem plante wota, mo han blong Lod i bin lidim olgeta oltaem.\n\n7 Mo Lod i no bin wantem letem se oli mas stop bitim solwota long waelples, be hem i wantem se oli mas go kasem graon blong promes, we i moa gud tumas bitim evri narafala graon, we Lod God i bin holem i stap blong wan pipol we oli gat stret mo gud fasin.\n\n8 Mo long kros blong hem, hem i bin mekem strong promes long brata blong Jared, se eni man we bae i stap long graon blong promes, stat long tetaem ia i go mo blong oltaem, i mas wok blong hem, we hem nomo i God mo i tru, sapos no, bae oli mas brumaot olgeta long taem we kros blong hem we i fulwan bae i kam long olgeta.\n\n9 Mo nao, mifala i save luk ol loa blong God long saed blong graon ia, se hem i wan graon blong promes; mo eni kantri we bae i stap long hem, i mas wok blong God, o bae God i brumaot olgeta long taem we kros blong hem we i fulwan bae i kam long olgeta. Mo kros blong hem we i fulwan i kam long olgeta long taem we oli raep long rabis fasin.\n\n10 From luk, hemia i wan graon we i gud tumas bitim evri narafala graon; taswe, hem we i stap long hem, bae i wok blong God, o bae God i brumaot olgeta; from hemia i loa blong God we i no gat en. Mo hemia bae i no hapen kasem taem we rabis fasin long medel blong ol pikinini blong graon ia i fulwan, we bae God i brumaot olgeta.\n\n11 Mo hemia i kam long yufala, O yufala Ol Jentael, blong yufala i save gat save long saed blong ol loa blong God—blong yufala i save sakem sin, mo no gohed long rabis fasin blong yufala kasem taem we i fulwan i kam, blong yufala i no mekem kros blong God we i fulwan i kam daon long yufala, olsem we olgeta we oli stap laef long graon ia oli bin mekem bifo long taem ia.\n\n12 Luk, hemia i wan gudfala graon tumas, mo eni kantri we bae i stap long hem, bae i fri long fasin blong stap slef, mo i no stap andanit long narafala paoa, mo i fri long evri narafala kantri andanit long heven, sapos bae oli wok nomo blong God blong graon ia, we i Jisas Kraes, we i bin soemaot hem tru long ol samting we mifala i bin raetem.\n\n13 Mo nao mi gohed wetem histri blong mi; from luk, i bin hapen se Lod i tekem Jared mo ol brata blong hem i kam kasem bigfala solwota ia we i seraotem ol kantri. Mo taem we oli kam long solwota oli stanemap ol tenet blong olgeta; mo oli singaotem nem blong ples ia, Moriankama; mo oli stap long ol tenet, mo oli stap long ol tenet long so blong solwota blong spes blong fo yia.\n\n14 Mo i bin hapen se long en blong fo yia, Lod i kam bakegen long brata blong Jared, mo i stanap insaed long wan klaod mo i toktok wetem hem. Mo blong spes blong tri aoa Lod i toktok wetem brata blong Jared, mo i stretem hem from hem i no bin tingbaot blong singaotem nem blong Lod.\n\n15 Mo brata blong Jared i bin sakem sin, from nogud fasin we hem i bin mekem, mo hem i singaotem nem blong Lod from ol brata blong hem we oli stap wetem hem. Mo Lod i talem long hem: “Bae mi fogivim yu mo ol brata blong yu long ol sin blong olgeta, be yufala i no mas mekem sin bakegen, from yufala i mas tingbaot se Spirit blong mi bae i no wok oltaem wetem man; taswe, sapos bae yufala i mekem sin kasem taem we yufala i raep fulwan, bae Lod i katem yufala aot long fored blong hem. Mo hemia i ol tingting blong mi long saed blong graon we bae mi givim long yufala blong graon we i kam long ol papa; from bae i wan graon we i gudfala tumas bitim evri narafala graon.”\n\n16 Mo Lod i bin talem: “Go blong wok mo bildim ol sip, folem semfala fasin we yufala i bin bildim bifo.” Mo i bin hapen se brata blong Jared i go wok, mo tu, ol brata blong hem, mo oli bildim ol sip long semfala fasin we oli bin bildim bifo, folem ol instraksen blong Lod. Mo ol sip ia oli smol, mo oli no hevi long solwota, semmak olsem wan pijin blong skae we i no hevi antap long wota.\n\n17 Mo oli bin bildim olgeta long wan fasin we oli strong mo sat gud, mekem se oli save holem wota olsem wan dis; mo botom blong olgeta i strong mo sat gud olsem wan dis; mo ol saed blong olgeta i strong mo sat gud olsem wan dis; mo ol en blong olgeta i bin sap; mo ol ples antap blong olgeta i strong mo sat gud olsem wan dis; mo longfala blong olgeta i olsem longfala blong wan tri; mo doa blong olgeta, taem we oli sarem, i strong mo sat gud olsem wan dis.\n\n18 Mo i bin hapen se brata blong Jared i prea long Lod, i talem: “O Lod mi bin mekem wok ia we yu talem long mi blong mekem, mo mi bin mekem ol sip ia folem wanem we yu bin talem long mi.\n\n19 Mo luk, O Lod, insaed long olgeta i no gat eni laet; ?weaples nao bae mifala i stia? Mo tu, mifala bae i ded, from insaed long olgeta, bae mifala i no save pulum win, be win we i stap insaed long olgeta nomo; from hemia, bae mifala i ded.”\n\n20 Mo Lod i bin talem long brata blong Jared: “Luk, bae yufala i mekem wan hol long ples antap, mo tu, long andanit; mo taem we bae yufala i sot long win, bae yufala i openem hol mo kasem win. Mo sapos i olsem se wota i kam insaed long yufala, luk, bae yufala i sarem hol, blong mekem se yufala i no save ded long wota we i kam insaed.”\n\n21 Mo i bin hapen se brata blong Jared i mekem olsem, folem wanem we Lod i talem.\n\n22 Mo hem i bin prea bakegen long Lod, i talem: “O Lod, luk mi bin mekem olsem we yu givim oda long mi blong mekem; mo mi mekem rere ol sip blong ol pipol blong mi, mo luk, i no gat eni laet insaed long olgeta. Luk, O Lod, ?bae yu letem se bae mifala i krosem bigfala wota ia long tudak?”\n\n23 Mo Lod i bin talem long brata blong Jared: “?Wanem nao yu wantem se mi mas mekem blong yufala i save gat laet insaed long ol sip blong yufala? From luk, yufala i no save gat ol windo, from bae oli brokbrok long pisis; mo tu, bae yufala i no tekem faea wetem yufala, from bae yufala i no mas go wetem laet blong faea.\n\n24 From luk, bae yufala i stap olsem wan welfis long medel blong solwota; from bigfala hil blong ol wef bae oli foldaon long yufala. Be bae mi karem yufala i kam antap bakegen aot long ol dip ples blong solwota; from ol win oli kamaot long maot blong mi, mo tu, ol ren mo ol wota, mi nao mi sendem i go.\n\n25 Mo luk, mi mekem rere yufala agensem olgeta samting ia; from yu no save krosem bigfala dip solwota ia, sapos mi no mekem yufala i rere agensem ol wef blong solwota, mo ol win we oli blo i go, mo ol wota we bae oli kam antap bigwan. From hemia, ?wanem nao yu wantem se bae mi mas mekem blong yu blong mekem se yufala i save gat laet long taem we ol dip ples blong solwota oli kavremap yufala?”\n\n", "ether 3": "[center][font_size=26]Japta 3[/font_size][/center]\n\n[i]Brata blong Jared i luk fingga blong Lod taem we hem i tajem ol sikstin ston—Kraes i soem spirit bodi blong Hem long brata blong Jared—Olgeta we oli gat wan save we i stret evriwan, oli no save stap aotsaed long vel—Lod i givim ol samting blong talem mining blong lanwis blong mekem histri blong ol laen blong Jared i kam long laet.[/i]\n\n1 Mo i bin hapen se brata blong Jared, (nao namba blong ol sip we oli bin mekem i rere i kasem eit) i go aot long bigfala hil we oli singaotem bigfala hil Selem, from hem i hae tumas, mo hem i meltem wan ston, blong mekem sikstin smol ston; mo oli waet mo klia, hem i olsem glas we oli save lukluk tru long hem; mo hem i karem olgeta long ol han blong hem, i go antap evriwan blong bigfala hil, mo hem i prea bakegen long Lod, i talem:\n\n2 “O Lod yu bin talem se bambae ol wota we bae oli kam antap bigwan, oli mas raonem mifala. Nao luk, O Lod, mo yu no stap kros long wokman blong yu from hem i no strong long fored blong yu; from mifala i save se yu yu tabu mo stap long ol heven, mo we mifala i no stret mo i no gud long fored blong yu; from foldaon, fasin blong mifala i bin kam nogud oltaem; be, O Lod, yu yu bin givim long mifala wan komanmen se mifala i mas singaotem yu, blong mekem se, long yu, mifala i save kasem samting folem wanem we mifala i wantem.\n\n3 Luk, O Lod, yu bin panisim mifala from nogud fasin blong mifala, mo ronemaot mifala, mo blong plante yia ia mifala i stap long wan waelples; be, yu gat sore long mifala. O Lod, lukluk long mi wetem sore, mo tanem kros blong yu i go longwe long ol pipol ia blong yu, mo no letem se bae oli go aot blong krosem bigfala dip solwota ia long tudak; be luk ol samting ia we mi bin meltem aot long ston.\n\n4 Mo mi save, O Lod, se yu yu gat evri paoa, mo save mekem eni samting we yu wantem, blong helpem man; from hemia, tajem ol ston ia, O Lod, wetem fingga blong yu, mo mekem rere olgeta blong oli save saen long tudak; mo bae oli saenem mifala insaed long ol sip we mifala i bin mekem rere, blong mifala i save gat laet taem we bae mifala i krosem solwota.\n\n5 Luk, O Lod, yu save mekem samting ia. Mifala i save se yu yu save soemaot bigfala paoa, we i luk smol long haremsave blong ol man.”\n\n6 Mo i bin hapen se taem we brata blong Jared i talem ol toktok ia, luk, Lod i bin stretem han blong hem mo i tajem ol ston ia wan afta narawan wetem fingga blong hem. Mo vel i bin kamaot long ol ae blong brata blong Jared, mo hem i luk fingga blong Lod; mo i olsem fingga blong wan man, olsem bodi blong mit mo bun mo blad; mo brata blong Jared i foldaon long fored blong Lod, from fraet i jokem hem.\n\n7 Mo Lod i luk se brata blong Jared i foldaon long graon; mo Lod i talem long hem: “Girap, mo ?from wanem yu foldaon?”\n\n8 Mo hem i talem long Lod: “Mi bin luk fingga blong Lod, mo mi fraet se bae hem i kilim mi; from mi no bin save se Lod i gat bodi blong mit mo bun, mo blad.”\n\n9 Mo Lod i bin talem long hem: “From fet blong yu, yu bin luk we bae mi tekem long mi bodi blong mit mo bun, mo blad; mo i neva bin gat man we i kam long fored blong mi wetem fet we i bigwan tumas semmak olsem we yu yu gat; from sapos i no bin olsem, bae yu no save luk fingga blong mi. ?Yu bin luk moa bitim hemia?”\n\n10 Mo hem i ansa: “No; Lod, soemaot yuwan long mi.”\n\n11 Mo Lod i talem long hem: “?Yu bilivim ol toktok we bae mi talem?”\n\n12 Mo hem i ansa: “Yes, Lod, mi save se yu stap talem trutok, from yu yu wan God blong trutok, mo yu no save giaman.”\n\n13 Mo afta we hem i talem ol toktok ia, luk, Lod i soemaot hemwan long hem, mo i talem: “From yu save ol samting ia, Lod i pemaot yu long foldaon; from hemia, mi karem yu i kambak long ples we mi stap long hem; from hemia, mi soemaot miwan long yu.\n\n14 Luk, mi mi hem we God i bin mekem i rere stat long stat blong wol, blong pemaot ol pipol blong mi. Luk, Mi mi Jisas Kraes. Mi mi Papa mo Pikinini. Long mi, bae evri man i gat laef, mo hemia we i no save finis, mo tu, olgeta we bae oli biliv long nem blong mi; mo bae oli kam ol boe blong mi mo ol gel blong mi.\n\n15 Mo mi neva bin soemaot miwan long man we mi bin mekem, from i neva bin gat wan man we i biliv long mi semmak olsem yu biliv. ?Yu luk se mi bin mekem yu folem pikja blong mi? Yes, mo tu, mi bin mekem evri man long stat, folem pikja blong mi.\n\n16 Luk, bodi ia, we yu stap luk naoia, i bodi blong spirit blong mi; mo man, mi bin mekem folem bodi blong spirit blong mi; mo i semmak olsem we mi soemaot long yu we mi stap long spirit, bae mi soemaot mi long ol pipol blong mi long bodi blong mit mo bun.”\n\n17 Mo nao, olsem mi, Moronae, i bin talem se mi no save mekem ful histri blong ol samting we oli bin raetem, from hemia, i naf long mi blong talem se Jisas i soemaot hemwan long man ia long spirit, hem i folem fasin mo i folem pikja blong semfala bodi ia we hem bin soemaot hemwan long Ol Man blong Nifae.\n\n18 Mo hem i bin givhan long hem olsem we hem i bin givhan long Ol Man blong Nifae; mo evri samting ia, blong mekem se man ia i save gat save se hem i God, from plante bigfala wok we Lod i bin soem long hem.\n\n19 Mo from save blong man ia, i no save hapen se bae hem i stap aotsaed long vel; mo hem i bin luk fingga blong Jisas, we, taem we hem i bin luk, hem i bin foldaon wetem fraet; from hem i save se hemia, i fingga blong Lod; nao hem i nomo bin gat fet, from hem i bin save, mo hem i nogat tu tingting nating long eni samting.\n\n20 Taswe, from hem i gat save ia we i stret evriwan long saed blong God, i no save hapen se bae hem i stap aotsaed long vel; from hemia, hem i bin luk Jisas; mo Jisas i bin givhan long hem.\n\n21 Mo i bin hapen se Lod i talem long brata blong Jared: “Luk, yu no mas letem ol samting ia we yu bin luk mo yu bin harem blong go aot long wol, kasem taem ia we bae i kam we bae mi leftemap nem blong mi long bodi blong mit mo bun; taswe, bae yu holemtaet gud ol samting ia we yu bin luk mo bin harem, mo no soem samting ia long eni man.\n\n22 Mo luk, taem we bae yu kam long mi, bae yu raetem ol samting ia mo silim olgeta, blong i no gat wan man we i save talem mining blong olgeta; from bae yu raetem olgeta long wan lanwis we oli no save ridim olgeta.\n\n23 Mo luk, tufala ston ia bae mi givim long yu, mo bae yu silim tufala tu wetem ol samting we bae yu raetem.\n\n24 From luk, lanwis we bae yu raetem mi bin tantanem jenisim; taswe, bae mi mekem long taem we mi jusum se bae ol ston ia, bae oli mekem i kam klia long ae blong ol man, ol samting ia we bae yu raetemdaon.”\n\n25 Mo afta we Lod i bin talem ol toktok ia, hem i soem long brata blong Jared, evri pipol blong wol we i bin stap laef bifo, mo tu, olgeta we bae oli kam; mo hem i no blokem brata blong Jared blong luk olgeta, i go kasem en blong wol tu.\n\n26 From hem i bin talem long brata blong Jared long ol taem bifo, se sapos hem i biliv long hem se hem i save soem long hem evri samting—bae hem i soemaot long hem; from hemia, Lod i no bin save holemtaet eni samting long hem, from hem i bin save se Lod i save soem long hem evri samting.\n\n27 Mo Lod i bin talem long hem: “Raetemdaon ol samting ia mo silim olgeta; mo bae mi soem olgeta long taem we mi jusum long ol pikinini blong ol man.”\n\n28 Mo i bin hapen se Lod i givim oda long hem se hem i mas silim tufala ston ia we hem i bin kasem, mo no soem tufala, kasem taem we Lod bae i soemaot olgeta long ol pikinini blong ol man.\n\n", "ether 4": "[center][font_size=26]Japta 4[/font_size][/center]\n\n[i]Lod i givim oda long Moronae blong silim ol samting we brata blong Jared i bin raetem—Bae oli no kamaot kasem taem we ol man oli gat fet semmak olsem hemia blong brata blong Jared—Kraes i givim oda long ol man blong bilivim ol toktok blong Hem mo olgeta toktok blong ol disaepol blong Hem—Lod i givim oda long ol man blong oli sakem sin, bilivim gospel, mo letem Hem i sevem olgeta.[/i]\n\n1 Mo Lod i bin givim oda long brata blong Jared blong go daon aot long bigfala hil, aot long fes blong Lod, mo raetemdaon ol samting we hem i bin luk, mo Lod i bin blokem se oli no kamaot long medel blong ol pikinini blong ol man kasem afta we bae oli leftemap hem antap long kros; mo from stamba tingting ia king Mosaea i bin holemtaet olgeta, blong oli no mas kam long wol kasem afta we Kraes bae i soemaot hemwan long ol pipol blong hem.\n\n2 Mo afta Kraes i bin soemaot hemwan long ol pipol blong hem, hem i givim oda se oli mas soemaot ol samting ia.\n\n3 Mo nao, afta long samting ia, olgeta evriwan i bin kam slak from oli lusum bilif; mo i no gat wan be Ol Man blong Leman nomo, mo oli bin sakemaot gospel blong Kraes; from hemia, mi mi kasem oda se mi mas haedem olgeta bakegen andanit long graon.\n\n4 Luk, mi bin raetem long ol buk ia ol stret samting we brata blong Jared i bin luk; mo i neva i bin gat eni samting we i moa bigfala we Lod i soemaot bitim ol samting ia we Lod i bin soemaot long brata blong Jared.\n\n5 Taswe, Lod i bin givim oda long mi blong raetemdaon olgeta; mo mi raetem olgeta. Mo hem i bin givim oda long mi se mi mas silim olgeta; mo tu, hem i givim oda blong mi mas silim ol mining blong olgeta; mekem se mi bin silim ol samting ia blong tanem lanwis folem komanmen blong Lod.\n\n6 From Lod i bin talem long mi: “Bae oli no mas go long Ol Jentael kasem dei we bae oli sakem rabis fasin blong olgeta, mo kam klin long fored blong Lod.\n\n7 Mo long dei ia we bae oli yusum fet long mi, Lod i talem, olsem we brata blong Jared i bin mekem, blong oli save kam tabu long mi, afta bae mi soemaot long olgeta ol samting we brata blong Jared i bin luk, go kasem we mi eksplenem long olgeta evri revelesen blong mi, Jisas Kraes i talem, Pikinini blong God, Papa blong ol heven mo blong wol, mo evri samting we oli stap insaed long olgeta.\n\n8 Mo hem we bae i faet agensem toktok blong Lod, mekem hem i stap anda long wan strong nogud tok we oli sakem long hem; mo hem we i tanem baksaed long ol samting ia, mekem hem i stap anda long wan strong nogud tok we oli sakem long hem; from long olgeta ia, bae mi no soemaot ol samting we oli moa bigfala, Jisas Kraes i talem; from mi mi hem we i stap toktok.\n\n9 Mo long oda blong mi, ol heven oli open mo oli sat; mo long toktok blong mi, wol bae i seksek; mo long oda blong mi, olgeta we oli stap laef long hem bae oli ded, semmak olsem tru long long faea.\n\n10 Mo hem we i no bilivim ol toktok blong mi, hem i no bilivim ol disaepol blong mi; mo sapos i olsem se mi no toktok, yufala i jajem, from bae yufala i save se hem i mi, we i toktok, long las dei.\n\n11 Be hem we i bilivim ol samting ia we mi bin talemaot, hem bae mi visitim tru long ol samting we Spirit blong mi bae i soemaot, mo bae hem i save mo witnesem. From se, from Spirit blong mi, bae hem i save se ol samting ia oli tru; from oli lidim ol man blong mekem gud fasin.\n\n12 Mo eni samting we i lidim ol man blong mekem gud fasin, i kamaot long mi; from gud samting i no kamaot long eni man sapos i no tru long mi. Mi, mi semfala man ia we i lidim ol man blong mekem evri gud fasin; hem we bae i no bilivim ol toktok blong mi, bae i no bilivim mi—se mi mi stap; mo hem we bae i no bilivim mi bae hem i no bilivim Papa we i bin sendem mi. From luk, mi mi Papa, mi mi laet, mo laef, mo trutok blong wol.\n\n13 Kam long mi, O yufala Ol Jentael, mo bae mi soem long yufala ol samting we oli moa bigfala, save ia we mi bin haedem from fasin blong no gat bilif.\n\n14 Kam long mi, O yufala laen blong Isrel, mo bae mi soemaot long yufala hamas nao ol bigfala samting we Papa i bin mekem rere blong yufala, stat long stat blong wol; mo i no bin kam long yufala, from fasin blong no gat bilif.\n\n15 Luk, taem we bae yufala i teremaot vel ia blong no gat bilif, we i stap mekem yufala i stap long nogud ples blong yufala blong fasin nogud, mo hat we i strong, mo maen we i blaen, afta bae ol bigfala mo gudfala samting we i bin haed long stat blong stat blong wol long yufala—yes, taem we bae yufala i prea long Papa long nem blong mi, wetem wan hat we i sore mo wan spirit we i wantem blong sakem sin, afta bae yufala i save se Papa i bin tingbaot kavenan we hem i bin mekem wetem ol papa blong yufala, O laen blong Isrel.\n\n16 Mo afta bae ol revelesen blong mi we mi bin mekem se wokman blong mi Jon i raetemdaon, mi save eksplenem long ae blong evri pipol. Tingbaot, taem we yufala i luk ol samting ia, bae yufala i save se taem ia i kam kolosap we bae mi soemaot tru long ol samting we mi mekem.\n\n17 From hemia, taem we bae yufala i kasem histri ia, bae yufala i save se wok blong Papa i stat finis long ful fes blong graon.\n\n18 From hemia, sakem sin yufala evriwan long ol en blong wol, mo kam long mi, mo biliv long gospel blong mi, mo kasem baptaes long nem blong mi; from hem we i bilivim mo i kasem baptaes, bae Lod i sevem hem; be hem we i no biliv, bae i no save kam antap samtaem; mo ol saen bae oli folem olgeta we oli biliv long nem blong mi.\n\n19 Mo hem we oli faenem se hem i fetful long nem blong mi long las dei bae i kasem blesing, from bae oli leftemap hem blong stap long kingdom we oli bin rere blong hem, stat long stat blong wol. Mo luk, hem i mi we mi bin talem samting ia. Amen.”\n\n", "ether 5": "[center][font_size=26]Japta 5[/font_size][/center]\n\n[i]Ol trifala witnes mo wok hemwan bae i stanap olsem wan testemoni we Buk blong Momon i tru.[/i]\n\n1 Mo nao mi, Moronae, mi bin raetemdaon ol toktok we Lod i givim oda long mi blong raetemdaon, folem memori blong mi; mo mi bin talem long yufala ol samting we mi bin silim; from hemia, no tajem olgeta, blong yu save transletem; from mi blokem samting ia long yu, be afta nomo, taem bae God i luk se hemia i wan waes tingting.\n\n2 Mo luk, bae yu save gat janis blong soem ol buk ia long olgeta we bae oli help blong karem wok ia i kam;\n\n3 Mo bae oli soemaot olgeta long trifala tru long paoa blong God; taswe, bae oli save stret, se ol samting ia oli tru.\n\n4 Mo tru long maot blong trifala witnes, bae ol samting ia oli stanap; mo testemoni blong trifala, mo wok ia, we tru long hem bae oli soemaot paoa blong God, mo tu, toktok blong hem, we Papa, mo Pikinini, mo Tabu Spirit i witnesem—mo evri samting ia bae i stap olsem wan testemoni agensem wol long las dei.\n\n5 Mo sapos i olsem se oli sakem sin mo kam long Papa long nem blong Jisas, bae oli akseptem olgeta long kingdom blong God.\n\n6 Mo nao, sapos mi no gat eni raet long ol samting ia, yufala i jajem, from bae yufala i save se mi mi gat raet ia, taem we bae yufala i luk mi, mo bae yumi stanap long fored blong God long las dei. Amen.\n\n", "ether 6": "[center][font_size=26]Japta 6[/font_size][/center]\n\n[i]Win i pusum ol sip blong ol laen blong Jared, i go long promes graon—Ol pipol oli presem Lod from gudfala fasin blong Hem—Oli jusum Oraeha blong kam king ova long olgeta—Jared mo brata blong hem, tufala i ded.[/i]\n\n1 Mo nao mi, Moronae, i gohed blong givim histri blong Jared mo brata blong hem.\n\n2 From i bin hapen se afta we Lod i bin mekem rere ol ston we brata blong Jared i bin karem i go long bigfala hil, brata blong Jared i kam daon aot long bigfala hil, mo hem i putum ol ston insaed long ol sip we oli mekem rere, wan long evri en blong olgeta; mo luk, oli bin givim laet long ol sip.\n\n3 Mo olsem ia nao Lod i bin mekem ol ston blong saen long tudak, blong givim laet long ol man, ol woman, mo ol pikinini, blong mekem se oli no save krosem ol bigfala solwota long tudak.\n\n4 Mo i bin hapen se afta we oli mekem rere evri kaen kaekae, blong oli save laef wetem long solwota, mo tu, ol kaekae blong ol grup blong ol animol blong olgeta mo ol buluk, mo eni kaen bigfala animol, o animol, o pijin we bae oli karem wetem olgeta—mo i bin hapen se taem we oli mekem evri samting ia, oli go insaed long ol sip blong olgeta o ol baj, mo oli go aot long solwota, oli putum tras blong olgeta long Lod, God blong olgeta.\n\n5 Mo i bin hapen se Lod God i mekem se i mas gat wan strong win i blo long fes blong ol wota, i go long promes graon; mo olsem ia nao win i pusum olgeta tru long ol wef blong solwota.\n\n6 Mo i bin hapen se oli draon plante taem long ol dip ples blong solwota, from ol bigfala hil blong ol wef we i bin brok long olgeta, mo tu, ol bigfala mo nogud hariken we i bin hapen from strong paoa blong win.\n\n7 Mo i bin hapen se taem we oli draon long ol dip ples, i no gat eni wota we i save smasem olgeta, from ol sip blong olgeta i strong mo i sat gud olsem wan dis, mo tu, oli strong mo sat gud olsem bigfala sip blong Noa; from hemia, taem we plante wota i raonem olgeta, oli prea long Lod, mo hem i bin karem olgeta oli go antap long ol wota bakegen.\n\n8 Mo i bin hapen se win i neva stop blong blo i go long promes graon taem we oli bin stap antap long ol wota; mo olsem ia nao win i bin pusum olgeta i go fored.\n\n9 Mo oli bin singsing ol pres long Lod; yes, brata blong jared i singsing blong presem Lod, mo hem i talem tangkyu mo presem Lod long ful dei; mo taem we naet i kam, oli no stop blong presem Lod.\n\n10 Mo olsem ia nao win i pusum olgeta i go fored; mo i no gat bigfala animol blong solwota i save brekem olgeta, o i no gat welfis we i save smasem olgeta; mo oli gat laet oltaem, nomata we oli stap antap long wota o andanit long wota.\n\n11 Mo olsem ia nao win i bin pusum olgeta i go fored, tri handred mo foti mo fo dei long wota.\n\n12 Mo oli bin kam so long so blong promes graon. Mo taem we oli putum ol leg blong olgeta long ol so blong promes graon, olgetawan oli bodaon long fes blong graon, mo oli putum tingting blong olgeta i stap daon long fored blong Lod, mo wota blong ae blong olgeta i bin ron from glad long fored blong Lod, from plante sore mo lav blong hem ova long olgeta.\n\n13 Mo i bin hapen se oli go aot long fes blong graon, mo oli stat blong wok long graon.\n\n14 Mo Jared i gat fo boe; mo oli bin singaotem olgeta, Jakom, mo Gilga, mo Maha, mo Oraeha.\n\n15 Mo brata blong Jared tu i gat ol boe mo ol gel.\n\n16 Mo ol fren blong Jared mo brata blong hem, namba blong olgeta i kolosap twante mo tu sol; mo olgeta tu oli gat ol boe mo ol gel bifo oli kam long promes graon; mo from hemia, oli stat blong kam plante.\n\n17 Mo oli tijim olgeta blong wokbaot wetem tingting we i no hae long fored blong Lod; mo tu oli kasem tijing we i kam long heven.\n\n18 Mo i bin hapen se oli stat blong go olbaot long fes blong graon, mo blong kam plante mo blong wok long graon; mo oli kam strong long graon.\n\n19 Mo brata blong Jared i stat blong kam olfala, mo i luk se i no longtaem bae hem i mas go daon long gref; taswe, hem i talem long Jared: “Bae yumi karem i kam tugeta ol pipol blong yumi blong yumi save kaontem olgeta, blong yumi save long olgeta, wanem bae oli wantem long yumi, bifo yumi go daon long ol gref blong yumi.”\n\n20 Mo folem hemia, oli bin karem ol pipol oli kam tugeta. Nao namba blong ol boe mo ol gel blong brata blong Jared i twante mo tu sol; mo namba blong ol boe mo ol gel blong Jared hem i twelef, from hem i gat fo boe.\n\n21 Mo i bin hapen se oli kaontem ol pipol blong tufala; mo afta we oli kaontem olgeta, oli wantem olgeta blong talemaot ol samting we bae oli wantem se tufala i mas mekem bifo tufala i go daon long ol gref blong tufala.\n\n22 Mo i bin hapen se ol pipol oli wantem long tufala se tufala i mas anoentem wan long ol boe blong tufala blong kam wan king ova long olgeta.\n\n23 Mo nao luk, samting ia i bin mekem tufala i harem nogud. Mo brata blong Jared i bin talem long olgeta: “I tru we bae samting ia i lid i go long fasin blong kam slef.”\n\n24 Be Jared i bin talem long brata blong hem: “Letem olgeta blong oli save gat wan king.” Mo from hemia, hem i bin talem long olgeta: “Yufala i jusum, aot long ol boe blong mitufala, wan king, eniwan we yufala i wantem.”\n\n25 Mo i bin hapen se oli jusum fasbon blong brata blong Jared; mo nem blong hem, i Pegag. Mo i bin hapen se hem i talem no, mo hem i no wantem kam king blong olgeta. Mo ol pipol oli wantem se papa blong hem i mas fosem hem, be papa blong hem i no wantem; mo hem i givim oda long olgeta se oli no mas fosem eni man blong kam king blong olgeta.\n\n26 Mo i bin hapen se oli jusum evri brata blong Pegag, mo oli no wantem.\n\n27 Mo i bin hapen se, i semmak long ol boe blong Jared, oli no bin wantem, evriwan be wan nomo i wantem, mo Oraeha nao, oli bin anoentem hem blong kam king ova long ol pipol.\n\n28 Mo hem i stat blong rul, mo ol pipol oli stat blong kam antap gud; mo oli kam rij tumas.\n\n29 Mo i bin hapen se Jared i ded, mo brata blong hem tu.\n\n30 Mo i bin hapen se Oraeha i wokbaot wetem tingting we i stap daon long fored blong Lod, mo hem i tingbaot hamas nao ol bigfala samting we Lod i bin mekem blong papa blong hem, mo tu, i tijim ol pipol blong hem, hamas nao ol bigfala samting we Lod i bin mekem blong ol papa blong olgeta.\n\n", "ether 7": "[center][font_size=26]Japta 7[/font_size][/center]\n\n[i]Oraeha i rul long stret mo gud fasin—Long medel blong ol fasin blong wantem kasem paoa blong rul mo ol trabol, oli putumap ol kingdom we oli stap faet blong Sul mo Kohor—Ol profet oli tok agensem fasin nogud mo fasin blong ol pipol blong wosipim aedol; ol pipol ia oli sakem sin afta.[/i]\n\n1 Mo i bin hapen se Oraeha, i mekem wok blong jaj long graon, long stret mo gud fasin, long evri dei blong hem, we ol dei ia blong hem oli plante tumas.\n\n2 Mo hem i bin gat ol boe mo ol gel; yes, hem i gat teti mo wan, we long medel blong olgeta i bin gat twante mo tri boe.\n\n3 Mo i bin hapen se hem i gat Kib tu long taem we hem i olfala. Mo i bin hapen se Kib i rul long ples blong hem; mo Kib i gat Korihor.\n\n4 Mo taem we Korihor i kasem teti mo tu yia, hem i go agensem papa blong hem, mo hem i go mo i stap long graon blong Nihor; mo hem i gat ol boe mo ol gel, mo oli kam naes tumas; from samting ia Korihor, i pulum plante pipol blong folem hem.\n\n5 Mo taem we hem i pulum wan ami i kam tugeta, hem i kam antap long graon blong Moron, ples we king i stap long hem, mo i tekem hem olsem prisena, we hemia i mekem se toktok blong brata blong Jared i kamtru, we i talem se bae oli tekem olgeta olsem prisena.\n\n6 Nao graon blong Moron, ples we king i stap long hem, i kolosap long graon we Ol Man blong Nifae oli singaotem Emti.\n\n7 Mo i bin hapen se Kib i stap long kalabus wetem ol pipol blong hem andanit long Korihor, boe blong hem, kasem taem we hem i kam olfala tumas; be Kib i gat Sul long taem we hem i olfala, taem we hem i stap yet long kalabus.\n\n8 Mo i bin hapen se Sul i kros long brata blong hem; mo Sul i kam strong, mo hem i kam strong olsem paoa blong wan man; mo tu, hem i bin strong long saed blong jajmen.\n\n9 Taswe, hem i kam long hil Efrem, mo hem i meltem aean aot long hil ia, mo mekem ol naef blong faet aot long aean, blong olgeta we hem i pulum olgeta i go wetem hem, mo afta we hem i bin mekem olgeta i rere blong faet wetem ol naef blong faet, hem i gobak long bigtaon Nihor, mo hem i faet agensem brata blong hem Korihor, tru long ol wei ia, hem i kasem kingdom mo givimbak long papa blong hem, Kib.\n\n10 Mo nao from samting we Sul i bin mekem, papa blong hem i bin givim long hem kingdom long hem; from hemia, hem i stat blong rul long ples blong papa blong hem.\n\n11 Mo i bin hapen se hem i mekem jajmen long stret mo gud fasin; mo hem i mekem kingdom blong hem i gro long ful fes blong graon, from namba blong ol pipol oli kam plante tumas.\n\n12 Mo i bin hapen se Sul tu i gat plante boe mo gel.\n\n13 Mo Korihor i bin sakem sin blong ol plante nogud fasin we hem i bin mekem; from samting ia Sul i givim long hem paoa long kingdom blong hem.\n\n14 Mo i bin hapen se Korihor i gat plante boe mo gel. Mo long medel blong ol boe blong Korihor, i gat wan we nem blong hem i Noa.\n\n15 Mo i bin hapen se Noa i go agensem Sul, we i king, mo tu, papa blong hem Korihor, mo hem i pulum i gowe brata blong hem, Kohor, mo tu, evri brata blong hem mo plante long ol pipol.\n\n16 Mo hem i faet agensem Sul, we i king, tru long faet ia hem i kasem graon we i kam long ol fasfala papa blong olgeta; mo hem i kam wan king ova long pat ia blong graon.\n\n17 Mo i bin hapen se hem i bin faet bakegen agensem Sul, we i king; mo hem i tekem Sul, we i king, mo i karem hem i gowe olsem prisena long Moron.\n\n18 Mo i bin hapen se taem we hem i rere blong kilim hem i ded, ol boe blong Sul oli bin wokbaot sloslo i go insaed long haos blong Noa long naet, mo oli kilim hem i ded, mo oli brekemdaon doa blong kalabus mo oli tekemaot papa blong olgeta, mo oli putum hem long bigfala jea blong hem long kingdom blong hem.\n\n19 Taswe, boe blong Noa i bildimap kingdom blong hem long ples blong hem. Be oli no kasem paoa bakegen ova Sul we i king, mo ol pipol we oli bin stap andanit long rul blong Sul we i king, oli kam antap gud tumas mo oli kam strong.\n\n20 Mo kantri i bin split; mo i gat tu kingdom, kingdom blong Sul, mo kingdom blong Kohor, boe blong Noa.\n\n21 Mo Kohor, boe blong Noa, i bin mekem se ol pipol blong hem i mas faet agensem Sul, we long faet ia Sul i bin winim olgeta mo i kilim Kohor i ded.\n\n22 Mo nao Kohor i gat wan boe we oli singaotem Nimrod; mo Nimrod i bin lego kingdom blong Kohor long Sul, mo hem i winim gladhat blong Sul; taswe Sul i bin givim ol gudfala samting we oli bigwan long hem, mo hem i mekem samting long kingdom blong Sul olsem we hem i wantem.\n\n23 Mo tu, long taem blong rul blong Sul, ol profet oli bin kam long medel blong ol pipol, we Lod i bin sendem olgeta, oli profesae se fasin nogud mo fasin blong ol pipol blong wosipim aedol bae i karem wan strong nogud tok i kam long graon, mo bae Lod i kilim olgeta i ded sapos oli no sakem sin.\n\n24 Mo i bin hapen se ol pipol oli tok agensem ol profet, mo jikim olgeta. Mo i bin hapen se king Sul i mekem jajmen agensem olgeta evriwan we oli bin tok agensem ol profet.\n\n25 Mo hem i bin mekem wan loa truaot long ful graon, we i givim paoa long ol profet blong oli save go long eni ples we oli wantem; mo tru long stamba tingting ia, oli bin mekem ol pipol oli kam blong sakem sin.\n\n26 Mo from ol pipol oli sakem ol rabis fasin blong olgeta mo ol fasin blong wosipim ol aedol, Lod i letem olgeta oli stap laef, mo oli stat blong kam antap gud bakegen long graon. Mo i bin hapen se Sul i gat ol boe mo ol gel long taem we hem i olfala.\n\n27 Mo i nomo bin gat ol wo long ol dei blong Sul; mo hem i tingbaot ol bigfala samting we Lod i bin mekem from ol papa blong hem, blong tekem olgeta oli krosem bigfala solwota i go long promes graon; taswe, hem i mekem jajmen long stret mo gud fasin blong evri dei blong hem.\n\n", "ether 8": "[center][font_size=26]Japta 8[/font_size][/center]\n\n[i]I gat trabol mo rao ova long kingdom—Akis i mekem wan sikret grup we oli stap mekem wan strong promes blong kilim king i ded—Ol sikret grup oli blong devel mo oli mekem ol kantri oli foldaon—Ol niu Jentael oli kasem woning agensem sikret grup we bae oli lukaotem blong sakemaot fridom blong evri graon, nesen, mo kantri.[/i]\n\n1 Mo i bin hapen se Sul i gat Oma, mo Oma i bin rul long ples blong hem. Mo Oma i gat Jared; mo Jared i gat ol boe mo ol gel.\n\n2 Mo Jared i bin go agensem papa blong hem, mo hem i kam mo stap long graon blong Het. Mo i bin hapen se hem i switim plante pipol, from ol toktok blong hem blong trik, kasem taem we hem i winim haf blong kingdom.\n\n3 Mo taem we hem i winim haf ia blong kingdom, hem i faet agensem papa blong hem, mo hem i karem papa blong hem i go olsem wan prisena, mo i mekem hem i wok blong hem long taem we hem i prisena.\n\n4 Mo nao, long ol dei blong rul blong Oma, hem i stap long kalabus haf blong ol dei blong hem. Mo i bin hapen se hem i gat ol boe mo ol gel, long medel blong olgeta i gat Esrom mo Koriantuma;\n\n5 Mo oli bin kros tumas from ol fasin blong Jared, brata blong olgeta, inaf blong mekem se oli resemap wan ami mo oli faet agensem Jared. Mo i hapen se oli faet agensem hem long naet.\n\n6 Mo i bin hapen se taem we oli kilimded ami blong Jared, oli rere blong kilim hem i ded tu; mo hem i askem strong long olgeta se bae oli no kilim hem i ded, mo bae hem i lego kingdom long papa blong hem. Mo i bin hapen se oli letem laef blong hem long hem.\n\n7 Mo nao Jared i kam blong harem nogud tumas from hem i bin lusum kingdom, from hem i putum hat blong hem long kingdom mo long glori blong wol.\n\n8 Nao gel blong Jared from hem i gat gudfala save tumas, mo hem i luk ol harem nogud blong papa blong hem, i bin tingting blong mekem wan plan we tru long plan ia, hem i save tekembak kingdom i go long papa blong hem.\n\n9 Nao gel blong Jared i bin naes tumas. Mo i hapen se hem i toktok wetem papa blong hem, mo i talem long hem: “?From wanem papa blong mi i harem nogud tumas olsem? ?Hem i no bin ridim histri we ol papa blong yumi oli bin karem i kam krosem bigfala dip ples? Luk, ?i no gat wan histri long saed blong olgeta blong bifo, we olgeta, tru long ol sikret plan blong olgeta, i bin kasem ol kingdom mo bigfala ona?”\n\n10 Mo nao, from hemia, bae papa blong mi i sendem toktok from Akis, boe blong Kimnor; mo luk, mi mi naes, mo bae mi danis long fored blong hem, mo bae mi mekem hem i glad, mekem se bae hem i wantem tekem mi olsem waef blong hem; taswe, sapos bae hem i askem yu blong yu givim mi olsem waef blong hem, afta bae yu talem: “Bae mi givim hem sapos yu karem i kam long mi hed blong papa blong mi, we i king.”\n\n11 Mo nao Oma i wan fren long Akis; taswe, taem we Jared i sendem man se oli tekem Akis i kam, gel blong Jared i bin danis long fored blong Oma blong mekem hem i glad, inaf blong mekem se hem i wantem Akis olsem waef blong hem. Mo i bin hapen se hem i talem long Jared: “Givim hem long mi olsem waef blong mi.”\n\n12 Mo Jared i bin talem long hem: “Bae mi givim hem long yu, sapos yu karem hed blong papa blong mi, we i king, i kam long mi.”\n\n13 Mo i bin hapen se Akis i bin karem i kam tugeta long haos blong Jared, ol famli blong hem, mo i talem long olgeta: “?Bae yufala i mekem wan strong promes long mi se bae yufala i sapotem mi long samting we bae mi askem long yufala?”\n\n14 Mo i bin hapen se olgeta evriwan i mekem strong promes long hem, tru long God blong heven, mo tu, tru long ol heven, mo tu, tru long wol, mo tru long ol hed blong olgeta, se eni man we bae i mekem eni samting we i defren long help we Akis i bin wantem, i mas lusum hed blong hem; mo huia we bae i talemaot eni samting we Akis i bin talemaot long olgeta, hem ia, i mas lusum laef blong hem.\n\n15 Mo i bin hapen se olsem ia nao oli agri wetem Akis, mo Akis i mekem olgeta oli talem ol strong promes we olgeta blong bifo oli bin givim, we olgeta tu oli bin lukaotem paoa, we oli pasemdaon olgeta, we i stat wetem Ken, we i bin wan man blong kilim man i ded stat long stat.\n\n16 Mo paoa blong devel i sapotem olgeta blong givim ol strong promes ia long ol pipol, blong holemtaet olgeta long tudak, blong helpem olgeta we oli bin lukaotem paoa blong kasem paoa, mo blong kilim man i ded, mo blong stil long taem blong faet, mo blong giaman, mo blong mekem evri kaen fasin nogud mo ol fasin blong slip olbaot.\n\n17 Mo i gel blong Jared nao we i putum long hat blong hem blong lukaotem olgeta samting ia blong bifo; mo Jared i putum hemia long hat blong Akis; taswe, Akis i givim samting ia long ol famli blong hem mo ol fren, hem i lidim olgeta i go longwe tru long ol naes promes blong mekem eni samting we hem i bin wantem.\n\n18 Mo i bin hapen se oli mekem wan sikret grup, i semmak olsem olgeta blong bifo; we grup ia, i moa rabis mo i moa nogud bitim evri samting, long ae blong God;\n\n19 From Lod i no wok long ol sikret grup, mo tu, hem i no wantem se man i mas mekem blad i ron, be i bin blokem samting ia long evri samting, stat long stat blong man.\n\n20 Mo nao mi, Moronae, mi no raetemdaon fasin blong ol strong promes mo ol grup blong olgeta, from oli bin soem long mi se ol samting ia i gat long medel blong evri pipol, mo oli gat long medel blong Ol Man blong Leman.\n\n21 Mo oli bin mekem se pipol ia we mi stap tokbaot naoia, oli ded, mo tu, ol pipol blong Nifae oli ded.\n\n22 Mo eni kantri we bae i sapotem ol sikret grup olsem, blong kasem paoa mo kasem mane, kasem taem we bae oli go olbaot ova long kantri, luk, bae oli foldaon; from Lod bae i no letem se blad blong ol sent blong hem, we bae olgeta i mekem i ron, bae i mas singaot oltaem long hem aot long graon blong pembak olgeta, mo stil hem i no pembak olgeta.\n\n23 Taswe, O yufala Ol Jentael, hem i waes tingting long God se oli soemaot ol samting ia long yufala, blong mekem se tru long samting ia, yufala i save sakem ol sin blong yufala, mo no letem se ol grup ia blong kilim man i ded, we oli bildimap blong kasem paoa mo kasem mane, bae oli kam ova long yufala—mo wok ia, yes, wok ia blong prapa spolem gud yufala i kam long yufala, yes, mo tu, naef blong faet blong jastis blong God we i no save finis, bae i foldaon long yufala, blong sakemaot yufala mo prapa spolem gud yufala sapos bae yufala i letem ol samting ia blong stap.\n\n24 Taswe, Lod i givim oda long yufala, taem we bae yufala i luk ol samting ia oli kam long medel blong yufala, bae yufala i wekap blong luksave nogud laef we yufala i stap long hem, from sikret grup ia we bae i stap long medel blong yufala; o sore tumas long samting ia, from blad blong olgeta we oli bin kilim olgeta i ded; from oli singaot aot long das blong oli mas givimbak long grup ia, mo tu, olgeta we oli bin bildimap grup ia.\n\n25 From i kam blong hapen se eni man we i bildimap samting ia, i lukaotem blong sakemaot fridom blong evri graon, ol nesen, mo ol kantri; mo samting ia i mekem i hapen fasin ia blong kilimded evri pipol, taswe, devel nao i bin bildimap, we i papa blong evri giaman; mo i semfala man blong giaman ia we i bin trikim fas papa mo mama blong yumi, yes, hem i semfala man blong giaman we i bin mekem se man i kilim man i ded stat long stat; we i mekem hat blong ol man i kam strong mekem se oli kilimded ol profet, mo oli stonem olgeta, mo oli sakem olgeta oli aot, stat long stat.\n\n26 Taswe, mi, Moronae, Lod i givim oda long mi blong mi raetemdaon ol samting ia blong mekem se nogud fasin i save lus, mo blong mekem se taem i save kam we Setan bae i no gat eni paoa long hat blong ol pikinini blong ol man, be blong oli save winim tingting blong olgeta blong mekem gud fasin oltaem, blong mekem se oli save kam long springwota blong evri stret mo gud fasin mo Hem i sevem olgeta.\n\n", "ether 9": "[center][font_size=26]Japta 9[/font_size][/center]\n\n[i]Kingdom i pas long wan i go long narawan tru long raet blong papa i go long boe, sikret plan, mo fasin blong kilim man i ded—Ima i bin luk Pikinini blong Stret mo Gud Fasin—Plante profet oli taltalemaot fasin blong sakem sin—Wan hadtaem blong kasem kaekae mo ol posen snek i prapa spolem gud ol pipol.[/i]\n\n1 Mo nao mi, Moronae, i gohed wetem histri blong mi. From hemia, luk, i bin hapen se from ol sikret grup blong Akis mo ol fren blong hem, luk, oli sakemaot kingdom blong Oma.\n\n2 Be, Lod i bin gat sore long Oma, mo tu, long ol boe blong hem mo long ol gel blong hem we oli no lukaotem ded blong hem.\n\n3 Mo Lod i bin wonem Oma long wan drim se hem i mas aot long graon; taswe, Oma i aot long graon wetem famli blong hem, mo i wokbaot blong plante dei, mo oli kam mo pas kolosap long hil blong Sim, mo oli kam kolosap long ples we oli kilimded Ol Man blong Nifae, mo stat long ples ia i go long Is, mo oli kam long wan ples we oli singaotem Ablom, kolosap long so blong solwota, mo long ples ia hem i stanemap tenet blong hem, mo tu, ol boe blong hem mo ol gel blong hem, mo evriwan insaed long haos blong hem, be i no Jared mo famli blong hem.\n\n4 Mo i bin hapen se oli anoentem Jared blong kam king ova long ol pipol, tru long han blong fasin nogud; mo long Akis, hem i givim gel blong hem blong i kam waef blong hem.\n\n5 Mo i bin hapen se Akis i wantem tekemaot laef blong papa blong woman blong hem; mo hem i askem long olgeta we hem i bin mekem olgeta ol promes tru long strong promes blong olgeta blong bifo, mo oli kasem hed blong papa blong woman blong hem, taem we hem i sidaon long bigfala jea blong hem, hem i stap givim janis long ol pipol blong hem blong toktok long fored blong hem.\n\n6 From nogud mo sikret grup ia i bin go long plante ples tumas, nao hem i rabisim gud hat blong evri pipol; from hemia, oli kilimded Jared long bigfala jea blong hem, mo Akis i rul long ples blong hem.\n\n7 Mo i bin hapen se Akis i stat blong stap jalus long boe blong hem, from hemia, hem i sarem hem long kalabus, mo hem i mekem se hem i kakae smol nomo o no kakae nating kasem taem we hem i safa gogo i ded.\n\n8 Mo nao brata blong hem we i safa gogo i ded, (mo nem blong hem i Nimraha) i bin kros long papa blong hem from samting ia we papa blong hem i mekem long brata blong hem.\n\n9 Mo i bin hapen se Nimraha i karem i kam tugeta, wan smol namba blong ol man, mo oli ronwe oli aot long graon, mo i kam mo stap wetem Oma.\n\n10 Mo i bin hapen se Akis i gat ol narafala boe, mo oli winim hat blong ol pipol, i nomata we oli promes strong long hem blong mekem evri kaen rabis fasin folem wanem we hem i wantem.\n\n11 Nao ol pipol blong Akis oli wantem blong kasem mane, semmak olsem we Akis i bin wantem paoa; taswe, ol boe blong Akis oli givim mane long olgeta, tru long ol wei ia nao oli winim tingting blong bigfala pat blong pipol blong folem olgeta.\n\n12 Mo i bin stat blong gat wan faet bitwin ol boe blong Akis mo Akis, we i gohed blong spes blong plante yia, yes, kasem taem we oli kilimded kolosap evri pipol blong kingdom, yes, we i evriwan, be teti sol nomo, wetem olgeta we oli bin ronwe wetem haos blong Oma.\n\n13 Taswe, Oma i bin kambak bakegen long graon blong hem we i kam long ol papa.\n\n14 Mo i bin hapen se Oma i stat blong kam olfala; be, long olfala yia blong hem, hem i gat Ima; mo hem i anoentem Ima blong kam king blong rul long ples blong hem.\n\n15 Mo afta we hem i anoentem Ima blong kam king, hem i luk pis long graon blong spes blong tu yia, mo hem i ded, afta we hem i luk plante dei tumas, we oli fulap long bigfala harem nogud. Mo i bin hapen se Ima i rul long ples blong hem, mo i folem ol wokbaot blong papa blong hem.\n\n16 Mo Lod i stat bakegen blong tekemaot strong nogud tok we hem i sakem long graon, mo haos blong Ima i kam antap gud tumas andanit long rul blong Ima; mo long spes blong siksti mo tu yia oli kam strong tumas, inaf blong mekem se oli kam rij tumas—\n\n17 Oli bin gat evri kaen frut, mo sid, mo ol kaliko blong silk, mo ol naes kaliko, mo gol, mo silva, mo ol gudgudfala samting;\n\n18 Mo tu, evri kaen buluk, ol buluk, mo ol kao, mo ol sipsip, mo ol pig, mo ol nanigot, mo tu, plante narafala kaen animol we i gud blong yusum blong kaekae blong man.\n\n19 Mo tu, oli bin gat ol hos, mo ol dongki, mo i gat ol elefen, mo ol kurilom mo ol kumom; evriwan long olgeta ia, man i save yusum, mo moa speseli ol elefen, mo ol kurilom mo ol kumom.\n\n20 Mo olsem ia nao Lod i bin kapsaetem ol blesing blong hem long graon ia, we i moa gud bitim evri narafala graon; mo hem i givim oda se eni man we bae i stap long graon, bae i stap long hem wetem Lod, o bae Lod i prapa spolem gud olgeta taem we oli kam raep long rabis fasin; from long olgeta olsem, Lod i talem: “Bae mi kapsaetem kros blong mi we i fulwan.”\n\n21 Mo Ima i bin mekem jajmen long stret mo gud fasin long evri dei blong hem, mo hem i gat plante boe mo gel; mo hem i gat Koriantum, mo hem i anoentem Koriantum blong rul long ples blong hem.\n\n22 Mo afta we hem i bin anoentem Koriantum blong rul long ples blong hem, hem i bin laef fo yia, mo hem i luk pis long graon; yes, mo tu, hem i luk Pikinini blong Stret mo Gud Fasin, mo hem i bin glad mo gat glori long dei blong hem; mo hem i ded wetem pis.\n\n23 Mo i bin hapen se Koriantum i bin wokbaot folem wokbaot blong papa blong hem, mo hem i bildim plante strong bigtaon, mo hem i givim samting we i gud long ol pipol blong hem long evri dei blong hem. Mo i bin hapen se hem i no gat eni pikinini kasem taem tu we hem i olfala tumas.\n\n24 Mo i bin hapen se waef blong hem i ded, taem we hem i gat wan handred mo tu yia. Mo i bin hapen se Koriantum i tekem olsem waef blong hem, long taem we hem i olfala, wan yangfala woman we i no mared yet, mo hem i gat ol boe mo ol gel; taswe, ia hem i bin laef kasem taem we hem i gat wan handred mo foti mo tu yia.\n\n25 Mo i bin hapen se hem i gat Kom, mo Kom i rul long ples blong hem; mo hem i rul foti mo naen yia, mo hem i gat Het; mo tu, hem i gat ol narafala boe mo ol gel.\n\n26 Mo ol pipol oli go olbaot bakegen ova long ful fes blong graon, mo oli stat bakegen blong gat wan bigfala fasin nogud we i bigwan tumas long fes blong graon, mo Het i stat blong folem ol sikret plan bakegen blong bifo, blong kilimded papa blong hem.\n\n27 Mo i bin hapen se hem i aotem papa blong hem long bigfala jea blong hem, from hem i bin kilimded hem wetem naef blong faet blong hem; mo hem i rul long ples blong hem.\n\n28 Mo ol profet oli bin kam long graon bakegen, oli taltalemaot fasin blong sakem sin long olgeta—se oli mas mekem rere rod blong Lod, o bae i gat wan strong nogud tok i kam long fes blong graon; yes, mo tu, bae i gat wan bigfala hadtaem blong kasem kaekae, tru long samting ia bae oli ded sapos oli no sakem sin.\n\n29 Be ol pipol oli no bilivim ol toktok blong ol profet, be oli sakemaot olgeta; mo sam long olgeta, oli sakem olgeta long ol hol long graon mo oli livim olgeta oli ded. Mo i bin hapen se oli mekem evri samting folem komanmen blong king, Het.\n\n30 Mo i bin hapen se i stat blong gat wan bigfala hadtaem blong kasem ol samting long graon, mo ol pipol we oli stap laef long graon ia oli stat blong ded kwiktaem tumas from hadtaem blong kasem ol samting, from i no gat eni ren long fes blong graon.\n\n31 Mo ol posen snek oli kam tu long fes blong graon, mo oli posenem plante pipol. Mo i bin hapen se grup blong ol animol blong olgeta i stat blong ronwe long fored blong ol posen snek, oli go long graon long Saot, we Ol Man blong Nifae oli singaotem Sarahemla.\n\n32 Mo i bin hapen se i bin gat plante long olgeta we oli ded long rod; be, i gat samfala we oli ronwe oli go long graon long Saot.\n\n33 Mo i bin hapen se Lod i mekem ol snek blong oli no mas ronem olgeta moa, be oli mas blokem rod, blong mekem se ol pipol oli no save pas, blong mekem se huia we i traem blong pas, maet bae oli foldaon tru long ol posen snek.\n\n34 Mo i bin hapen se ol pipol oli folem rod blong ol animol, mo oli kakae we oli kakae ol ded bodi blong ol animol we oli foldaon long rod, kasem taem we oli kakae we oli kakae olgeta evriwan. Nao taem we ol pipol oli luk se oli mas ded, nao oli stat blong sakem ol rabis fasin blong olgeta mo prea long Lod.\n\n35 Mo i bin hapen se taem we oli putum tingting blong olgeta i stap daon inaf long fored blong Lod, hem i sendem ren long fes blong graon; mo ol pipol oli stat blong laef bakegen, mo i stat blong gat frut long ol kantri blong Not, mo long ol kantri raonabaot. Mo Lod i bin soemaot paoa blong hem long olgeta taem we hem i sevem olgeta aot long hadtaem blong kasem kaekae.\n\n", "ether 10": "[center][font_size=26]Japta 10[/font_size][/center]\n\n[i]Wan king i tekem ples blong narawan—Sam long ol king oli gat stret mo gud fasin; ol narafala oli nogud—Taem we stret mo gud fasin i stap strong olwe, Lod i blesem mo i mekem ol pipol oli kam antap gud.[/i]\n\n1 Mo i bin hapen se Ses, we i wan laen blong Het—from Het i ded tru long hadtaem blong kasem kaekae, wetem evriwan insaed long haos blong hem, be Ses nomo—taswe, Ses i stat blong bildimap bakegen wan pipol we i brokbrok.\n\n2 Mo i bin hapen se Ses i tingbaot fasin ia blong prapa spolem gud ol papa blong hem, mo hem i bildimap wan kingdom we i stret mo gud; from hem i tingbaot wanem we Lod i mekem blong tekem Jared mo brata blong hem blong krosem dip solwota; mo hem i wokbaot folem ol rod blong Lod; mo hem i gat ol boe mo ol gel.\n\n3 Mo fasbon boe blong hem, we nem blong hem i Ses, i go agensem hem, be, han blong wan stilman i bin kilim Ses, from ol rij samting blong hem we i tumas, mo samting ia i tekem pis i kambak bakegen long papa blong hem.\n\n4 Mo i bin hapen se papa blong hem i bildimap plante bigtaon long fes blong graon, mo ol pipol oli stat bakegen blong go olbaot long ful fes blong graon. Mo Ses i stap laef kasem taem we hem i olfala tumas, mo hem i gat Riplakis. Mo hem i ded, mo Riplakis i rul long ples blong hem.\n\n5 Mo i bin hapen se Riplakis i no mekem samting we i bin stret long lukluk blong Lod, from hem i gat plante waef mo ol narafala woman, mo hem i putum ol samting long ol solda blong ol man we oli had blong karem; yes, hem i mekem olgeta oli pem takis wetem ol takis we oli bigwan; mo wetem ol takis, hem i bildimap plante bigfala haos we i gat plante spes.\n\n6 Mo hem i stanemap blong hem, wan bigfala jea blong hem we i naes tumas; mo hem i bildimap plante kalabus, mo huia we bae i no wantem pem ol takis, hem i sakem long kalabus; mo huia we i no save pem ol takis hem i sakem long kalabus; mo hem i mekem se olgeta oli mas wok oltaem from sapot blong olgeta; mo huia we i no wantem blong wok, hem i bin mekem blong oli kilim hem i ded.\n\n7 Taswe, hem i bin kasem evri naes wok blong hem, yes, mo tu, naes gol blong hem, hem i bin mekem olgeta i wokem insaed long kalabus; mo evri kaen naes fasin blong wok hem i mekem se oli wokem insaed long kalabus. Mo i bin hapen se hem i givim hadtaem long ol pipol wetem ol fasin blong hem blong slip olbaot mo ol rabis sin.\n\n8 Mo afta we hem i rul blong spes blong foti mo tu yia, ol pipol oli bin girap blong go agensem hem; mo i stat blong gat wo bakegen long graon, inaf blong mekem se oli kilimded Riplakis, mo oli ronem ol laen blong hem aot long graon.\n\n9 Mo i bin hapen se afta spes blong plante yia, Morianton, (hem i wan laen blong Riplakis) i karem i kam tugeta wan ami blong ol pipol we oli sakemaot finis, mo oli go aot mo oli faet agensem ol pipol; mo hem i winim paoa ova plante bigtaon; mo wo i bin kam nogud tumas, mo i gohed blong spes blong plante yia; mo hem i winim paoa ova long ful graon, mo i stanemap hemwan i kam king ova long ful graon.\n\n10 Mo afta we hem i bin stanemap hemwan i kam king, hem i mekem wok blong ol pipol i nomo hevi, mo tru long samting ia, hem i bin winim sapot long ae blong ol pipol, mo oli anoentem hem blong kam king blong olgeta.\n\n11 Mo hem i bin mekem jastis long ol pipol, be i no long hemwan from plante fasin blong hem blong slip olbaot; mekem se oli katem hem aot long fes blong Lod.\n\n12 Mo i bin hapen se Morianton i bildimap plante bigtaon, mo andanit long rul blong hem ol pipol oli kam rij tumas, long ol haos, mo long gol mo silva, mo blong resemap ol sid, mo long ol grup blong animol, mo ol buluk, mo ol samting olsem we oli kambak bakegen long olgeta.\n\n13 Mo Morianton i bin laef kasem taem we yia blong hem i bigwan tumas, mo afta hem i gat Kim; mo Kim i bin rul long ples blong papa blong hem; mo hem i rul eit yia, mo papa blong hem i bin ded. Mo i bin hapen se Kim i no rul long stret mo gud fasin, from samting ia Lod i no laekem hem.\n\n14 Mo brata blong hem i girap long fasin blong go agensem hem, mo tru long samting ia hem i mekem hem i kam olsem prisena; mo hem i stap long slef evri dei blong hem; mo hem i bin gat ol boe mo ol gel long slef, mo long taem we hem i olfala hem i gat Livae; mo hem i ded.\n\n15 Mo i bin hapen se Livae i wok long slef afta long ded blong papa blong hem, blong spes blong foti mo tu yia. Mo hem i bin mekem faet agensem king blong graon, mo tru long samting ia, hem i kasem kingdom blong hemwan.\n\n16 Mo afta we hem i bin kasem long hemwan kingdom, hem i mekem samting we i stret long lukluk blong Lod; mo ol pipol oli kam antap gud long graon; mo hem i stap laef kasem taem we hem i olfala gud, mo i bin gat ol boe mo ol gel; mo tu, hem i gat Korom, we hem i bin anoentem blong kam king long ples blong hem.\n\n17 Mo i bin hapen se Korom i mekem samting we i stret long lukluk blong Lod long evri dei blong hem; mo hem i gat plante boe mo ol gel; mo afta hem i luk plante dei, hem i ded, semmak olsem ol narafala blong wol; mo Kis i bin rul long ples blong hem.\n\n18 Mo i bin hapen se Kis i bin ded tu, mo Lib i bin rul long ples blong hem.\n\n19 Mo i bin hapen se Lib tu i bin mekem samting we i gud long lukluk blong Lod. Mo long ol dei blong Lib, oli kilim ol posen snek i ded. Taswe, oli bin go long graon long Saot, blong lukaotem kaekae blong ol pipol blong graon, from kantri i bin fulap long ol animol blong bus. Mo Lib tu, hemwan i bin kam wan gudfala man blong go lukaotem animol blong kaekae.\n\n20 Mo oli bin bildimap wan strong bigtaon kolosap long eria blong smolfala graon, kolosap long ples we solwota i seraotem graon.\n\n21 Mo oli bin blokem graon long Saot blong i wan waelples, blong oli kasem ol wael animol blong kaekae. Mo ful fes blong graon long Not i bin fulap long ol pipol we oli stap laef long hem.\n\n22 Mo oli bin wokhad tumas, mo oli pem mo salem mo mekem bisnis wan wetem narawan, blong mekem se oli save kasem mane.\n\n23 Mo oli bin wok wetem evri kaen ston blong aean, mo oli mekem gol, mo silva, mo aean, mo bras, mo evri kaen aean; mo oli digim samting ia aot long graon; taswe, oli bin hivimap ol bigfala hip blong graon blong kasem ston blong aean, blong gol, mo blong silva, mo blong aean, mo blong kopa. Mo oli bin wokem evri kaen gudfala wok.\n\n24 Mo oli bin gat ol silk, mo naes kaliko; mo oli wokem evri kaen kaliko, blong mekem se oli save kavremap neked bodi blong olgeta.\n\n25 Mo oli bin mekem evri kaen tul blong wok long graon, blong brekem graon tugeta wetem blong planem, blong tekem kaekae long garen mo blong klinim graon, mo tu, blong karemaot ol sid.\n\n26 Mo oli bin mekem evri kaen tul we tru long olgeta, oli yusum long ol animol blong olgeta.\n\n27 Mo oli bin mekem evri kaen tul blong faet. Mo oli wokem evri kaen wok long wan fasin blong wok we i defren mo gud tumas.\n\n28 Mo i neva bin gat wan pipol we oli kasem moa blesing bitim hemia we olgeta i kasem, mo kam antap gud moa tru long han blong Lod. Mo oli stap long wan graon we i gud tumas bitim evri graon, from Lod i bin talemaot samting ia.\n\n29 Mo i bin hapen se Lib i bin laef plante yia, mo i gat ol boe mo ol gel; mo tu, hem i gat Hiatom.\n\n30 Mo i bin hapen se Hiatom i rul long ples blong papa blong hem. Mo taem we Hiatom i bin rul blong twante mo fo yia, luk, oli tekemaot kingdom long hem. Mo hem i bin wok plante yia olsem slef, yes, blong evri dei blong hem we i bin stap.\n\n31 Mo hem i bin gat Het, mo Het i stap laef olsem slef long evri dei blong hem. Mo Het i gat Eron, mo Eron i stap olsem slef long evri dei blong hem; mo hem i gat Amnigada, mo Amnigada tu i bin stap olsem slef long evri dei blong laef blong hem; mo hem i bin gat Koriantum, mo Koriantum i stap olsem slef long evri dei blong hem; mo hem i gat Kom.\n\n32 Mo i bin hapen se Kom i bin sakemaot haf blong kingdom. Mo hem i rul ova long haf blong kingdom blong foti mo tu yia; mo hem i go blong faet agensem king, Amgid, mo oli bin faet blong spes blong plante yia, long taem ia Kom i kasem paoa ova long Amgid, mo bin kasem paoa ova long narafala pat blong kingdom we i stap.\n\n33 Mo long ol dei blong Kom, i bin stat blong gat ol stilman long graon; mo oli bin tekem ol olfala plan, mo i givim ol strong promes folem fasin blong olgeta blong bifo, mo oli lukaotem bakegen blong prapa spolem gud kingdom.\n\n34 Nao Kom i bin faet agensem olgeta plante; be, hem i no bin win agensem olgeta.\n\n", "ether 11": "[center][font_size=26]Japta 11[/font_size][/center]\n\n[i]Ol wo, ol fasin blong pulaot, mo fasin nogud i rulum laef blong laen blong Jared—Ol profet oli talemaot finis se fasin blong prapa spolem gud fulwan blong ol laen blong Jared bae i kam sapos oli no sakem sin—Ol pipol oli sakemaot ol toktok blong ol profet.[/i]\n\n1 Mo tu, i bin gat long ol dei blong Kom, plante profet, mo oli bin profesae se Lod bae i prapa spolem gud ol strong pipol ia sapos oli no sakem sin, mo tanem olgeta i go long Lod, mo lego ol fasin blong olgeta blong kilim man i ded mo ol fasin nogud.\n\n2 Mo i bin hapen se ol pipol oli sakemaot ol profet, mo ol profet oli ronwe i go long Kom blong protektem olgeta, from ol pipol oli lukaotem blong kilimded olgeta.\n\n3 Mo oli bin profesae long Kom plante samting; mo hem i kasem blesing long evri dei long laef blong hem we i stap.\n\n4 Mo hem i bin stap laef kasem taem we hem i olfala gud; mo hem i gat Siblom; mo Siblom i bin rul long ples blong hem. Mo brata blong Siblom i bin go agensem hem, mo i stat blong gat wan bigfala faet tumas long ful graon.\n\n5 Mo i bin hapen se brata blong Siblom i mekem se evri profet we i bin profesae long saed blong fasin blong prapa spolem gud ol pipol, oli mas kilimded olgeta;\n\n6 Mo i bin gat wan bigfala trabol long ful graon, from oli testifae se wan bigfala strong nogud tok bae i kam long graon, mo tu, long ol pipol, mo se bae i gat wan bigfala taem we Lod bae i prapa spolem gud samting evriwan long medel blong olgeta, wan olsem we i neva bin gat long fes blong graon, mo ol bun blong olgeta bae oli kam olsem ol hip blong graon antap long fes blong graon sapos oli no sakem fasin nogud blong olgeta.\n\n7 Mo oli no bin lisin gud long voes blong Lod, from ol nogud grup blong olgeta; taswe, i stat blong gat ol wo mo ol rao long ful graon, mo tu, plante hadtaem blong kasem kaekae, mo ol defren kaen sik, inaf blong mekem se i gat wan bigfala taem we oli prapa spolem gud samting evriwan, olsem wan we oli neva bin save long fes blong graon; mo evri samting ia i hapen long ol dei blong Siblom.\n\n8 Mo ol pipol oli stat blong sakem rabis fasin blong olgeta; mo folem hamas we oli mekem olsem, Lod i bin gat sore long olgeta.\n\n9 Mo i bin hapen se oli kilimded Siblom, mo oli tekem Seth i kam olsem slef, mo hem i stap olsem slef long ful laef blong hem.\n\n10 Mo i bin hapen se Aha, boe blong hem, i kasem kingdom; mo hem i rul ova long ol pipol long evri dei laef blong hem. Mo hem i mekem evri kaen rabis fasin long ol dei blong hem, we tru long samting ia, hem i bin mekem se plante blad i ron; mo ol dei blong hem i no bin plante.\n\n11 Mo Itam, from hem i wan laen blong Aha, i bin kasem kingdom; mo hem tu i mekem samting we i nogud long ol dei blong hem.\n\n12 Mo i bin hapen se long ol dei blong Itam plante profet oli bin kam, mo oli profesae bakegen long ol pipol; yes, oli profesae se Lod bae i prapa spolem gud olgeta evriwan oli aot long fes blong graon sapos oli no sakem ol rabis fasin blong olgeta.\n\n13 Mo i bin hapen se ol pipol oli mekem hat blong olgeta i kam strong, mo oli no wantem mekem folem ol toktok blong olgeta; mo ol profet oli krae sore mo oli aot long medel blong ol pipol.\n\n14 Mo i bin hapen se Itam i mekem jajmen long fasin nogud long evri dei blong hem; mo hem i gat Moron. Mo i bin hapen se Moron i rul long ples blong hem; mo Moron i mekem samting we i nogud long fored blong Lod.\n\n15 Mo i bin hapen se i gat wan fasin blong go agens we i girap long medel blong ol pipol, from sikret grup ia we oli bildimap blong kasem paoa mo kasem mane; mo i bin gat wan strong man we i girap long medel blong olgeta long rabis fasin, mo i faet agensem Moron; tru long samting ia hem i winim haf blong kingdom; mo hem i holemtaet haf blong kingdom ia blong plante yia.\n\n16 Mo i bin hapen se Moron i winim hem, mo hem i kasem kingdom bakegen.\n\n17 Mo i bin hapen se i gat wan narafala strong man we i girap; mo hem i kamaot long laen blong brata blong Jared.\n\n18 Mo i bin hapen se hem i bin winim Moron mo i kasem kingdom; taswe, Moron i stap olsem slef long evri dei blong hem we i stap; mo hem i gat Koriantor.\n\n19 Mo i bin hapen se Koriantor i stap olsem slef long evri dei blong hem.\n\n20 Mo long ol dei blong Koriantor, i bin gat plante profet tu we oli kam, mo oli profesae long saed blong ol bigfala mo gudfala samting, mo oli bin talemaot fasin blong sakem sin long ol pipol, mo sapos nomo oli no sakem sin, Lod God bae i mekem jajmen agensem olgeta blong prapa spolem gud olgeta evriwan;\n\n21 Mo we Lod God bae i sendem o i karem i kam wan narafala pipol blong stap long graon tru long paoa blong hem, folem fasin we hem i bin karem ol papa blong olgeta oli kam.\n\n22 Mo oli bin sakemaot evri toktok blong ol profet, from sikret sosaeti blong olgeta mo ol nogud rabis sin blong olgeta.\n\n23 Mo i bin hapen se Koriantor i bin gat Ita, mo hem i ded, afta we hem i stap olsem slef long ful laef blong hem.\n\n", "ether 12": "[center][font_size=26]Japta 12[/font_size][/center]\n\n[i]Profet Ita i askem strong long ol pipol blong biliv long God—Moronae i talemaot bakegen ol merikel mo ol sapraes we i bin hapen tru long fet—Fet i bin mekem se brata blong Jared i save luk Kraes—Lod i givim wiknes long ol man blong mekem se oli putum tingting blong olgeta i stap daon—Brata blong Jared i bin muvum bigfala Hil Serin tru long fet—Man i mas gat fet, hop, mo bigfala lav blong Lod i save sevem hem—Moronae i bin luk Jisas stret long fes blong hem.[/i]\n\n1 Mo i bin hapen se ol dei blong Ita i stap long ol dei blong Koriantuma, mo Koriantuma i bin king ova long ful graon.\n\n2 Mo Ita i bin wan profet blong Lod; taswe Ita i kamaot long ol dei blong Koriantuma, mo hem i stat blong profesae long ol pipol, from hem i no save holemtaet hem from Spirit blong Lod we i bin stap long hem.\n\n3 From hem i prij stat long moning, go kasem taem we san i go daon, hem i askem strong long ol pipol blong biliv long God blong mekem se oli sakem sin, from nogud Lod i prapa spolem gud olgeta; hem i talem long olgeta se tru long fet, evri samting i hapen—\n\n4 Taswe, eni man we i biliv long God, wetem stret save, hem i save gat hop blong kasem wan wol we i moa gud, yes, iven blong kasem wan ples long raet han blong God, we hop ia i kam tru long fet, i mekem wan angka long sol blong ol man, we bae i mekem olgeta oli strong gud mo oli stanap strong, mo oltaem oli mekem plante gudfala wok, mo i lidim olgeta blong leftemap nem blong God.\n\n5 Mo i bin hapen se Ita i profesae long saed blong ol bigfala mo gudfala samting long ol pipol, we oli no bilivim, from oli no luk ol samting ia.\n\n6 Mo nao, mi, Moronae, mi wantem tokbaot smol long saed blong ol samting ia; mi wantem soem long wol se fet i ol samting we yumi gat hop from mo yumi no luk; taswe, yufala i no rao from se yufala i no luk, from yufala i no kasem eni witnes kasem afta nomo long tes blong fet blong yufala.\n\n7 From i bin tru long fet we Kraes i soemaot hemwan long ol papa blong yumi, afta we hem i bin girap aot long ded; mo hem i no soemaot hemwan long olgeta kasem afta we oli gat fet long hem; taswe, i mas nid i stap se samfala i gat fet long hem, from hem i no bin stap soemaot hemwan long wol.\n\n8 Be from fet blong ol man, hem i bin soemaot hemwan long wol, mo hem i bin leftemap nem blong Papa, mo hem i mekem rere wan rod blong mekem se, tru long hem, ol narafala oli save tekem sam pat blong presen blong heven, blong mekem se oli save hop from ol samting we oli no luk.\n\n9 Taswe, yufala tu i save gat hop, mo tekem sam pat blong presen ia, sapos nomo yufala i gat fet.\n\n10 Luk, i bin tru long fet we olgeta blong bifo, Lod i bin singaotem olgeta folem tabu oda blong God.\n\n11 Taswe, tru long fet, God i bin givim loa blong Moses. Be tru long presen we i Pikinini blong hem, God i bin mekem rere wan rod we i moa gud yet; mo hem i tru long fet we samting ia i bin hapen.\n\n12 From sapos we i no gat fet long medel blong ol pikinini blong ol man, God i no save mekem eni merikel long medel blong olgeta; taswe, hem i no soemaot hemwan kasem taem oli gat mo yusum fet blong olgeta.\n\n13 Luk, i bin fet blong Alma mo Amulek we i mekem se kalabus i foldaon long graon.\n\n14 Luk, i bin fet blong Nifae mo Lihae we i mekem jenis i hapen long Ol Man blong Leman, mekem se oli kasem baptaes wetem faea mo wetem Tabu Spirit.\n\n15 Luk, i bin fet blong Amon mo ol brata blong hem we i mekem wan merikel we i bigwan tumas i hapen long medel blong Ol Man blong Leman.\n\n16 Yes, mo hem i olgeta evriwan we oli bin mekem ol merikel oli hapen, oli bin mekem tru long fet, hem i olgeta we oli bin stap bifo long Kraes, mo tu, olgeta we oli kam afta.\n\n17 Mo i bin tru long fet, we ol trifala disaepol oli kasem wan promes se bae oli no testem ded; mo oli no kasem promes ia kasem taem oli gat mo yusum fet blong olgeta.\n\n18 Mo tu, long eni taem i no gat eni we i mekem ol merikel kasem taem nomo we oli gat mo yusum fet blong olgeta; taswe, faswan oli bin bilif long Pikinini blong God.\n\n19 Mo i bin gat plante we fet blong olgeta i strong tumas, iven bifo we Kraes i kam, we oli no save stap aotsaed long vel, be i tru we oli luk wetem ol ae blong olgeta, ol samting we oli bin luk wetem wan ae blong fet, mo oli bin glad.\n\n20 Mo luk, mifala i luk long histri ia se wan long olgeta ia, i brata blong Jared; from fet blong hem long God i bin bigwan tumas, mekem se taem we God i putum aot fingga blong hem, hem i nomo save haedem long ae blong brata blong Jared, from toktok blong hem we hem i bin talemaot long hem, we toktok ia hem i kasem tru long fet.\n\n21 Mo afta we brata blong Jared i luk fingga blong Lod, from promes we brata blong Jared i bin kasem tru long fet, Lod i no save blokem eni samting blong hem i luk; taswe, Lod i bin soem long hem evri samting, from hem i nomo save stap aotsaed long vel.\n\n22 Mo i tru long fet we ol papa blong mi oli bin kasem promes se ol samting ia bae oli kam long ol brata blong olgeta tru long Ol Jentael; from hemia, Lod i bin givim oda long mi, yes, we i Jisas Kraes.\n\n23 Mo mi bin talem long hem: “Lod, Ol Jentael bae oli jikim ol samting ia, from mifala i no strong blong save raetemdaon samting; from Lod, yu yu bin mekem mifala i strong long toktok tru long fet, be yu yu no bin mekem mifala i strong long raeting; from yu bin mekem evri pipol ia blong mekem se oli save toktok plante, from Tabu Spirit we yu yu bin givim long olgeta.\n\n24 Mo yu yu bin mekem mifala blong mekem se mifala i save raet, be smol nomo, from i hadwok blong yusum gud ol han blong mifala. Luk, yu no bin mekem mifala i strong long saed blong raeting olsem long brata blong Jared, from yu yu bin mekem hem blong mekem se ol samting we hem i bin raetem oli strong semmak olsem we yu yu stap, blong winim man blong ridim olgeta.\n\n25 Yu bin mekem tu ol toktok blong mifala i gat paoa mo i strong, we i mekem se mifala i no save raetemdaon olgeta; taswe, taem we mifala i raetemdaon, mifala i luk wanem we mifala i no strong long hem, mo mifala i mekem mistek from fasin we mifala i putumgud ol toktok blong mifala; mo mi fraet se Ol Jentael bae oli jikim ol toktok blong mifala.”\n\n26 Mo afta we mi bin talem samting ia, Lod i toktok long mi, i talem: “Ol krangke oli stap jik, be bae oli krae sore; mo gladhat blong mi i naf blong olgeta we oli no stap flas, mekem se bae oli no tekem eni janis from samting we yufala i no strong long hem;\n\n27 Mo sapos ol man oli kam long mi, bae mi soem long olgeta, wiknes blong olgeta. Mi givim wiknes long ol man blong mekem se oli save putum tingting blong olgeta i stap daon; mo gladhat blong mi, i naf blong evri man we i putum tingting blong olgeta i stap daon long fored blong mi; from sapos oli putum tingting blong olgeta i stap daon long fored blong mi, mo gat fet long mi, nao ol samting ia we oli no strong long olgeta, bae mi mekem olgeta oli winim mo kam strong long olgeta.\n\n28 Luk, bae mi soem long Ol Jentael, ol wiknes blong olgeta, mo bae mi soem long olgeta se fet, hop mo bigfala lav oli karem i kam long mi—springwota blong evri stret mo gud fasin.”\n\n29 Mo mi, Moronae, afta we mi harem ol toktok ia, mi bin harem gud, mo mi talem: “O Lod, stret mo gud tingting blong yu bae i hapen, from mi save se yu yu wok long ol pikinini blong ol man folem fet blong olgeta;\n\n30 From brata blong Jared i bin talem long bigfala hil Serin, Muvaot—mo hem i muvaot. Mo sapos hem i no bin gat fet, bae hem i no muv; from samting ia yu yu wok afta we ol man oli gat fet.\n\n31 From olsem ia nao yu bin soemaot yuwan long ol disaepol blong yu; from afta we oli gat fet, mo oli toktok long nem blong yu, yu bin soemaot yuwan long olgeta wetem bigfala paoa.\n\n32 Mo mi tingbaot tu se yu bin talem se yu mekem rere wan haos blong man, yes, hem i long medel blong ol haos wetem plante rum blong Papa blong yu, tru long samting ia, man i save gat wan hop we i moa gud moa; Taswe, man i mas hop, o hem i no save kasem wan ples blong hem we i kam long papa long ples we yu bin mekem rere.\n\n33 Mo bakegen, mi tingbaot se yu bin talem se yu yu lavem wol ia, kasem we yu givim laef blong yu from wol, blong yu save tekem wol ia bakegen blong mekem rere wan ples blong ol pikinini blong ol man.\n\n34 Mo nao mi save se lav ia we yu gat from ol pikinini blong man, i bigfala lav; taswe, sapos ol man oli no gat bigfala lav, oli no save kasem ples ia we yu bin mekem rere long ol haos wetem plante rum, blong Papa blong yu.\n\n35 Taswe, mi save tru long samting ia we yu bin talem, se sapos Ol Jentael oli no gat bigfala lav from wiknes blong mifala, we bae yu pruvum long olgeta, mo tekemaot talen blong olgeta, yes, hemia we oli bin kasem, mo givim long olgeta we bae oli gat moa plante.”\n\n36 Mo i bin hapen se mi bin prea long Lod blong hem i save givim gladhat long Ol Jentael, blong oli save gat bigfala lav.\n\n37 Mo i bin hapen se Lod i talem long mi: “Sapos oli no gat bigfala lav, hemia i nomata long yu, yu bin fetful; taswe, ol klos blong yu bae oli kam klin. Mo from yu bin luk ol wiknes blong yu, nao bae mi mekem yu yu kam strong, kasem taem we yu sidaon long ples we mi bin mekem rere long hem long haos wetem plante rum, blong Papa blong mi.”\n\n38 Mo nao mi, Moronae, mi talem gudbae long Ol Jentael, yes, mo tu, long ol brata blong mi we mi lavem, kasem taem we bae yumi mit long fored blong jea blong jajmen blong Kraes, ples ia we evri man bae i save se ol klos blong mi i no gat ol mak wetem blad blong yufala.\n\n39 Mo afta bae yufala i save se mi bin luk Jisas, mo we hem i bin toktok wetem mi stret long fes blong mi, mo we hem i talem long mi wetem klia fasin blong tingting we i stap daon, semmak olsem wan man i talem long narawan long lanwis blong mi, long saed blong ol samting ia;\n\n40 Mo smol nomo mi bin raetem, from mi no strong long saed blong raeting.\n\n41 Mo nao, bae mi askem strong long yufala blong lukaotem Jisas ia we ol profet mo ol aposol oli bin raetem abaot hem, blong mekem se gladhat blong God Papa, mo tu, blong Lod Jisas Kraes, mo blong Tabu Spirit we i testifae abaot olgeta, i save stap mo gohed blong stap wetem yufala blong oltaem. Amen.\n\n", "ether 13": "[center][font_size=26]Japta 13[/font_size][/center]\n\n[i]Ita i tokbaot wan Niu Jerusalem we bae laen blong Josef i bildimap long Amerika—Hem i profesae, oli sakemaot hem, hem i raetem histri blong laen blong Jared, mo i talemaot finis we bae oli prapa spolem gud ol laen blong Jared—Wo i strong long ful graon.[/i]\n\n1 Mo nao mi, Moronae, mi gohed blong finisim histri blong mi long saed blong fasin blong prapa spolem gud ol pipol we mi bin tokbaot long raeting blong mi.\n\n2 From luk, oli bin sakemaot evri toktok blong Ita; from i tru we hem i talem long olgeta long saed blong evri samting, stat long stat blong man; mo afta we ol wota i bin kamaot aot long fes blong graon ia, graon ia i bin kam wan gudfala graon wei moa gud bitim evri narafala graon, wan graon we Lod i bin jusum; taswe, Lod bae i wantem se evri man i wok blong hem we i stap long fes blong graon ia;\n\n3 Mo se hemia i ples blong Niu Jerusalem, we i mas kam daon aot long heven, mo tabu ples blong wosip blong Lod.\n\n4 Luk, Ita i bin luk ol dei blong Kraes, mo hem i toktok long saed blong wan Niu Jerusalem long graon ia.\n\n5 Mo hem i bin toktok tu long saed blong laen blong Isrel, mo Jerusalem ia we bae Lihae i kamaot long hem—afta we bae oli prapa spolem gud, bae oli bildimap bakegen, wan tabu bigtaon long Lod; taswe, i no save stap olsem wan niu Jerusalem from se hem i bin stap long wan taem blong bifo; be bae oli bildimap bakegen, mo bae i kam wan tabu bigtaon blong Lod; mo bae oli bildimap blong laen blong Isrel—\n\n6 Mo se bae oli bildimap wan Niu Jerusalem long graon ia, blong smol haf long laen blong Josef we oli stap laef yet, from we ol samting ia oli bin talem finis.\n\n7 From se, from Josef i bin tekem papa blong hem i go daon long graon blong Ijip, nao hem i bin ded long ples ia; taswe, Lod i bin tekem i kam wan smol haf blong laen blong Josef we oli laef yet aot long graon blong Jerusalem, blong hem i save gat sore long laen blong Josef blong mekem se oli no mas ded, semmak olsem we hem i bin gat sore long papa blong Josef blong mekem se hem i no mas ded.\n\n8 Taswe, smol haf blong laen blong Josef we i stap laef yet, bae Lod i bildimap olgeta long graon ia; mo bae i kam wan graon blong olgeta we i kam long ol papa; mo bae oli bildimap wan tabu bigtaon long Lod, olsem Jerusalem blong bifo; mo bae oli nomo save miks olgeta wetem ol narafala pipol, kasem taem we en i kam we wol bae i lus.\n\n9 Mo bae i gat wan niu heven mo wan niu wol; mo bae tufala i olsem tufala blong bifo be tufala blong bifo i bin lus, mo evri samting i kam niu.\n\n10 Mo afta Niu Jerusalem bae i kam; mo olgeta we oli stap insaed long hem oli kasem blesing, from oli olgeta we ol klos blong olgeta i waet tru long blad blong Smol Sipsip; mo oli olgeta we oli kaontem olgeta wetem smol haf blong laen blong Josef we i laef yet, we oli blong laen blong Isrel.\n\n11 Mo tu, afta Jerusalem blong bifo i kam; mo olgeta we oli stap laef insaed long hem, olgeta bae oli kasem blesing, from oli bin wasem olgeta long blad blong Smol Sipsip; mo oli olgeta we oli bin seraot olbaot mo oli bin karem olgeta oli kam tugeta aot long ol fo pat blong wol, mo aot long ol kantri blong Not, mo oli tekempat blong mekem kavenan i hapen we God i bin mekem wetem papa blong olgeta, Ebraham.\n\n12 Mo taem we ol samting ia oli kam, skripja ia i hapen we i talem, i gat olgeta we oli faswan we bae oli kam laswan, mo i gat olgeta we oli bin laswan we bae oli kam faswan.\n\n13 Mo mi bin rere blong raetem moa, be Lod i blokem mi; be ol profesi blong Ita oli bin bigfala mo gudfala; be oli tekem hem olsem nating, mo oli sakem hem aot; mo hem i haedem hem long hol blong ston long deitaem, mo long naet taem hem i bin kamaot blong luk ol samting we bae i kam long ol pipol.\n\n14 Mo taem we hem i bin stap long hol blong ston, hem i mekem haf pat blong histri ia, mo long naet, hem i stap luk ol fasin we i bin kam long ol pipol blong prapa spolem gud olgeta.\n\n15 Mo i bin hapen se long semfala yia ia we oli sakem hem aot long medel blong ol pipol, i stat blong gat wan bigfala wo long medel blong ol pipol, from i gat plante we oli girap, we oli ol strong man, mo oli lukaotem blong kilimded Koriantuma, tru long ol sikret plan blong fasin nogud blong olgeta, we oli bin tokbaot finis.\n\n16 Mo nao Koriantuma, from hem i bin stadi, hemwan, long evri fasin blong wo mo evri trik blong wol, taswe hem i faet agensem olgeta we oli lukaotem blong kilim hem i ded.\n\n17 Be hem i no bin sakem sin, mo tu, ol naes boe blong hem wetem ol gel blong hem; semmak tu long ol naes boe mo ol gel blong Kohor; mo tu ol naes boe mo gel blong Korihor; mo blong endem, i no bin gat eniwan long ol naes boe mo gel long fes blong ful graon we i sakem ol sin blong olgeta.\n\n18 Taswe, i bin hapen se long fas yia we Ita i stap long hol blong wan ston, i gat plante pipol we oli bin kilim i ded wetem naef blong faet blong ol sikret grup; oli faet agensem Koriantuma blong mekem se oli save tekem kingdom.\n\n19 Mo i bin hapen se ol boe blong Koriantuma oli faet plante mo blad blong olgeta i ron plante.\n\n20 Mo long nambatu yia toktok blong Lod i bin kam long Ita, se hem i mas go mo profesae long Koriantuma se, sapos hem i sakem sin, wetem evriwan insaed long haos blong hem, Lod bae i givim long hem kingdom blong hem mo sevem ol pipol—\n\n21 Sapos no bae oli kilimded olgeta, mo evriwan insaed long haos blong hem, be i no hem. Mo bae hem i stap laef nomo blong luk ol profesi oli hapen, we oli bin tokbaot long saed blong wan narafala pipol we i kasem graon blong olgeta we i kam long ol papa; mo bae olgeta i berem Koriantuma; mo bae oli kilimded evri sol, be Koriantuma nomo bae i stap.\n\n22 Mo i bin hapen se Koriantuma i no sakem sin, mo evriwan insaed long haos blong hem tu, mo ol pipol tu; mo ol wo oli no stop; mo oli lukaot blong kilim Ita i ded, be hem i ronwe long fes blong olgeta mo i haed bakegen long hol blong ston.\n\n23 Mo i bin hapen se Sared i girap mo hem tu i faet agensem Koriantuma; mo hem i winim hem, inaf blong mekem se long nambatri yia, hem i tekem hem i kam prisena.\n\n24 Mo ol boe blong Koriantuma, long nambafo yia, oli winim Sared, mo oli tekem kingdom bakegen i go long papa blong olgeta.\n\n25 Nao i stat blong gat wan wo long ful fes blong graon, evri man wetem grup blong hem i faet from samting we hem i wantem.\n\n26 Mo i bin gat ol stilman, mo blong talem stret, evri kaen fasin nogud long ful fes blong graon.\n\n27 Mo i bin hapen se Koriantuma i kros tumas long Sared, mo hem i go agensem hem wetem ol ami blong hem blong faet; mo oli mitmitim olgeta wetem bigfala kros, mo oli mit long vale blong Gilgal; mo faet ia i kam rabis tumas.\n\n28 Mo i bin hapen se Sared i faet agensem hem blong spes blong tri dei. Mo i hapen se Koriantuma i bin winim hem, mo hem i folem hem kasem taem we hem i kam long ol flat ples blong Heslon.\n\n29 Mo i bin hapen se Sared i faet agensem hem bakegen long ol flat ples; mo luk, hem i winim Koriantuma, mo i pusum hem i gobak bakegen long vale blong Gilgal.\n\n30 Mo Koriantuma i givim faet long Sared bakegen long vale blong Gilgal, we long ples ia nao, hem i winim Sared mo kilim hem i ded.\n\n31 Mo Sared i bin givim kil long Koriantuma long leg blong hem, mekem se hem i no bin go blong faet bakegen blong spes blong tu yia, long tetaem ia we evri pipol long fes blong graon oli bin mekem blad i ron, mo i no bin gat wan blong holembak olgeta.\n\n", "ether 14": "[center][font_size=26]Japta 14[/font_size][/center]\n\n[i]Rabis fasin blong ol pipol i mekem strong nogud tok i kam long graon—Koriantuma i go long wo agensem Giliad, afta Lib, mo afta Sis—Blad mo fasin blong kilim man i ded i kavremap graon.[/i]\n\n1 Mo nao i bin stat blong gat wan bigfala strong nogud tok long ful graon from rabis fasin blong ol pipol, long samting ia, sapos wan man bae i putum tul blong hem o naef blong faet blong hem long selef blong hem, o long ples we hem i wantem putum, luk, long nekis dei, bae hem i no save faenem samting ia, from se strong nogud tok ia we oli sakem long graon i bigwan tumas.\n\n2 Taswe, evri man i hang strong long samting we i blong hem, wetem ol han blong hem, mo i no wantem letem o bae hem i givim long man; mo evri man i holemtaet handel blong naef blong faet blong hem long raet han blong hem, blong i difendem gud ol samting blong hem, mo laef blong hemwan, mo ol waef mo ol pikinini blong hem.\n\n3 Mo nao, afta long spes blong tu yia, mo afta ded blong Sared, luk, brata blong Sared i girap, mo hem i faet agensem Koriantuma; long faet ia Koriantuma i bin winim hem mo hem i ronem hem i go long waelples blong Akis.\n\n4 Mo i bin hapen se brata blong Sared i faet agensem hem long waelples blong Akis; mo faet ia i bin kam strong tumas, mo plante taosen oli bin foldaon tru long naef blong faet.\n\n5 Mo i bin hapen se Koriantuma i raonem waelples; mo brata blong Sared i maj i go, i aot long waelples long naet, mo i kilimded wan pat blong ami blong Koriantuma, taem we oli drong.\n\n6 Mo hem i kam kasem graon blong Moron, mo hem i putum hemwan long bigfala jea blong Koriantuma.\n\n7 Mo i bin hapen se Koriantuma i stap wetem ami blong hem long waelples blong spes blong tu yia, long taem ia hem i bin kasem bigfala paoa long ami blong hem.\n\n8 Nao brata blong Sared, we nem blong hem i Gilead, tu i bin kasem bigfala paoa long ami blong hem, from ol sikret grup.\n\n9 Mo i bin hapen se hae pris blong hem i kilimded hem long taem we hem i stap sidaon long bigfala jea blong hem.\n\n10 Mo i bin hapen se wan long ol sikret grup i kilimded hem long wan sikret rod, mo i tekem long hemwan kingdom ia, mo nem blong hem i Lib; mo Lib i wan man we i bigfala, moa bitim eni narafala man long medel blong evri pipol.\n\n11 Mo i bin hapen se long fas yia blong Lib, Koriantuma i kam antap long graon blong Moron, mo i faet agensem Lib.\n\n12 Mo i bin hapen se hem i faet wetem Lib, we long faet ia, Lib i kilim han blong hem mekem se hem i kasem kil, be, ami blong Koriantuma i gohed strong long Lib, mekem se hem i bin ronwe i go long ol boda long so blong solwota.\n\n13 Mo i bin hapen se Koriantuma i ronem hem; mo Lib i faet agensem hem long so blong solwota.\n\n14 Mo i bin hapen se Lib i kilim ami blong Koriantuma, mekem se oli ronwe bakegen i go long waelples blong Akis.\n\n15 Mo i bin hapen se Lib i ronem hem kasem taem we hem i kam long ol flat ples blong Agos. Mo Koriantuma i tekem evri pipol wetem hem taem we hem i stap ronwe long fored blong Lib long pat blong graon we hem i bin ronwe i go long hem.\n\n16 Mo taem we hem i kam kasem ol flat ples blong Agos, hem i faet agensem Lib, mo hem i kilim hem kasem taem we hem i ded; be, brata blong Lib i kam agensem Koriantuma long ples blong hem, mo faet i bin kam strong tumas, mekem se Koriantuma i bin ronwe bakegen long fored blong ami blong brata blong Lib.\n\n17 Nao nem blong brata blong Lib oli singaotem Sis. Mo i bin hapen se Sis i ronem Koriantuma, mo hem i tekova plante bigtaon, mo hem i kilimded ol woman tugeta wetem ol pikinini, mo hem i bonemdaon ol bigtaon.\n\n18 Mo wan fraet long Sis i bin go raon truaot long ful graon; yes, wan krae i bin go aot truaot long graon—?Huia i save stanap long fored blong ami blong Sis? !Luk, hem i brum graon long fored blong hem!\n\n19 Mo i bin hapen se ol pipol oli stat blong kam tugeta long ol grup blong ol ami, truaot long fes blong ful graon.\n\n20 Mo oli bin seraot; mo wan pat blong olgeta i ronwe i go long ami blong Sis, mo wan pat blong olgeta i ronwe i go long ami blong Koriantuma.\n\n21 Mo wo i bin bigwan mo longwan tumas, mo fasin blong luk blad i ron mo kilim man i ded i bin stap blong wan longfala taem, mekem se ol bodi blong ol dedman oli bin kavremap ful fes blong graon.\n\n22 Mo wo ia i bin kwik mo i spid mekem se i no gat wan we i stap blong berem olgeta we oli ded, be oli maj i go long wan fasin blong mekem blad i ron i go long wan moa fasin blong mekem blad i ron, oli livim ol bodi blong ol man tugeta wetem ol woman, mo ol pikinini oli ledaon olbaot long fes blong graon, blong kam wan kaekae blong ol wom blong mit.\n\n23 Mo smel blong olgeta i bin go aot long fes blong graon, kasem we i go long fes blong ful graon; taswe, ol pipol oli bin stat blong kasem trabol long dei mo long naet, from smel blong olgeta.\n\n24 Be, Sis i no bin stop blong ronem Koriantuma; from hem i promes blong pembak hemwan long Koriantuma from blad blong brata blong hem, we oli bin kilimded, mo toktok blong Lod we i bin kam long Ita se Koriantuma bae i no foldaon tru long naef blong faet.\n\n25 Mo olsem ia nao yumi luk se Lod i bin visitim olgeta long kros blong hem we i fulwan, mo fasin nogud mo rabis sin blong olgeta i mekem rere wan rod blong prapa spolem gud olgeta blong taem we i no gat en.\n\n26 Mo i bin hapen se Sis i folem Koriantuma i go long Is, i go kasem long ol boda kolosap long so blong solwota, mo long ples ia hem i faet agensem Sis blong spes blong tri dei.\n\n27 Mo fasin blong prapa spolem gud samting long medel blong ol ami blong Sis i nogud tumas, mekem se ol pipol oli stat blong fraet, mo oli stat blong ronwe long fored blong ol ami blong Koriantuma; mo oli ronwe i go long graon blong Korihor, mo oli brumaot olgeta we oli stap laef long hem long fored blong olgeta, olgeta evriwan we oli no bin wantem joenem olgeta.\n\n28 Mo oli bin stanemap ol tenet blong olgeta long vale blong Korihor; mo Koriantuma i stanemap ol tenet blong hem long vale blong Sur. Nao vale blong Sur i stap kolosap long hil blong Komnor; taswe, Koriantuma i tekem ol ami blong hem i kam tugeta long hil blong Komnor, mo i blo long wan pupu long ol ami blong Sis blong askem olgeta blong kam faet.\n\n29 Mo i bin hapen se oli kam, be oli pusum olgeta i gobak bakegen; mo oli kam nambatu taem, mo oli pusumbak olgeta bakegen nambatu taem. Mo i bin hapen se oli kam bakegen nambatri taem, mo faet i kam strong tumas.\n\n30 Mo i bin hapen se Sis i kilim Koriantuma mekem se hem i givim long hem plante kil we i dip; mo Koriantuma, from hem i bin lusum blad blong hem, ae blong hem i dak, mo oli karem hem i go olsem se hem i ded.\n\n31 Nao lus blong ol man, ol woman, mo ol pikinini long tufala saed tugeta i bin bigwan tumas tu mekem se Sis i givim oda long ol pipol blong hem se oli no mas ronem ol ami blong Koriantuma; taswe, oli gobak long kamp blong olgeta.\n\n", "ether 15": "[center][font_size=26]Japta 15[/font_size][/center]\n\n[i]Plante milian blong ol laen blong Jared oli kilimded olgeta long faet—Sis mo Koriantuma i tekem evri pipol i kam tugeta long faet blong ded—Spirit blong Lod i stop blong wok wetem olgeta—Oli prapa spolem fulwan kantri blong laen blong Jared—Koriantuma nomo i stap.[/i]\n\n1 Mo i bin hapen se taem we Koriantuma i kam oraet bakegen long ol kil blong hem, hem i stat blong tingbaot ol toktok we Ita i bin talem long hem.\n\n2 Hem i bin luk se kolosap tu milian finis long ol pipol blong hem, oli kilimded olgeta wetem naef blong faet; mo hem i stat blong harem nogud bigwan insaed long hat blong hem; yes, i bin gat tu milian long ol strong man blong hem oli ded, mo tu, ol waef mo ol pikinini blong olgeta.\n\n3 Hem i stat blong sakem nogud fasin we hem i bin mekem; hem i stat blong tingbaot ol toktok we maot blong evri profet i bin talem, mo hem i luk ol samting ia se oli bin hapen kasem taem ia, evri smol pis; mo sol blong hem i krae sore, mo hem i no bin wantem blong oli leftemap tingting blong hem.\n\n4 Mo i bin hapen se hem i raetem wan leta i go long Sis, we i wantem se hem i letem ol pipol oli stap laef, se bae hem i mas givim kingdom blong gud blong laef blong ol pipol.\n\n5 Mo i bin hapen se taem we Sis i kasem leta blong hem, hem i raetem wan leta long i go long Koriantuma, se sapos bae hem i sarenda, blong hem i save kilimded hem wetem naef blong faet blong hem, nao bae hem i letem ol pipol blong hem oli stap laef.\n\n6 Mo i bin hapen se ol pipol i no sakem rabis fasin blong olgeta; mo ol pipol blong Koriantuma oli bin kam blong kros agensem ol pipol blong Sis; mo ol pipol blong Sis oli bin kam blong kros agensem ol pipol blong Koriantuma; taswe, ol pipol blong Sis oli faet agensem ol pipol blong Koriantuma.\n\n7 Mo taem we Koriantuma i luk se kolosap bae hem i foldaon, hem i ronwe bakegen i aot long fored blong ol pipol blong Sis.\n\n8 Mo i bin hapen se hem i kam long ol wota blong Ripliankum, we, long lanwis ia, i minim bigwan, o i bitim evriwan; taswe, taem we oli kam long ol wota ia, oli stanemap ol tenet blong olgeta; mo Sis tu i stanemap ol tenet blong hem kolosap long olgeta; mo taswe, long nekis dei oli kam blong faet.\n\n9 Mo i bin hapen se oli faet long wan faet we i strong tumas, long faet ia Koriantuma i kasem kil bakegen, mo ae blong hem i dak from hem i lusum blad.\n\n10 Mo i bin hapen se ol ami blong Koriantuma oli faet strong agensem ol ami blong Sis mekem se oli winim olgeta, mekem se oli mekem olgeta oli ronwe oli aot long fored blong olgeta; mo oli ronwe i go long Saot, mo oli stanemap ol tenet blong olgeta long wan ples we oli singaotem Ogat.\n\n11 Mo i bin hapen se ami blong Koriantuma i stanemap ol tenet blong olgeta kolosap long hil Rama; mo i semfala hil ia we papa blong mi Momon i bin haedem ol histri wetem Lod, we oli bin tabu.\n\n12 Mo i bin hapen se oli bin karem i kam tugeta evri pipol long ful fes blong graon, we oli no bin kilim ded olgeta, be Ita nomo i stap.\n\n13 Mo i bin hapen se Ita i luk evri aksen blong ol pipol; mo hem i luk se ol pipol we oli sapotem Koriantuma, oli kam tugeta wetem ami blong Koriantuma; mo ol pipol we oli sapotem Sis, oli kam tugeta wetem ami blong Sis.\n\n14 Taswe, oli bin tekem wan taem blong fo yia blong karem ol pipol oli kam tugeta, blong mekem se oli save tekem evriwan we i stap long fes blong graon, mo mekem se oli save kasem evri paoa we i posibol blong oli save kasem.\n\n15 Mo i bin hapen se taem we olgeta evriwan oli kam tugeta, evriwan long ami we hem i wantem sapotem, wetem ol waef blong olgeta mo ol pikinini blong olgeta—ol man, ol woman tugeta wetem ol pikinini oli bin rere wetem ol tul blong faet, oli bin gat ol sil, mo ol jesplet, mo ol hat blong faet, mo oli werem klos folem fasin blong faet—oli bin maj i go wan agensem narawan blong faet; mo oli faet long ful dei ia, mo oli no win.\n\n16 Mo i bin hapen se taem we hem i naet, oli taed, mo oli gobak long ol kamp blong olgeta; mo afta we oli gobak long ol kamp blong olgeta, oli stat blong krae singaot mo oli kraekrae from lus blong ol pipol blong olgeta we oli kilimded olgeta; mo ol krae blong olgeta oli bigwan tumas, ol krae singaot blong olgeta, mo ol kraekrae blong olgeta oli bigwan tumas, mekem se noes blong olgeta i faerap bigwan long ea.\n\n17 Mo i bin hapen se long nekis dei oli go bakegen blong faet, mo dei ia i bigwan mo i nogud tumas; be, oli no win, mo taem we naet i kam bakegen, oli mekem noes long ea wetem ol krae blong olgeta, mo ol krae singaot blong olgeta, mo ol harem sore blong olgeta, from lus blong ol pipol blong olgeta we oli kilimded olgeta.\n\n18 Mo i bin hapen se Koriantuma i raetem bakegen wan leta i go long Sis, hem i wantem se hem i no kam bakegen blong faet, be se bae hem i tekem kingdom, mo i no tekemaot laef blong ol pipol.\n\n19 Be luk, Spirit blong Lod i bin stop blong wok wetem olgeta, mo Setan i gat ful paoa ova long hat blong ol pipol; from oli folem fulwan hat blong olgeta we i strong, mo tingting blong olgeta we i blaen, mekem se oli save prapa spolem gud olgeta; taswe, oli bin go bakegen blong faet.\n\n20 Mo i bin hapen se, oli bin faet long ful dei ia, mo taem we naet i bin kam, oli bin slip antap long ol naef blong faet blong olgeta.\n\n21 Mo long nekis dei, oli bin faet kasem taem we naet i bin kam.\n\n22 Mo taem we naet i kam oli drong long kros, semmak olsem wan man we i drong long waen; mo oli bin slip bakegen antap long ol naef blong faet blong olgeta.\n\n23 Mo long nekis dei oli bin faet bakegen; mo taem we naet i kam, olgeta evriwan i bin foldaon tru long naef blong faet be fifti mo tu long ol pipol blong Koriantuma nomo i stap, mo siksti mo naen nomo long ol pipol blong Sis i stap.\n\n24 Mo i bin hapen se oli slip antap long ol naef blong faet blong olgeta long naet ia, mo long nekis dei, oli faet bakegen, mo oli faet wetem evri paoa blong olgeta wetem ol naef blong faet blong olgeta, mo wetem ol sil blong olgeta, long ful dei ia.\n\n25 Mo taem we naet i kam, i gat teti mo tu long ol pipol blong Sis, mo twante mo seven long ol pipol blong Koriantuma i stap.\n\n26 Mo i bin hapen se, oli kakae mo oli slip, mo oli rere blong ded long nekis dei. Mo olgeta, oli ol bigfala mo ol strong man olsem long saed blong paoa blong ol man.\n\n27 Mo i bin hapen se oli faet blong spes blong tri aoa, mo ae blong olgeta i dak from oli bin lusum blad.\n\n28 Mo i bin hapen se taem we ol man blong Koriantuma i bin kasem inaf paoa blong mekem se oli save wokbaot, oli stap rere blong ronwe from laef blong olgeta; be luk, Sis i girap, mo tu, ol man blong hem, mo hem i promes long kros blong hem se, bae hem i kilimded Koriantuma o bae hem i ded tru long naef blong faet.\n\n29 Taswe, hem i bin ronem olgeta, mo long nekis dei hem i kasem olgeta; mo oli faet bakegen wetem naef blong faet. Mo i bin hapen se taem we olgeta evriwan i foldaon tru long naef blong faet, be i no Koriantuma mo Sis, luk ae blong Sis i dak from hem i bin lusum blad.\n\n30 Mo i bin hapen se taem we Koriantuma i lei long naef blong faet blong hem, blong hem i spel smol, hem i katem hed blong Sis.\n\n31 Mo i bin hapen se afta we hem i katemaot hed blong Sis, nao Sis i bin girap long ol han blong hem mo i bin foldaon; mo afta we hem i bin traem had blong pulum win, hem i ded.\n\n32 Mo i bin hapen se Koriantuma i foldaon long graon, mo i kam olsem se hem i no gat eni laef.\n\n33 Mo Lod i bin toktok long Ita, mo i talem long hem: “Yu go.” Mo hem i bin go, mo hem i luk se ol toktok blong Lod oli hapen evriwan; mo hem i finisim histri blong hem; (mo wan handred pat mi no bin raetemdaon) mo hem i haedem olgeta long wan fasin we ol pipol blong Limhae oli bin faenem olgeta.\n\n34 Nao ol las toktok we Ita i bin raetem oli olgeta ia: “Sapos we Lod bae i wantem blong tekemaot mi taem mi stap laef yet, o we bae mi harem nogud long wanem we Lod i wantem long bodi blong mit mo bun, i nomata, sapos hem i sevem mi long kingdom blong God. Amen.”\n\n", "moro 1": "[center][font_size=26]Buk blong Moronae[/font_size][/center]\n\n[center][font_size=26]Japta 1[/font_size][/center]\n\n[i]Moronae i stap raet blong helpem Ol Man blong Leman—Ol Man blong Nifae we bae oli no tanem baksaed long Kraes, oli kilimded olgeta. Raonabaot 401–421 A.K.B.[/i]\n\n1 Nao mi, Moronae, afta we mi finis blong raetemsot histri blong ol pipol blong Jared, mi ting se bae mi no raetem moa, be kasem naoia, mi no ded yet; mo mi no soem miwan long Ol Man blong Leman, from nogud bae oli kilimded mi.\n\n2 From luk, ol wo blong olgeta oli strong tumas long medel blong olgeta; mo from fasin blong olgeta blong no laekem man, oli kilimded evri Man blong Nifae we bae i no tanem baksaed long Kraes.\n\n3 Mo mi, Moronae, bae mi no tanem baksaed long Kraes; taswe, mi wokbaot olbaot long eni ples we mi save go long hem blong mi save sevem laef blong mi.\n\n4 Taswe, mi raetem sam smol samting moa, i no olsem we mi ting long hem fastaem; from mi bin ting se bae mi no raetem moa samting; be mi raetem sam smol samting moa, blong maet bae oli save gat yus long ol brata blong mi, Ol Man blong Leman, long samfala dei long fiuja, folem tingting blong Lod.\n\n", "moro 2": "[center][font_size=26]Japta 2[/font_size][/center]\n\n[i]Jisas i bin givim long olgeta twelef Man blong Nifae we oli ol disaepol, paoa blong givim presen we i Tabu Spirit. Raonabaot 401–421 A.K.B.[/i]\n\n1 Ol toktok blong Kraes, we hem i bin talem long ol disaepol blong hem, olgeta twelef we hem i bin jusum, taem we hem i putum ol han blong hem antap long hed blong olgeta—\n\n2 Mo hem i bin singaotem olgeta long nem blong olgeta, i talem: “Yu mas askem long Papa long nem blong mi, long strongfala prea; mo afta we yu mekem samting ia, bae yu gat paoa blong givim Tabu Spirit long hem we yu putum ol han blong yu antap long hed blong hem; mo long nem blong mi bae yu givim samting ia, from olsem ia nao ol aposol blong mi oli stap mekem.”\n\n3 Nao Kraes i bin talem ol toktok ia long olgeta long taem we hem i kamaot long olgeta blong fastaem; mo grup blong pipol oli no bin harem samting ia; be ol disaepol oli harem samting ia; mo long olgeta evriwan we oli putum ol han blong olgeta antap long hed blong olgeta, Tabu Spirit i bin kam long olgeta.\n\n", "moro 3": "[center][font_size=26]Japta 3[/font_size][/center]\n\n[i]Ol elda oli odenem ol pris mo ol tija tru long fasin blong putum han antap long hed blong olgeta. Raonabaot 401–421 A.K.B.[/i]\n\n1 Fasin we ol disaepol, we oli bin singaotem olgeta ol elda blong jos, oli odenem ol pris mo ol tija—\n\n2 Afta we oli prea long Papa long nem blong Kraes, oli putum han blong olgeta antap long hed blong olgeta, mo oli talem:\n\n3 “Long nem blong Jisas Kraes, mi odenem yu blong kam wan pris (o sapos we hem i kam wan tija, mi odenem yu blong kam wan tija) blong prijim fasin blong sakem sin mo fasin blong kam klin aot long ol sin tru long Jisas Kraes, tru long fasin blong stap strong long fet, long nem blong hem kasem en. Amen.”\n\n4 Mo long fasin ia nao oli bin odenem ol pris mo ol tija, folem ol presen mo ol koling we oli bin kam long God; mo oli odenem olgeta tru long paoa blong Tabu Spirit, we i stap long olgeta.\n\n", "moro 4": "[center][font_size=26]Japta 4[/font_size][/center]\n\n[i]Moronae i eksplenem olsem wanem nao ol elda mo ol pris oli blesem mo pasem bred blong sakramen. Raonabaot 401–421 A.K.B.[/i]\n\n1 Fasin we ol elda mo pris blong olgeta oli stap blesem mo pasem mit mo blad blong Kraes i go long jos; mo oli blesem mo pasem sakramen folem ol komanmen blong Kraes; taswe, mifala i save se fasin ia i stretwan; mo elda o pris i bin blesem mo pasem sakramen—\n\n2 Mo oli nildaon wetem jos, mo prea long Papa long nem blong Kraes, oli talem:\n\n3 “O God, yu yu Papa we I No Save Finis, mifala i askem yu, long nem blong Pikinini blong yu, Jisas Kraes, blong blesem mo mekem tabu hemia bred, long sol blong olgeta evriwan we oli tekem mo kakae bred ia; blong oli tekem mo kakae blong tingbaot bodi blong Pikinini blong yu, mo testifae long yu, O God, yu yu Papa we I No Save Finis, se oli rere gud blong tekem long olgeta, nem blong Pikinini blong yu, mo oltaem tingbaot hem, mo stap obei long ol komanmen blong hem we hem i bin givim long olgeta, mekem se oltaem, oli gat Spirit blong hem i stap wetem olgeta. Amen.”\n\n", "moro 5": "[center][font_size=26]Japta 5[/font_size][/center]\n\n[i]Moronae i eksplenem fasin blong blesem mo pasem waen blong sakramen. Raonabaot 401–421 A.K.B.[/i]\n\n1 Fasin blong blesem mo pasem waen—Luk, oli tekem kap, mo oli talem:\n\n2 “O God, yu yu Papa we I No Save Finis, mifala i askem yu, long nem blong Pikinini blong yu, Jisas Kraes, blong blesem mo mekem tabu hemia waen, long sol blong olgeta evriwan we oli dring waen ia, blong oli mekem samting ia blong tingbaot blad blong Pikinini blong yu, we i bin ron from olgeta; blong oli testifae long yu, O God, yu yu Papa we I No Save Finis, se oltaem oli tingbaot hem, blong oli gat Spirit blong hem i stap wetem olgeta. Amen.”\n\n", "moro 6": "[center][font_size=26]Japta 6[/font_size][/center]\n\n[i]Olgeta we oli sakem sin oli kasem baptaes, mo ol memba blong Jos oli kam ol fren blong olgeta—Ol memba blong Jos we oli sakem sin, oli fogivim olgeta—Oli lidim ol miting tru long paoa blong Tabu Spirit. Raonabaot 401–421 A.K.B.[/i]\n\n1 Mo nao mi toktok long saed blong baptaes. Luk, ol elda, ol pris, mo ol tija oli bin kasem baptaes; mo oli no kasem baptaes kasem taem we oli karem ol frut i kam we i soem se oli klin inaf blong kasem baptaes.\n\n2 Mo tu, oli no bin tekem eni man blong kasem baptaes, sapos oli no bin kam wetem wan hat we i fulap wetem sore mo wan spirit we i wantem blong sakem sin, mo oli testifae long jos se i tru we oli bin sakem evri sin blong olgeta.\n\n3 Mo oli no tekem wan blong kasem baptaes, sapos oli no tekem long olgeta nem blong Kraes, mo oli gat wan strong tingting blong wok blong hem kasem en.\n\n4 Mo afta we oli tekem olgeta blong kasem baptaes, mo Tabu Spirit i lidim olgeta mo oli kam klin tru long paoa blong hem, oli kaontem olgeta wetem ol pipol blong jos ia blong Kraes; mo oli tekem ol nem blong olgeta, blong oli save tingbaot olgeta mo fidim olgeta wetem gudfala toktok blong God, blong holemtaet olgeta i stap long stret rod, blong holemtaet olgeta blong oli lukaotgud blong stap prea, mo stap dipen nomo long ol gudfala wok blong Kraes, we i bin man we i bin statem mo finisim fet.\n\n5 Mo jos i bin mit tugeta fulap taem, blong livim kakae mo blong prea, mo blong toktok wan wetem narawan long saed blong gudlaef blong sol blong olgeta.\n\n6 Mo oli bin mit tugeta fulap taem blong tekem mo kakae bred mo dring waen, blong tingbaot Lod Jisas.\n\n7 Mo oli bin lukaotgud blong luk se i no mas gat eni rabis fasin long medel blong olgeta; mo eni man we oli faenem se hem i mekem rabis fasin, mo tri witnes blong jos i jajem olgeta long fored blong ol elda, mo sapos oli no sakem sin, mo oli no konfes, oli tekemaot nem blong olgeta, mo oli nomo kaontem olgeta long medel blong ol pipol blong Kraes.\n\n8 Be evri taem we oli sakem sin mo lukaotem blong kasem fogivnes, wetem tru tingting, oli fogivim olgeta.\n\n9 Mo ol miting blong olgeta, jos i bin lidim folem fasin blong ol wok blong Spirit, mo tru long paoa blong Tabu Spirit; from se, olsem we paoa blong Tabu Spirit i lidim olgeta blong prij, o blong askem strong, o blong prea, o blong askem wetem tingting i stap daon, o blong singsing, olsem ia nao oli bin mekem folem.\n\n", "moro 7": "[center][font_size=26]Japta 7[/font_size][/center]\n\n[i]Moronae i askem blong go insaed long ples blong spel blong Lod—Prea wetem tru tingting—Spirit blong Kraes i mekem se ol man oli save wanem i gud mo wanem i nogud—Setan i winim tingting blong ol man blong tanem baksaed long Kraes mo mekem nogud samting—Ol profet oli soemaot taem we Kraes bae i kam—Tru long fet, ol merikel oli hapen mo ol enjel oli givhan—Ol man oli mas hop from laef we i no save finis mo hang gud long bigfala lav. Raonabaot 401–421 A.K.B.[/i]\n\n1 Mo nao mi, Moronae, mi raetem sam long ol toktok blong papa blong mi, Momon, we hem i talem long saed blong fet, hop, mo bigfala lav; from folem fasin ia hem i toktok long ol pipol, taem we hem i tijim olgeta long haos blong prea we oli bildimap blong ples blong wosip.\n\n2 Mo nao mi, Momon, mi toktok long yufala, ol brata blong mi we mi lavem tumas; mo i tru long gladhat blong God Papa, mo Lod blong yumi Jisas Kraes, mo tabu tingting blong hem, from presen blong hem i singaotem mi, mekem se mi save toktok long yufala long taem ia.\n\n3 Taswe, mi wantem toktok long yufala we i blong jos, we i folem Kraes wetem pis, mo we i bin kasem wan hop we i naf, we tru long hemia, yufala i save go insaed long ples blong spel blong Lod, stat long taem ia go kasem taem we bae yufala i spel wetem hem long heven.\n\n4 Mo nao ol brata blong mi, mi jajem yufala long ol samting ia, from wokbaot blong yufala we i gat pis long medel blong ol pikinini blong ol man.\n\n5 From mi tingbaot toktok blong God we i talem se tru long ol wok blong olgeta bae yufala i save olgeta; from sapos ol wok blong olgeta oli gud, ale olgeta oli gud tu.\n\n6 From luk, God i bin talem se, wan man we i nogud i no save mekem samting we i gud; from sapos hem i givim wan presen, o i prea long God, sapos hem i no mekem samting ia wetem tru tingting, hemia i no helpem hem nating.\n\n7 From luk, oli no kaontem se i wan stret mo gud samting blong hem.\n\n8 From luk, sapos wan man we i nogud i givim wan presen, nao hem i mekem samting ia be hat blong hem i no wantem; taswe, oli kaontem olsem se hem i bin holembak presen ia; taswe, God i kaontem hem se hem i nogud long fored blong God.\n\n9 Mo semmak ia tu, oli kaontem se i nogud long wan man, sapos bae hem i prea be i no wetem tru tingting blong hat; yes, mo hemia i no helpem hem nating, from God i no akseptem eniwan olsem ia.\n\n10 Taswe, wan man we i nogud i no save mekem samting we i gud; mo tu, bae hem i no givim wan gudfala presen.\n\n11 From luk, wan springwota we i konkon i no save givim gudfala wota; mo tu, wan gudfala springwota i no save givim wota we i konkon; taswe, wan man we i wan wokman blong devel i no save folem Kraes; mo sapos hem i folem Kraes, hem i no save stap olsem wan wokman blong devel.\n\n12 Taswe, evri samting we i gud, i kam long God; mo samting we i nogud, i kam long devel; from devel i wan enemi blong God, mo i faet agensem hem oltaem, mo i stap invaetem mo switim ol man blong mekem sin, mo blong mekem samting we i nogud oltaem.\n\n13 Be luk, samting we i blong God, i stap invaetem mo i switim man blong mekem samting we i gud oltaem; taswe, evri samting we i stap invaetem mo switim man blong mekem samting we i gud, mo blong lavem God, mo blong wok blong hem, i kamaot long God.\n\n14 Taswe, lukaotgud, ol brata blong mi we mi lavem yufala tumas, blong yufala i no jajem se samting we i nogud i blong God, o se samting we i gud mo i blong God, i blong devel.\n\n15 From luk, ol brata blong mi, God i givim long yufala blong jajem; blong yufala i save gat save ia long samting we i gud, aot long samting we i nogud; mo fasin blong jaj i klia, blong yufala i save wetem wan save we i stret gud, olsem deilaet i defren long dak naet.\n\n16 From luk, Spirit blong Kraes, God i givim long evri man, blong hem i save gat save long samting we i gud aot long samting we i nogud; taswe, mi soemaot long yufala fasin blong jaj; from evri samting we i invaetem man blong mekem samting we i gud mo blong winim tingting blong biliv long Kraes, i kamaot tru long paoa mo presen blong Kraes; taswe, yufala i save wetem wan save we i stret gud se samting ia i blong God.\n\n17 Be eni samting we i winim tingting blong ol man blong mekem samting we i nogud, mo no biliv long Kraes, mo tanem baksaed long hem, mo no wok blong God, ale yufala i save save wetem wan save we i stret gud se, samting ia i blong devel; from tru long fasin ia nao, devel i stap wok, from hem i no winim tingting blong eni man blong mekem samting we i gud, no, i no gat wan; semmak long ol enjel blong hem; mo semmak long olgeta we oli stap anda long hem.\n\n18 Mo nao, ol brata blong mi, from yufala i save laet ia we bae yufala i save yusum blong jaj, we laet ia i laet blong Kraes, lukaotgud blong yufala i no jaj rong; from wetem semfala jajmen we yufala i jaj long hem bae Lod i yusum blong jajem yufala tu.\n\n19 Taswe, mi askem strong long yufala, ol brata, blong yufala i mas stadi wetem strong tingting oltaem long laet blong Kraes, blong yufala i save gat save long wanem we i gud mo wanem we i nogud; mo sapos bae yufala i holemtaet evri gud samting, mo no jajem hem, i tru we bae yufala i kam wan pikinini blong Kraes.\n\n20 Mo nao, ol brata blong mi, ?hao nao i save hapen se yufala i save holemtaet evri gud samting?\n\n21 Mo nao mi kam long fet ia, we mi bin talem se bae mi tokbaot; mo bae mi talem long yufala, fasin we tru long hem, bae yufala i save holemtaet evri gud samting.\n\n22 From luk, from God i save evri samting, from we hem i stap oltaem go kasem oltaem, luk, hem i bin sendem ol enjel blong givhan long ol pikinini blong ol man, blong soemaot ol samting long saed blong taem we Kraes bae i kam; mo long Kraes, evri gud samting bae i kam.\n\n23 Mo God i bin talemaot tu long ol profet, tru long maot blong hemwan, se Kraes bae i kam.\n\n24 Mo luk, i bin gat ol defren kaen wei, we hem i soemaot ol samting long ol pikinini blong ol man, we oli gud; mo evri samting we i gud, i kamaot long Kraes; sapos no, ol man oli foldaon, mo i no save gat wan gudfala samting i kam long olgeta.\n\n25 Taswe, tru long ol wok blong ol enjel, mo tru long evri toktok we i kamaot long maot blong God, ol man oli stat blong praktisim fet long Kraes; mo olsem ia nao tru long fet, oli bin holemtaet evri gudfala samting; mo olsem ia nao i bin stap kasem taem we Kraes i kam.\n\n26 Mo afta we hem i bin kam, hem i bin sevem ol man tru long fet long nem blong hem; mo tru long fet, oli kam ol boe blong God. Mo i olsem we i tru se Lod i stap laef, hem i bin talemaot ol toktok ia long ol papa blong mifala, i talem: “Eni samting we bae yufala i askem Papa long nem blong mi, we i gud, wetem fet mo stap biliv se bae yufala i kasem, luk, bae Papa i mekem blong yufala.”\n\n27 Taswe, ol brata blong mi we mi lavem tumas, ? ol merikel oli bin stop from we Kraes i go finis antap long heven, mo i sidaon long raet han blong God, blong askem long Papa ol raet blong sore blong hem, we hem i gat long ol pikinini blong ol man?\n\n28 From hem i bin mekem wanem we loa i askem, mo hem i wantem olgeta evriwan we oli gat fet long hem; mo olgeta we oli gat fet long hem, bae oli hang long evri gudfala samting; taswe, hem i toktok from stamba tingting blong ol pikinini blong ol man; mo hem i stap blong taem we i no save finis long ol heven.\n\n29 Mo from se hem i bin mekem samting ia, ol brata blong mi we mi lavem tumas, ?ol merikel oli bin stop? Luk mi talem long yufala, No; mo tu, ol enjel oli no stop blong givhan long ol pikinini blong ol man.\n\n30 From luk, oli stap andanit long paoa blong hem, blong givhan folem toktok blong oda blong hem, oli stap soem olgeta long olgeta we oli gat strongfala fet mo wan strong tingting long evri kaen fasin olsem hemia blong God.\n\n31 Mo wok blong seves blong olgeta i blong singaotem ol man blong sakem sin, mo blong mekem i hapen mo blong mekem wok blong ol kavenan blong Papa, we hem i bin mekem long ol pikinini blong ol man, blong mekem rere rod long medel blong ol pikinini blong ol man, tru long fasin blong talemaot toktok blong Kraes long ol wokman blong Lod we hem i bin jusum, blong oli save talemaot testemoni long saed blong hem.\n\n32 Mo taem we oli mekem olsem, Lod God i stap mekem rere rod blong mekem se ol narafala man we oli stap oli save gat fet long Kraes, blong mekem se Tabu Spirit i save gat wan ples insaed long hat blong olgeta, folem long paoa blong hem; mo long fasin ia, Papa i mekem i hapen, ol kavenan we hem i bin mekem wetem ol pikinini blong ol man.\n\n33 Mo Kraes i bin talem: “Sapos bae yufala i gat fet long mi, bae yufala i gat paoa blong mekem eni samting we i nid blong mekem long plan blong mi.”\n\n34 Mo hem i bin talem: “Sakem sin yufala ol en blong wol, mo kam long mi, mo kasem baptaes long nem blong mi, mo gat fet long mi, blong mekem se mi save sevem yufala.”\n\n35 Mo nao, ol brata blong mi we mi lavem tumas, sapos i olsem ia se ol samting ia oli tru we mi bin talem long yufala, mo God bae i soem long yufala, wetem paoa mo bigfala glori long las dei, se oli tru, mo sapos oli tru, ?dei blong ol merikel i bin stop?\n\n36 O ?ol enjel oli stop blong kamaot long ol pikinini blong ol man? O ?hem i holembak paoa blong Tabu Spirit aot long medel blong olgeta? O ?bae hem i mekem, sapos nomo taem bae i stap gohed, o wol bae i gohed blong stanap, o bae i gat wan man nomo i stap long fes blong wol blong God i sevem?\n\n37 Luk mi talem long yufala, No; from hem i tru long fet we ol merikel oli stap hapen; mo hem i tru long fet we ol enjel oli kamaot mo givhan long ol man; taswe, sapos ol samting ia oli bin stop, sore tumas long ol pikinini blong ol man, from, hem i from oli no gat bilif, mo evri samting i blong nating.\n\n38 From i no gat eni man we Lod i save sevem, folem ol toktok blong Kraes, sapos oli no gat fet long nem blong hem; taswe, sapos ol samting ia oli bin stop, ale fet tu i bin stop; mo ples blong man i stap nogud tumas, from oli stap olsem se i no bin gat wan fasin blong pemaot man i bin hapen.\n\n39 Be luk, ol brata blong mi we mi lavem tumas, mi jajem ol samting we oli moa gud long yufala, from mi jajem se yufala i gat fet long Kraes from fasin blong yufala blong no stap flas; from sapos yufala i no gat fet long hem, ale yufala i no naf blong oli kaontem yufala wetem ol pipol blong jos blong hem.\n\n40 Mo bakegen, ol brata blong mi we mi lavem tumas, mi wantem toktok long yufala long saed blong hop. ?Hao nao hem i olsem se yufala i save kasem fet, sapos yufala i no gat hop?\n\n41 ?Mo wanem ia nao we bae yufala i gat hop from? Luk mi talem long yufala se bae yufala i gat hop tru long atonmen blong Kraes mo paoa blong laef bakegen long ded, blong hem, blong girap long laef we i no save finis, mo hemia i from fet blong yufala long hem, folem promes.\n\n42 Taswe, sapos wan man i gat fet, i nid blong hem i mas gat hop; from sapos i no gat fet, i no save gat eni hop.\n\n43 Mo bakegen, luk mi talem long yufala se hem i no save gat fet mo hop, be nomo sapos i hem i gat fasin blong no stap flas mo tingting blong hat blong hem i stap daon.\n\n44 Sapos i olsem, fet blong hem mo hop i blong nating, from i no gat wan we God i akseptem long fored blong hem, be olgeta nomo we oli no stap flas mo tingting blong hat blong olgeta i stap daon; mo sapos wan man i no stap flas mo tingting blong hat blong hem i stap daon, mo hem i konfes tru long paoa blong Tabu Spirit se Jisas i Kraes, i nid blong hem i mas gat bigfala lav; from sapos hem i no gat bigfala lav, hem i nating nomo; taswe, i nid blong hem i mas gat bigfala lav.\n\n45 Mo bigfala lav i save wet longtaem, mo i kaen, mo i no jalus, mo i no kam bigwan, i no lukaotem samting blong hem nomo, i no save kros kwiktaem, i no tingting long eni nogud samting, mo i no glad long rabis fasin, be i glad long trutok, i stanap strong long evri samting, i bilivim evri samting, i gat hop long evri samting, i stap strong long evri samting.\n\n46 Taswe, ol brata blong mi we mi lavem tumas, sapos yufala i no gat bigfala lav, yufala i nating, from bigfala lav bae i neva sot. Taswe, hang long bigfala lav, we i moa hae bitim evri samting, from evri samting i mas sot—\n\n47 Be bigfala lav i klin lav blong Kraes, mo i stap strong blong oltaem; mo huia we oli faenem se hem i gat hemia long las dei, bae i gud long hem.\n\n48 Taswe, ol brata blong mi we mi lavem tumas, prea long Papa wetem evri paoa blong hat, blong yufala i save fulap wetem lav ia, we hem i bin givim long olgeta we oli ol tru man blong folem Pikinini blong hem, Jisas Kraes; blong yufala i save kam ol boe blong God; blong taem we bae hem i kamkamaot, bae yumi stap olsem hem, from bae yumi luk hem olsem we hem i stap; blong yumi save gat hop ia; blong yumi save kam klin evriwan olsem we hem i klin evriwan. Amen.\n\n", "moro 8": "[center][font_size=26]Japta 8[/font_size][/center]\n\n[i]Baptaes blong ol smol pikinini i wan nogud rabis sin—Ol smol pikinini oli stap laef tru long Kraes from atonmen—Fet, fasin blong sakem sin, fasin blong no stap flas mo tingting blong hat i stap daon, kasem Tabu Spirit, mo stap strong kasem en, i lidim i go long fasin blong sevem man. Raonabaot 401–421 A.K.B.[/i]\n\n1 Wan leta blong papa blong mi, Momon, we i bin raetem long mi, Moronae; mo hem i raetem hemia long mi i no longtaem afta long koling blong mi long seves ia. Mo long fasin ia hem i bin raet long mi, i talem:\n\n2 “Boe blong mi we mi lavem tumas, Moronae, mi glad tumas se Lod blong yu Jisas Kraes i stap tingbaot yu, mo i bin singaotem yu long seves blong hem, mo long tabu wok blong hem.\n\n3 Mi mi stap tingbaot yu oltaem long ol prea blong mi, mi stap prea oltaem long God Papa, long nem blong Tabu Pikinini blong hem, Jisas, blong hem, tru long gudfala fasin blong hem we i no save finis mo gladhat, bae i lukaotgud yu tru long taem we yu stap strong long fet long nem blong hem kasem en.\n\n4 Mo nao, boe blong mi, mi toktok long yu long saed blong samting we i mekem mi harem nogud tumas; from i mekem mi harem nogud se bae i gat ol rao oli girap long medel blong yufala.\n\n5 From, sapos mi bin lanem trutok, i bin gat ol rao long medel blong yufala long saed blong baptaes blong ol smol pikinini blong yufala.\n\n6 Mo nao, boe blong mi, mi wantem se yu mas wok strong wetem strong tingting oltaem, blong bigfala rong ia i mas aot long medel blong yufala; long narafala toktok, from samting ia nao, mi raetem leta ia.\n\n7 From kwiktaem afta we mi bin lanem ol samting ia long saed blong yufala, mi askem long Lod long saed blong samting ia. Mo toktok blong Lod i bin kam long mi tru long paoa blong Tabu Spirit, i talem:\n\n8 ‘Lisin long ol toktok blong Kraes, Ridima blong yu, Lod blong yu mo God blong yu. Luk, mi bin kam long wol i no blong singaotem olgeta we oli stret mo gud, be olgeta we oli sin blong oli sakem sin; olgeta we oli no sik oli no nidim dokta, be olgeta nomo we oli sik; taswe, ol smol pikinini oli klin, from oli no save mekem sin; taswe, strong nogud tok agensem Adam i kamaot long olgeta tru long mi, mekem se strong nogud tok ia i no gat eni paoa ova long olgeta; mo loa blong sakomsaes i finis tru long mi.’\n\n9 Mo long fasin ia Tabu Spirit i bin soemaot toktok blong God long mi; taswe, boe blong mi we mi lavem tumas, mi save se i wan tru fasin blong jik long fored blong God, blong yufala i mas baptaesem ol smol pikinini.\n\n10 Luk mi talem long yu se samting ia, yu mas tijim—fasin blong sakem sin mo baptaes long olgeta we oli save gud wanem oli stap mekem mo oli save mekem sin; yes, tijim ol papa mo mama se oli mas sakem sin mo kasem baptaes, mo oli mas mekem tingting blong olgeta i stap daon olsem ol smol pikinini blong olgeta, mo olgeta evriwan bae Lod i sevem wetem ol smol pikinini blong olgeta.\n\n11 Mo ol smol pikinini blong olgeta, oli no nid blong sakem sin, o kasem baptaes. Luk, baptaes i blong sakem sin blong mekem i hapen, ol komanmen ia blong kam klin aot long ol sin.\n\n12 Be ol smol pikinini oli stap laef long Kraes, we i stat long stat blong wol; sapos i no olsem, God i wan God we i no stret, mo tu, hem i wan God we i stap jenis, mo wan God we i no mekem semmak long evri man; !from hamas smol pikinini oli bin ded finis, be oli no bin kasem baptaes!\n\n13 Taswe, sapos Lod i no sevem ol smol pikinini sapos oli no kasem baptaes, olgeta ia oli mas go long wan hel we i no gat en.\n\n14 Luk mi talem long yu, se hem we i ting se ol smol pikinini oli nidim baptaes, hem i stap long konkon rabis ples mo insaed long ol rop blong rabis fasin; from hem i no gat fet, hop, o bigfala lav; taswe, sapos oli katemaot hem taem we hem i stap long tingting ia, hem i mas go daon long hel.\n\n15 From fasin nogud ia i rabis stret, blong ting se God i sevem wan pikinini from baptaes, mo narafalawan i mas lus from hem i no gat wan baptaes.\n\n16 Sore tumas long olgeta we bae oli jenisim ol wei blong Lod long fasin ia, from bae oli ded sapos oli no sakem sin. Luk, mi stap toktok stret, from mi bin kasem atoriti we i kam long God; mo mi no gat fraet long wanem we man i save mekem; from lav we i stret evriwan i sakemaot evri fraet.\n\n17 Mo mi mi fulap wetem bigfala lav we i lav we i no gat en; taswe, evri pikinini i semmak long mi; taswe, mi lavem ol smol pikinini wetem wan lav we i stret evriwan; mo olgeta evriwan oli semmak mo oli gat pat long fasin blong sevem man.\n\n18 From mi save se God i no wan God we i no stret, mo tu, i no wan man we i stap jenis; be hem i no save jenis stat long ful taem we i no save finis kasem ful taem we i no save finis.\n\n19 Ol smol pikinini oli no save sakem sin; taswe, hem i fasin nogud we i rabis stret blong no letem olgeta oli kasem ol klin mo gudfala sore blong God, from olgeta evriwan oli stap laef tru long hem from sore blong hem.\n\n20 Mo hem we i talem se ol smol pikinini we oli nidim baptaes, oli tanem baksaed long ol sore blong Kraes, mo i tekem atonmen blong hem mo paoa blong fasin blong hem blong pemaot man olsem nating.\n\n21 Sore tumas long olgeta olsem, from oli stap long denja blong ded, blong hel, mo wan harem nogud we i no gat en. Mi stap talemaot samting ia long fasin blong tok stret; God i bin givim oda long mi. Lisin long ol samting ia mo obei, o oli stanap agensem yu long jea blong jajmen blong Kraes.\n\n22 From luk we evri smol pikinini oli stap laef tru long Kraes, mo tu, olgeta evriwan we loa i no kavremap olgeta. From paoa blong fasin blong pemaot man i kam long evriwan long olgeta we loa i no kavremap olgeta; taswe, hem we i no bin kasem panis, o hem we i no stap andanit long wan panis, i no save sakem sin; mo long olgeta olsem, baptaes i no help nating—\n\n23 Be hem i wan fasin blong jik long fored blong God, hem i blong stap tanem baksaed long ol sore blong Kraes, mo long paoa blong Tabu Spirit blong hem, mo hem i blong stap putum tras long ol ded wok.\n\n24 Luk, boe blong mi, samting ia i no sapos blong hapen; from fasin blong sakem sin i blong olgeta we oli stap anda long panis mo anda long strong nogud tok blong wan loa we oli brekem.\n\n25 Mo ol fasfala frut blong fasin blong sakem sin i baptaes; mo baptaes i kam tru long fet we i mekem ol komanmen oli hapen; mo taem we ol komanmen oli hapen, i karem i kam fasin blong kam klin aot long ol sin;\n\n26 Mo fasin blong kam klin aot long ol sin i karem i kam fasin blong no stap flas, mo tingting blong hat we i stap daon; mo from i gat fasin blong no stap flas mo tingting blong hat we i stap daon, nao i mekem visit blong Tabu Spirit i kam, mo Spirit blong Givhan ia i fulumap man wetem hop mo lav we i stret evriwan; mo lav ia i stap strong tru long fasin blong gat strong tingting oltaem blong prea, i go kasem taem we en bae i kam, taem we evri sent bae i stap wetem God.\n\n27 Luk, boe blong mi, bae mi raet long yu bakegen sapos mi no go aot kwiktaem agensem Ol Man blong Leman. Luk, hae tingting blong kantri ia, o ol pipol blong Ol Man blong Nifae, i bin pruvum se oli mas lus evriwan olgeta, sapos oli no sakem sin.\n\n28 Prea from olgeta, boe blong mi, blong fasin blong sakem sin i save kam long olgeta. Be luk, mi fraet se Spirit i bin stop blong wok wetem olgeta; mo long pat blong graon ia, oli stap lukaotem tu blong putum daon evri paoa mo atoriti we i kam long God; mo oli stap tanem baksaed long Tabu Spirit.\n\n29 Mo afta we oli bin sakemaot wan bigfala save olsem, boe blong mi, oli mas ded kwiktaem, blong mekem se ol profesi we ol profet oli bin talemaot oli hapen, mo tu, wetem ol toktok blong Sevya blong yumi, hemwan.\n\n30 Gudbae, boe blong mi, kasem taem we bae mi raet long yu, o bae mi mitim yu bakegen. Amen.”\n\n", "moro 9": "Nambatu leta blong Momon i go long boe blong hem Moronae.\n\nI stat long japta 9 nomo.\n\n[center][font_size=26]Japta 9[/font_size][/center]\n\n[i]Ol Man blong Nifae tugeta wetem Ol Man blong Leman oli mekem ol rabis fasin mo oli kam nogud—Oli wipwipim mo kilkilimded olgeta—Momon i prea blong gladhat mo gud fasin i save stap long Moronae blong oltaem. Raonabaot 401 A.K.B.[/i]\n\n1 “Boe blong mi we mi lavem tumas, mi raet long yu bakegen blong yu save gat save se mi mi stap laef yet; be mi raetem smol long saed blong samting we i nogud tumas.\n\n2 From luk, mi bin gat wan strong faet wetem Ol Man blong Leman, long faet ia mifala i no win; mo Akiantas i bin foldaon tru long naef blong faet, mo tu, Luram mo Emron; yes, mo mifala i bin lusum wan bigfala namba blong ol gudfala man blong mifala.\n\n3 Mo nao luk, boe blong mi, mi fraet se Ol Man blong Leman bae oli kilimded pipol ia; from oli no sakem sin, mo Setan i stap tanem tingting blong olgeta oltaem blong kros, wan wetem narawan.\n\n4 Luk, mi mi stap wok wetem olgeta oltaem; mo taem we mi talemaot toktok blong God strong mo klia, oli seksek mo oli kros long mi; mo taem mi no talem strong mo klia, oli mekem hat blong olgeta i strong agensem ol toktok ia; taswe, mi fraet se nogud Spirit blong Lod i stop blong wok wetem olgeta.\n\n5 From oli stap kros tumas, mekem se mi luk se oli no gat fraet blong ded; mo oli bin lusum lav blong olgeta, wan i go long narawan; mo oli tosta from blad mo fasin blong pembak oltaem.\n\n6 Mo nao, boe blong mi we mi lavem tumas, i nomata long stronghed blong olgeta, bae yumi wok strong wetem strong tingting oltaem, from sapos yumi stop blong wok, bae yumi mas kasem panis, from yumi gat wan wok blong mekem, taem we yumi stap long bodi blong mit mo bun, blong yumi save winim enemi blong evri stret mo gud fasin, mo putum sol blong yumi i go spel long kingdom blong God.\n\n7 Mo nao mi raetem smol long saed blong ol harem nogud blong ol pipol ia. From folem save we mi bin kasem long Amoron, luk, Ol Man blong Leman oli gat plante prisena, we oli tekemaot olgeta long taoa blong Serisa; mo i gat ol man, ol woman, mo ol pikinini.\n\n8 Mo ol hasban mo ol papa blong ol woman ia mo ol pikinini ia, oli bin kilimded olgeta; mo oli fidim ol woman wetem mit blong ol hasban blong olgeta, mo ol pikinini wetem mit blong ol papa blong olgeta; mo oli no givim wota, be smol nomo.\n\n9 Mo i nomata long rabis sin ia blong Ol Man blong Leman, i no bitim hemia blong ol pipol blong yumi long Moriantum. From luk, plante long ol gel blong Ol Man blong Leman oli bin tekem olsem ol prisena; mo afta oli bin tekemaot long olgeta ol samting ia we oli bin lavem moa mo we i gudgudfala bitim evri samting, we i fasin blong stap klin mo klin fasin—\n\n10 Mo afta oli mekem samting ia, oli kilimded olgeta long wan fasin we i rabis olgeta, oli wipim bodi blong olgeta go kasem oli ded; mo afta we oli mekem samting ia, oli kakae mit blong olgeta olsem ol wael animol, from hat blong olgeta i strong; mo oli mekem samting ia olsem wan saen se oli no man blong fraet.\n\n11 O boe blong mi we mi lavem tumas, olsem wanem wan pipol olsem ia, we i no gat fasin blong laef—\n\n12 (Mo i no plante yia nating i pas i go, we oli bin stap long wan fasin blong laef we i gud mo oli wan hapi pipol)\n\n13 Be o boe blong mi, olsem wanem wan pipol olsem ia, we glad blong olgeta i stap tumas long rabis sin—\n\n14 ?Olsem wanem nao yumi save ting se, God bae i no holembak han blong hem long jajmen agensem yumi?\n\n15 Luk, hat blong mi i stap krae: ‘!Sore tumas long ol pipol ia. Kamaot long jajmen, O God, mo haedem ol sin blong olgeta, mo fasin nogud, mo ol rabis sin blong olgeta aot long fored blong fes blong yu!’\n\n16 Mo bakegen, boe blong mi, i gat plante wido mo ol gel blong olgeta we oli stap yet long Serisa; mo pat blong ol kaekae we Ol Man blong Leman oli no bin karem i go; luk, ami blong Senefae i bin karem i go, mo oli bin livim olgeta blong wokbaot olbaot long eni ples we oli save go blong faenem kaekae; mo plante olfala woman, ae blong olgeta i dak long rod mo oli stap ded.\n\n17 Mo ami we i stap wetem mi i slak; mo ol ami blong Ol Man blong Leman oli stap long medel blong Serisa mo mi; mo olgeta evriwan we oli ronwe i go long ami blong Eron, oli bin kilimded olgeta long fasin we i rabis tumas.\n\n18 !O rabis fasin blong ol pipol blong mi! Oli no gat oda mo oli no gat sore. Luk, mi mi be wan man, mo mi gat be paoa blong wan man, mo mi nomo save mekem olgeta oli obei long ol oda blong mi.\n\n19 Mo oli kam strong long rabis fasin blong olgeta; mo oli rabis semmak, oli no livim wan i laef, olfala o yangfala; mo oli glad long evri samting be i no long samting we i gud; mo safaring blong ol woman blong yumi mo blong ol pikinini blong yumi long ful fes blong graon ia i bitim evri samting, yes, tang i no save talem, mo tu, oli no save raetemdaon samting ia.\n\n20 Mo nao, boe blong mi, mi nomo tokbaot samting ia we i rabis tumas. Luk, yu save fasin nogud blong ol pipol ia; yu save se oli no gat prinsipol blong lidim olgeta, mo oli nomo save filim samting; mo fasin nogud blong olgeta i bitim hemia blong Ol Man blong Leman.\n\n21 Luk, boe blong mi, mi no save talem se oli oraet long God from mi fraet se bae hem i kilim mi.\n\n22 Be luk, boe blong mi, mi talem se yu oraet long God, mo mi stap trastem Kraes se bae hem i sevem yu; mo mi prea long God se bae hem i no tekemaot laef blong yu, blong witnesem ol pipol blong hem we oli kambak long hem, o ded blong olgeta evriwan; from mi save se oli mas ded sapos oli no sakem sin mo kambak long hem.\n\n23 Mo sapos oli ded bae i semmak olsem ol laen blong Jared, from strong tingting blong hat blong olgeta, we oli stap lukaotem blad mo fasin blong pembak.\n\n24 Mo sapos i olsem se bae oli ded, yumi save se plante long ol brata blong yumi oli bin aot blong joenem Ol Man blong Leman, mo plante moa tu bae oli aot blong joenem olgeta; taswe, raetemdaon smol long ol smol samting ia, sapos yu yu laef yet mo mi bae mi ded mo mi no luk yu; be mi stap trastem se mi save luk yu i no longtaem; from mi gat ol tabu histri we mi wantem blong givim long yu.\n\n25 Boe blong mi, stap fetful long Kraes; mo mi wantem se ol samting we mi bin raetem i no mekem yu harem nogud, we bae oli no trabolem yu kasem we yu ded; be bae Kraes i leftemap yu, mo bae ol safaring blong hem mo ded, mo taem we hem i bin soemaot bodi blong hem long ol papa blong yumi, mo sore blong hem, mo fasin blong gotru long hadtaem wetem longfala tingting, mo hop blong glori blong hem, mo blong laef we i no save finis, i stap long maen blong yu blong oltaem.\n\n26 Mo bae gladhat blong God Papa, we bigfala jea blong hem i stap hae long ol heven, mo Lod blong yumi Jisas Kraes, we i stap sidaon long raet han blong paoa blong hem, go kasem taem we evri samting bae i kam long kontrol blong hem, oli stap, mo gohed blong stap wetem yu blong oltaem. Amen.”\n\n", "moro 10": "[center][font_size=26]Japta 10[/font_size][/center]\n\n[i]Wan testemoni abaot Buk blong Momon i kam tru long paoa blong Tabu Spirit—Ol presen blong Spirit, God i givim long olgeta we oli fetful—Ol presen blong spirit oltaem oli kam wetem fet—Ol toktok blong Moronae oli toktok aot long das—Kam long Kraes, kam stret evriwan tru Hem, mo mekem sol blong yufala i kam tabu. Raonabaot 421 A.K.B.[/i]\n\n1 Nao mi, Moronae, mi raetem smol olsem we mi ting se i gud; mo mi raetem long ol brata blong mi, Ol Man blong Leman; mo mi wantem se oli mas save se bitim fo handred mo twante yia i bin pas i go, stat long taem we saen i bin kamaot blong taem we Kraes i bin kam.\n\n2 Mo mi silim ol histri ia, afta we mi bin talem samfala toktok long fasin blong askem strong long yufala.\n\n3 Luk, mi wantem askem strong long yufala se, taem we bae yufala i ridim ol samting ia, sapos hem i waes tingting long God se bae yufala i ridim olgeta, se bae yufala i save tingbaot hamas sore Lod i bin gat long ol pikinini blong ol man, stat long taem we hem i mekem Adam we i kam daon kasem taem we bae yufala i kasem ol samting ia, mo tingting hevi long hem insaed long hat blong yufala.\n\n4 Mo taem we bae yufala i kasem ol samting ia, mi wantem askem strong long yufala se bae yufala i askem God, Papa we i no Save Finis, long nem blong Kraes, sapos ol samting ia oli no tru; mo sapos bae yufala i askem wetem wan tru hat, wetem wan tru tingting blong wantem save, wetem fet long Kraes, bae hem i soemaot trutok blong ol samting ia long yufala, tru long paoa blong Tabu Spirit.\n\n5 Mo tru long paoa blong Tabu Spirit, bae yufala i save trutok long saed blong evri samting.\n\n6 Mo eni samting we i gud, i stret mo i tru; taswe, i no gat wan samting we i gud we i tanem baksaed long Kraes, be i talem se hem i stap.\n\n7 Mo yufala i save gat save ia se hem i stap, tru long paoa blong Tabu Spirit; taswe, mi wantem askem strong long yufala se yufala i no tanem baksaed long paoa blong God; from hem i stap wok tru long paoa, folem fet blong ol pikinini blong ol man, semmak tedei, mo tumoro, mo blong oltaem.\n\n8 Mo bakegen, mi askem strong long yufala, ol brata blong mi, se yufala i no tanem baksaed long ol presen blong God, from oli plante; mo oli kamaot long semfala God. Mo i gat ol defren fasin we God i givim ol presen ia; be hem i semfala God we i stap wokem evri samting mo long evriwan; mo God i givim ol samting ia tru long fasin we Spirit blong God i soemaot samting long ol man, blong oli yusum.\n\n9 From luk, long wan, Spirit blong God i givim se hem i save tijim toktok blong waes tingting;\n\n10 Mo long narafalawan, blong hem i save tijim toktok blong save, tru long semfala Spirit;\n\n11 Mo long narafalawan, fet we i bigwan tumas; mo long narafalawan, ol presen blong hiling, tru long semfala Spirit;\n\n12 Mo bakegen, long wan narafalawan, blong hem i save mekem ol bigfala merikel;\n\n13 Mo bakegen, long narafalawan, blong hem i save profesae long saed blong evri samting;\n\n14 Mo bakegen, long narafalawan, blong luk ol enjel mo ol givhan spirit;\n\n15 Mo bakegen, long narafalawan, evri kaen lanwis;\n\n16 Mo bakegen, long narafalawan, blong talem mining blong ol lanwis mo blong ol defren kaen lanwis.\n\n17 Mo evri presen ia oli kam tru long Spirit blong Kraes; mo oli kam long evri man, be wanwan, olsem we hem i wantem.\n\n18 Mo mi wantem askem strong long yufala, ol brata blong mi we mi lavem tumas, se yufala i tingbaot se evri gudfala presen i kam long Kraes.\n\n19 Mo mi wantem askem strong long yufala, ol brata blong mi we mi lavem tumas, se yufala i mas tingbaot se hem i semmak yestedei, tedei, mo blong oltaem, mo se evri presen ia we mi bin tokbaot, we oli blong spirit, bae oli neva go, oli stap folem taem we wol ia bae i stanap, be nomo sapos ol pikinini blong ol man oli no bilif.\n\n20 Taswe, i mas gat fet; mo sapos i mas gat fet i mas gat hop tu; mo sapos i mas gat hop i mas gat bigfala lav tu.\n\n21 Mo sapos yufala i no gat bigfala lav, i no gat wei blong Lod i sevem yufala insaed long kingdom blong God; mo tu, Lod i no save sevem yufala insaed long kingdom blong God sapos yufala i no gat fet; mo semmak, i no save hapen sapos yufala i no gat hop.\n\n22 Mo sapos yufala i no gat hop, i tru we yufala i mas lusum hop; mo fasin blong lusum hop i kam from rabis fasin.\n\n23 Mo Kraes i bin talem tru long ol papa blong yumi: “Sapos yufala i gat fet, yufala i save mekem evri samting we mi luk se i gat nid blong mekem.”\n\n24 Mo nao mi toktok long evri en blong wol—se sapos dei ia i kam we paoa mo ol presen blong God bae oli kamaot long medel blong yufala, bae hem i from i no gat bilif.\n\n25 Mo sore tumas long ol pikinini blong ol man, sapos samting ia i wanem we bae i hapen; from bae i no gat wan we i mekem gudfala fasin long medel blong yufala, no i no gat wan. From sapos i gat wan long medel blong yufala we i mekem gudfala fasin, hem bae i wok tru long paoa mo ol presen blong God.\n\n26 Mo sore tumas long olgeta we bae oli mekem ol samting ia oli go mo ded, from oli ded wetem ol sin blong olgeta, mo Lod i no save sevem olgeta insaed long kingdom blong God; mo mi talemaot samting ia folem ol toktok blong Kraes; mo mi no giaman.\n\n27 Mo mi askem strong long yufala blong tingbaot ol samting ia; from taem i stap kam kwik tumas we bae yufala i save se mi mi no giaman, from bae yufala i luk mi long kot blong God; mo Lod God bae i talem long yufala: “?Mi no bin talemaot ol toktok blong mi long yufala, we man ia i bin raetemdaon, olsem wan we i stap singaot aot long olgeta we oli ded, yes, hem i olsem wan we i stap toktok aot long das?”\n\n28 Mi talemaot ol samting ia blong mekem ol profesi oli hapen. Mo luk, bae oli kamkamaot long maot blong God we i no gat en; mo toktok blong hem bae i wesil i go long wan jeneresen i go long narafala jeneresen.\n\n29 Mo God bae i soem long yufala, se samting we mi bin raetemdaon i tru.\n\n30 Mo bakegen mi wantem askem strong long yufala se bae yufala i kam long Kraes, mo holemtaet evri gudfala presen, mo no tajem nogud presen, o samting ia we i no klin.\n\n31 Mo wekap, mo girap aot long das, O Jerusalem; yes, mo putum ol naes klos blong yu, O gel blong Saeon; mo mekem ol stek blong yu oli kam strong moa mo mekem ol boda blong yu oli kam bigwan blong oltaem, blong mekem se oli nomo save miksim yufala bakegen, blong mekem se ol kavenan blong Papa we I No Save Finis, we hem i bin mekem wetem yu, O laen blong Isrel, i save hapen.\n\n32 Yes, kam long Kraes, mo kam stret evriwan tru long hem, mo tanem baksaed blong yufala long evri fasin we i no olsem blong god; mo sapos bae yufala i tanem baksaed blong yufala long evri fasin we i no olsem blong god, mo lavem God wetem ful paoa blong tingting, ful maen mo ful paoa blong yufala, afta nao, gladhat blong hem i naf blong yufala, blong tru long gladhat blong hem, yufala i save kam stret evriwan tru Kraes; mo sapos tru long gladhat blong God yufala i kam stret evriwan tru long Kraes, yufala i no save tanem baksaed long paoa blong God long eni wei.\n\n33 Mo bakegen, sapos yufala, tru long gladhat blong God, i kam stret evriwan tru Kraes, mo no tanem baksaed long paoa blong hem, ale oli mekem yufala i kam tabu long Kraes tru long gladhat blong God, tru long blad blong Kraes we i ron, we i stap long kavenan blong Papa blong kam klin aot long ol sin blong yufala, blong mekem se yufala i kam klin evriwan, we yufala i no gat mak.\n\n34 Mo nao, mi talem long evriwan, gudbae. I no longtaem bae mi go spel long paradaes blong God, kasem taem we spirit blong mi mo bodi bae tufala i kam tugeta bakegen, mo hae Jehova i tekem mi tru long skae, blong mitim yufala long fored blong gudfala kot blong hae Jehova, Jaj we I No Save Finis blong olgeta we oli stap laef tugeta wetem olgeta we oli ded. Amen.\n\nEn\n\n"}