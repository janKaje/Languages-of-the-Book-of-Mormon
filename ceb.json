{"title-page 0": "[center][font_size=26]Ang Basahon ni Mormon[/font_size][/center]\n\nLaing Tugon ni Jesukristo\n\nGimantala sa Ang Simbahan ni Jesukristo sa mga Santos sa Ulahing mga Adlaw\n\nDakbayan sa Salt Lake, Utah, USA\n\nUnang Iningles nga edisyon gimantala sa Palmyra, New York, USA, niadtong 1830\n\n© 2024 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Ang Basahon ni Mormon[/font_size][/center]\n\nUsa ka Asoy nga Gisulat pinaagi sa Kamot ni Mormon diha sa mga Palid nga Gikuha gikan sa mga Palid ni Nephi\n\nMao nga, usa kini ka minubo sa talaan sa katawhan ni Nephi, ug sa mga Lamanita usab—Gisulat alang sa mga Lamanita, kinsa mga salin sa balay ni Israel; ug alang usab sa Judeo ug sa Hentil—Gisulat pinaagi sa sugo, ug usab sa espiritu sa panagna ug sa pagpadayag—Gisulat ug giselyohan, ug gitipigan ngadto sa Ginoo, aron dili kini madaot—Nga motungha pinaagi sa gasa ug gahom sa Dios ngadto sa kahubaran niini—Giselyohan pinaagi sa kamot ni Moroni, ug gitipigan ngadto sa Ginoo, nga motungha sa tukmang panahon pinaagi sa Hentil—Ang kahubaran niini pinaagi sa gasa sa Dios.\n\nUsa ka pagpamubo nga gikuha gikan usab sa Basahon ni Ether, nga usa ka talaan sa katawhan ni Jared, kinsa nagkatibulaag dihang gilibog sa Ginoo ang pinulongan sa katawhan, samtang nagtukod sila og tore aron makaabot sa langit—Nga ikapakita sa salin sa balay ni Israel unsa nga mahinungdanong mga butang ang gihimo sa Ginoo alang sa ilang mga amahan; ug aron mahibaloan nila ang mga pakigsaad sa Ginoo, nga dili sila ipahimulag sa kahangtoran—Ug sa pag-agni usab sa Judeo ug sa Hentil nga si Jesus mao ang Kristo, ang Dios sa Kahangtoran, nga nagpaila sa iyang kaugalingon ngadto sa tanang kanasoran—Ug karon, kon aduna may kasaypanan kini mga sayop sa mga tawo; mao nga, ayaw ipanghimaraot ang mga butang sa Dios, aron makaplagan kamo nga walay lama sa hukmanan ni Kristo.\n\nOrihinal nga hubad gikan sa mga panid ngadto sa Iningles pinaagi ni Joseph Smith, Jun.\n\n", "introduction 0": "[center][font_size=26]Pasiuna[/font_size][/center]\n\nAng Basahon ni Mormon usa ka basahon sa balaang kasulatan sama sa Biblia. Usa kini ka talaan sa mga gibuhat sa Dios sa karaang mga lumulupyo sa Amerika ug naglangkob sa kahingpitan sa walay kataposang ebanghelyo.\n\nAng basahon gisulat sa daghan nga karaang mga propeta pinaagi sa espiritu sa pagpanagna ug pagpadayag. Ang ilang mga pulong, nga gisulat sa mga palid nga bulawan, gikutlo ug gipamubo pinaagi sa usa ka propeta nga tigsaysay nga ginganlan og Mormon. Ang talaan naghatag og usa ka asoy sa kaagi sa duha ka dagkong sibilisasyon. Ang usa miabot gikan sa Jerusalem niadtong 600 B.C. ug sa wala madugay nabahin sa duha ka nasod, nga nailhan isip mga Nephita ug mga Lamanita. Ang uban una kaayong miabot sa diha nga gilibog sa Ginoo ang mga pinulongan didto sa Tore sa Babel. Kini nga pundok nailhan nga mga Jaredita. Human sa liboan nga katuigan, ang tanan nalaglag gawas sa mga Lamanita, ug sila usa sa mga katigulangan sa mga American Indian.\n\nAng labing mahinungdanon nga hitabo nga natala sa Basahon ni Mormon mao ang kaugalingong pagpangalagad ni Ginoong Jesukristo taliwala sa mga Nephita human dayon sa Iyang pagkabanhaw. Nagpahimutang kini sa mga doktrina sa ebanghelyo, naglatid sa plano sa kaluwasan, ug nagpahibalo sa mga tawo unsa gayod ang kinahanglan nilang buhaton aron maangkon ang kalinaw niini nga kinabuhi ug mahangtoron nga kaluwasan sa kinabuhing moabot.\n\nHuman nakompleto ni Mormon ang iyang mga sinulat, gihatag niya ang asoy ngadto sa iyang anak nga si Moroni, kinsa midugang og pipila ka pulong nga iyang kaugalingon ug gitagoan ang mga palid sa Bungtod sa Cumorah. Niadtong Septyembre 21, 1823, ang mao nga Moroni, nga usa na ka nahimaya, ug nabanhaw nga binuhat, mipakita kang Propeta Joseph Smith ug mitudlo kaniya mahitungod sa karaan nga talaan ug sa gitakda nga paghubad niini ngadto sa pinulongan nga Iningles.\n\nSa takda nga panahon ang mga palid gitugyan ngadto kang Joseph Smith, kinsa mihubad niini pinaagi sa gasa ug gahom sa Dios. Ang talaan karon namantala na sa daghang pinulongan isip bag-o ug dugang nga saksi nga si Jesukristo mao ang Anak sa buhing Dios ug nga ang tanang moduol Kaniya ug mosunod sa mga balaod ug sa mga ordinansa sa Iyang ebanghelyo maluwas.\n\nKabahin niini nga talaan si Propeta Joseph Smith miingon: “Ako mipahibalo sa kaigsuonang mga lalaki nga ang Basahon ni Mormon mao ang labing tukma sa bisan unsa nga basahon dinhi sa yuta, ug mao ang sukaranan sa atong tinuohan, ug ang tawo mas maduol sa Dios pinaagi sa pagsunod sa iyang mga lagda, kay sa bisan unsa nga basahon.”\n\nAgi og dugang ni Joseph Smith, ang Ginoo miandam og laing napulog usa ka tawo nga makatan-aw mismo sa bulawang mga palid ug mahimo nga talagsaong mga saksi sa kamatuoran ug sa kabalaan sa Basahon ni Mormon. Ang ilang sinulat nga mga pagpamatuod nalakip dinhi isip “Ang Pagpamatuod sa Tulo ka Saksi” ug “Ang Pagpamatuod sa Walo ka Saksi.”\n\nNagdapit kami sa tanang katawhan sa tanang dapit sa pagbasa sa Basahon ni Mormon, sa pagpamalandong diha sa ilang mga kasingkasing sa mensahe nga anaa niini, ug dayon sa pagpangutana sa Dios, ang Amahan sa Kahangtoran, sa ngalan ni Kristo kon ang basahon tinuod ba. Kadtong mosunod niini nga pamaagi ug mangutana inubanan sa pagtuo makaangkon og pagpamatuod sa kamatuoran ug kabalaan niini pinaagi sa gahom sa Espiritu Santo. (Tan-awa sa Moroni 10:3–5.)\n\nKadtong makabaton niining balaanon nga pagsaksi gikan sa Balaang Espiritu mahibalo usab pinaagi sa sama nga gahom nga si Jesukristo mao ang Manluluwas sa kalibotan, nga si Joseph Smith mao ang Iyang tigpadayag ug propeta niining kataposang mga adlaw, ug Ang Simbahan ni Jesukristo sa mga Santos sa Ulahing mga Adlaw mao ang gingharian sa Ginoo nga sa makausa pa gitukod pag-usab dinhi sa yuta, sa pagpangandam sa Ikaduhang Pag-anhi sa Mesiyas.\n\n", "three 0": "[center][font_size=26]Ang Pagpamatuod sa Tulo ka Saksi[/font_size][/center]\n\nAngay nga mahibaloan sa tanang kanasoran, kaliwatan, pinulongan, ug katawhan, ngadto kang kinsa kini nga buhat moabot: Nga kami, pinaagi sa grasya sa Dios nga Amahan, ug sa atong Ginoong Jesukristo, nakakita sa mga palid nga naglangkob niini nga talaan, nga mao ang talaan sa katawhan ni Nephi, ug usab sa mga Lamanita, nga ilang kaigsuonan, ug usab sa katawhan ni Jared, kinsa miabot gikan sa tore nga gihisgotan. Ug kami nasayod usab nga gihubad kini pinaagi sa gasa ug gahom sa Dios, kay ang iyang tingog namahayag niini ngari kanamo; mao nga nahibalo kami uban sa kaseguroan nga ang buhat tinuod. Ug kami magpamatuod usab nga kami nakakita sa mga kinulit nga diha sa mga palid; ug kini gipakita ngari kanamo pinaagi sa gahom sa Dios, ug dili sa tawo. Ug kami mamahayag pinaagi sa mga pulong nga maligdong, nga usa ka anghel sa Dios mikunsad gikan sa langit, ug iya kining gidala ug gipahiluna atubangan sa among mga mata, nga kami nakasud-ong ug nakakita sa mga palid, ug sa mga kinulit diha niini; ug kami nahibalo nga pinaagi sa grasya sa Dios nga Amahan, ug sa atong Ginoo nga si Jesukristo, nga kami nakasud-ong ug mopamatuod nga kini nga mga butang tinuod. Ug kahibulongan kini sa among mga mata. Bisan pa niana, ang tingog sa Ginoo nagmando kanamo nga kami mopamatuod niini; mao nga, aron magmasulondon sa mga sugo sa Dios, kami mopamatuod niini nga mga butang. Ug kami nasayod nga kon magmatinud-anon kami kang Kristo, dili kami manubag sa mga sala sa katawhan, ug makaplagan kami nga walay lama sa atubangan sa hukmanan ni Kristo, ug makapuyo sa kahangtoran uban kaniya sa kalangitan. Ug ang pasidungog maadto sa Amahan, ug sa Anak, ug sa Espiritu Santo, nga usa ka Dios. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Ang Pagpamatuod sa Walo ka Saksi[/font_size][/center]\n\nAngay nga mahibaloan sa tanang kanasoran, kaliwatan, mga pinulongan, ug katawhan, ngadto kang kinsa kini nga buhat moabot: Nga si Joseph Smith, Jun., ang tighubad niini nga buhat, mipakita ngari kanamo sa mga palid nga gipamulong, nga makita nga usa ka bulawan; ug ingon man sa daghan nga mga palid nga gihubad sa mao nga Smith kami nakakupot gayod niini; ug kami usab nakakita sa mga kinulit nga diha niini, ang tanan makita nga karaan ang pagkabuhat, ug katingalahan ang pagkahimo. Ug niini kami mopamatuod pinaagi sa mga pulong nga maligdong, nga ang mao nga Smith mipakita niini ngari kanamo, kay kami nakakita ug nakaalsa, ug nasayod sa kaseguroan nga ang mao nga Smith aduna sa mga palid nga among gipamulong. Ug kami mohatag sa among mga ngalan ngadto sa kalibotan, aron sa pagsaksi ngadto sa kalibotan sa among nakita. Ug kami wala magbakak, Dios ang saksi niini.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n", "js 0": "[center][font_size=26]Ang Pagpamatuod ni Propeta Joseph Smith[/font_size][/center]\n\nAng kaugalingon nga mga pulong ni Propeta Joseph Smith mahitungod sa pagtungha sa Basahon ni Mormon mao ang:\n\n“Sa gabii sa … ikakawhaan ug usa sa Septiyembre [1823] … akong gihimo ang pag-ampo ug pagpangamuyo sa Makagagahom nga Dios. …\n\n“Samtang nagtawag ako sa Dios sa ingon niana nga paagi, nakakita ko og kahayag nga mitungha sa akong lawak, nga nag-anam pa gayod og kahayag hangtod nga ang lawak mas hayag pa kay sa udtong tutok, sa dihang kalit lang may personahe nga mitungha sa kiliran sa akong higdaanan, nagbarog sa hangin, kay ang iyang mga tiil wala magtugkad sa salog.\n\n“Nagsul-ob siya og luag nga sapot nga may talagsaong pagkaputi. Pagkaputi kadto nga labaw pa sa bisan unsa nga akong nakita dinhi sa yuta; wala usab ako magtuo nga adunay bisan unsang butang dinhi sa yuta nga ikapakita sa ingon niadto ka hilabihan nga kaputi ug kasilaw. Walay salipod ang iyang mga kamot, ang iyang mga bukton usab, sa ibabaw og diyotay sa mga pulso; ingon, usab, ang iyang mga tiil walay salipod, sama sa iyang mga bitiis, ibabaw og diyotay sa mga tikod. Ang iyang ulo ug liog dayag usab. Nakamatikod ko nga wala siyay laing gisul-ob gawas sa kupo, kay bukas kadto, nga niana makita nako ang ibabaw nga bahin a iyang dughan.\n\n“Dili lamang ang iyang kupo maoy hilabihan ka puti, apan ang iyang tibuok nga pagkatawo mahimayaon nga lisod ihulagway, ug ang iyang pamayhon sa pagkatinuod sama sa kilat. Ang lawak hilabihan ka hayag, apan dili kaayo sama ka sanag diha sa nagliyok kaniya. Sa una kong pagkakita kaniya, nahadlok ako; apan ang kahadlok dali ra nga nawala.\n\n“Iya akong gitawag sa akong ngalan, ug miingon kanako nga sinugo siya nga gipadala gikan sa atubangan sa Dios ngari kanako, ug nga ang iyang ngalan mao si Moroni; nga ang Dios adunay ipabuhat kanako; ug nga ang akong ngalan gamiton alang sa maayo ug sa daotan taliwala sa tanang kanasoran, kaliwatan, ug pinulongan, o nga kini litokon sa maayo ug sa daotan taliwala sa tanang katawhan.\n\n“Miingon siya nga adunay basahon nga gitagoan, gisulat sa bulawan nga mga palid, naghatag og asoy sa kaagi sa unang mga lumulupyo niining dako nga kayutaan, ug sa tinubdan sa ilang kagikan. Miingon usab siya nga ang kahingpitan sa walay kataposan nga Ebanghelyo anaa niini, sama sa gisulti sa Manluluwas ngadto sa karaang mga lumulupyo.\n\n“Usab, adunay duha ka bato nga anaa sa bayanan nga plata—ug kini nga mga bato, gipakapot og maayo sa usa ka taming sa dughan, naglangkob sa gitawag nga Urim ug Tumim—gitagoan uban sa mga palid; ug ang pagbaton ug paggamit niini nga mga bato mao ang nagtino sa ‘pagkamanalagna’ sa karaan o nangagi nga mga panahon; ug nga ang Dios ang miandam niini alang sa katuyoan sa paghubad sa basahon. …\n\n“Ug usab, misulti siya kanako, nga kon makuha na nako ang mga palid nga iyang gihisgotan—kay ang panahon nga pagakuhaon kini wala pa moabot—dili ko gayod kini ipakita ngadto ni bisan kinsa nga tawo, ni ang taming sa dughan uban sa Urim ug Tumim; gawas lamang kanila kinsa ako pagamandoan sa pagpakita niini; kon ipakita ko man kini sa uban ako pagalaglagon. Samtang nakigsulti siya kanako mahitungod sa mga palid, ang panan-awon nabuksan sa akong hunahuna nga akong nakita ang dapit diin gitago ang mga palid, ug nga tin-aw ug tataw na usab kaayo nga akong nailhan ang dapit sa dihang giadto ko kini.\n\n“Human niini nga pakigsulti, akong nakita ang kahayag sa akong lawak nga nagsugod dayon sa pagtigom libot sa lawas sa tawo nga nakigsulti kanako, ug nagpadayon kini hangtod ang lawak mibalik na usab og kangitngit, gawas lamang diha sa naglibot kaniya; sa diha nga, sa kalit akong nakita ang sama sa tubo nga nagbarog paingon sa langit, ug misaka siya hangtod nga nawala siya sa hingpit, ug ang lawak nahibalik sa unang kahimtang sa wala pa magpakita kining langitnong kahayag.\n\n“Naghigda ako nga naghunahuna sa pagkatalagsaon sa talan-awon, ug natingala kaayo sa gisulti kanako sa labaw pa sa ordinaryo nga sinugo; sa diha nga, taliwala sa akong pagpamalandong, sa kalit lamang akong namatikdan nga nagsugod na usab og kahayag ang akong lawak, ug sa kalit, sama sa gihapon, ang mao nga langitnong sinugo diha na usab sa kiliran sa akong higdaanan.\n\n“Nagsugod siya, ug gisaysay pag-usab ang mao gihapon nga mga butang nga iyang gihimo sa iyang unang pagduaw, nga walay bisan gamay nga kausaban, nga sa pagkahuman, mipahibalo siya kanako mahitungod sa pintas nga mga paghukom nga moabot sa ibabaw sa yuta, uban sa dagkong katalagman pinaagi sa gutom, espada, ug sakit; ug nga kining bangis nga mga paghukom moabot sa yuta niini nga kaliwatan. Human sa iyang pagsaysay niini nga mga butang, misaka na usab siya sama sa iyang unang gihimo.\n\n“Niini nga higayon, lawom kaayo ang napatik sa akong kaisipan, nga ang katulugon mibiya sa akong mga mata, ug mihigda ko kay gidaog sa katingala sa akong nakita ug nabati. Apan dako ang akong kahibulong sa dihang nagpakita na usab ang mao nga sinugo diha sa kiliran sa akong higdaanan, ug nakadungog kaniya nga misaysay o misubli na usab sa pagsaysay ngari kanako sa mao gihapon nga mga butang sama sa nangagi; ug midugang og pasidaan ngari kanako, nagsulti kanako nga si Satanas mosulay sa pagtental kanako (mahitungod sa kabos nga kahimtang sa banay sa akong amahan), sa pag-angkon sa mga palid sa tuyo nga magpadato. Gidid-an niya ako niini, nag-ingon nga kinahanglan gayod nga wala akoy laing tumong sa pagkuha sa mga palid gawas sa paghimaya sa Dios, ug kinahanglan dili gayod magpaimpluwensya sa bisan unsang tinguha gawas sa pagpalambo sa iyang gingharian; kay kon dili, dili ko kini makuha.\n\n“Human niining ikatulo nga pagduaw, misaka na usab siya ngadto sa langit sama sa una, ug gibiyaan na usab ako aron mamalandong sa pagkakatingalahan sa unsay akong bag-ohay lamang nga nasinati; sa dihang sa kalit lamang human ang langitnong sinugo mibiya kanako sa ikatulo nga higayon, mituktugaok ang manok, ug nakamatikod ko nga ang kabuntagon nagsingabot na, sa ingon niana ang among pagsultihanay milungtad sa tibuok gabii.\n\n“Sa wala madugay mibangon ko gikan sa akong higdaanan, ug, sama sa naandan, miadto sa kinahanglanon nga mga buluhaton nianang adlawa; apan, sa pagsulay sa pagtrabaho sama sa naandan, akong namatikdan nga nawad-an ko og kusog ug dili makahimo sa mga buluhaton. Ang akong amahan kinsa nagtrabaho uban kanako, nakamatikod nga aduna koy gipamati sa lawas ug misugo kanako sa pagpauli. Misugod ko sa sa tuyo nga mopauli; apan, sa pagsulay sa paglatas sa koral gikan sa umahan diin kami nahimutang, nawad-an ko sa kusog, ug natumba ko sa yuta nga walay umoy, ug sa mubo nga higayon hingpit nga nawad-an sa panimuot.\n\n“Ang unang butang nga akong mahinumduman mao ang tingog nga nakigsulti kanako, nagsangpit sa akong ngalan. Mihangad ko, ug nakita ang mao gihapon nga sinugo nga nagbarog dapit sa akong ulohan, giliyokan sa kahayag sama sa una. Iya dayon nga gisaysay pag-usab ang tanan nga iyang gisulti kanako sa miaging gabii, ug misugo kanako sa pag-adto sa akong amahan ug sultihan siya bahin sa panan-awon ug sa mga sugo nga akong nadawat.\n\n“Mituman ko; mibalik ko ngadto sa akong amahan nga didto pa sa umahan, ug gisaysay ang tibuok nga nahitabo ngadto kaniya. Mitubag siya kanako nga gikan kadto sa Dios, ug misugo kanako sa pag-adto ug pagbuhat sumala sa gimando sa sinugo. Mibiya ko sa umahan, ug miadto sa dapit nga gisulti sa sinugo kanako kon diin gitagoan ang mga palid, ug tungod sa katin-aw sa panan-awon nga akong nakita mahitungod niini, nailhan nako ang dapit diha-diha dayon sa akong pag-abot didto.\n\n“Duol sa balangay sa Manchester, distrito sa Ontario, New York, may nagbarog nga bungtod nga adunay igong gidak-on, ug mao ang kinahabogan sa kasilinganan. Sa kasadpan nga bahin niini nga bungtod, dili kaayo layo sa ibabaw, ilawom sa bato nga may igong gidak-on, nahiluna ang mga palid, nga gisulod og kahon nga bato. Kini nga bato bagâ ug nagkalingin sa taliwala sa may ibabaw nga bahin, ug nagkanipis paingon sa mga ngilit, nga sa ingon ang tungâ nga bahin makita sa ibabaw sa yuta, apan ang mga ngilit palibot niini natabonan sa yuta.\n\n“Human makabkab ang yuta, mikuha ko og ikaligwat, nga akong gipahimutang sa ilawom sa kilid sa bato, ug sa gamay lamang nga kusog miligwat niini. Akong gitan-aw ang sulod, ug didto gayod akong nakita ang mga palid, ang Urim ug Tumim, ug ang panagang sa dughan, sama sa gipamulong sa sinugo. Ang kahon nga gisudlan niini gihimo sa tinumpi nga gagmayng mga bato ug gibolitan sa usa ka matang sa semento. Sa ilawom sa kahon didto gipahimutang ang duha ka bato nga gibabag sa kahon, ug sa ibabaw niining mga bato nahimutang ang mga palid ug ang ubang mga butang nga nag-uban niini.\n\n“Gisulayan ko kini sa pagkuha, apan gidid-an sa sinugo, ug gipahibalo pag-usab nga ang panahon sa pagpagawas niini wala pa moabot, ug dili pa mahitabo, hangtod nga moabot ang upat ka tuig sukad niadtong panahona; apan misulti siya kanako nga kinahanglan kong moanhi sa mao nga dapit tukma sa usa ka tuig gikan niadtong panahona, ug nga makigkita siya kanako didto, ug nga angay akong magpadayon sa pagbuhat niini hangtod nga moabot ang higayon sa pagkuha sa mga palid.\n\n“Tungod niana, sumala sa gisugo kanako, miadto ako sa matag kataposan sa tuig, ug sa matag higayon akong nakita ang mao gihapon nga sinugo didto, ug nakadawat ug pahimangno ug kaalam gikan kaniya sa matag higayon sa among panagsultihanay mahitungod sa pagabuhaton sa Ginoo, ug kon unsaon ug sa unsa nga paagi nga idumala ang iyang gingharian sa kataposang mga adlaw. …\n\n“Sa kadugayan miabot na ang panahon sa pagkuha sa mga palid, sa Urim ug Tumim, ug sa taming sa dughan. Sa ikakawhaan ug duha nga adlaw sa Septiyembre, usa ka libo ug walo ka gatos ug kawhaan ug pito, human makaadto sama sa naandan sa kataposan sa laing tuig sa dapit diin kini gitagoan, ang mao gihapon nga langitnong sinugo mitugyan niini kanako inubanan niini nga panugon: nga kinahanglan ako ang manubag niini; nga kon tugotan ko kini nga mawala tungod sa kawalay pagtagad, o sa bisan unsang paagi nga pagpasagad sa akong bahin, ako pagalaglagon; apan kon akong gamiton ang akong tanang mga panlimbasog sa pagpanalipod niini, hangtod nga siya, ang sinugo, mokuha niini og balik, kini mapanalipdan.\n\n“Sa wala madugay akong nahibaolan ang katarongan nganong nakadawat ako sa higpit nga mga pahimangno sa pag-amping niini, ug ngano nga miingon ang sinugo nga kon mahuman na nako ang gipabuhat kanako, iya kining kuhaon og balik. Kay sa wala madugay dihang nahibaloan nga anaa kini kanako, gigamit dayon ang labing makusganong panlimbasog sa pag-ilog niini gikan kanako. Ang tanang malipoton nga paagi nga mamugna gigamit alang niana nga katuyoan. Ang pagpanglutos nagkapait ug nagkagrabe kay sa kaniadto, ug daghang pundok sa katawhan nagtukaw kanunay sa pagkuha niini gikan kanako kon mahimo. Apan pinaagi sa kaalam sa Dios, nagpabilin kini nga luwas sa akong mga kamot, hangtod nga akong natapos pinaagi niini ang gikinahanglan gikan sa akong mga kamot. Sa dihang, sumala sa gikasabotan, ang sinugo mikuha niini og balik gikan kanako, gitugyan ko kini ngadto kaniya; ug anaa na kini kaniya hangtod niining adlawa, sa ikaduha nga adlaw sa Mayo, usa ka libo ug walo ka gatos ug katloan ug walo.”\n\nAlang sa mas kompleto nga asoy, tan-awa sa Joseph Smith—Kasaysayan diha sa Perlas nga Labing Bililhon.\n\nAng karaan nga talaan nga gipagula sa ingon niana nga paagi gikan sa yuta sama sa tingog sa katawhan nga namulong gikan sa abog, ug gihubad ngadto sa bag-ong pinulongan pinaagi sa gasa ug gahom sa Dios nga gipamatud-an pinaagi sa Balaang pagpanghimatuod, unang gimantala sa kalibotan sa pinulongan nga Iningles sa tuig 1830 isip The Book of Mormon.\n\n", "explanation 0": "[center][font_size=26]Mubo nga Pagpasabot mahitungod sa Basahon ni Mormon[/font_size][/center]\n\nAng Basahon ni Mormon usa ka sagrado nga talaan sa katawhan sa karaan nga Amerika ug nakulit sa mga palid nga metal. Ang mga tinubdan diin kini nga talaan gitigom naglakip sa mosunod:\n\nAng mga Palid ni Nephi, nga adunay duha ka matang: ang gagmay nga mga palid ug ang dagko nga mga palid. Ang nahauna kadaghanan pihong gigahin alang sa espirituhanon nga mga butang ug sa pagpangalagad ug sa mga pagtulon-an sa mga propeta, samtang ang naulahi naghisgot kasagaran sa kalibotanon nga kasaysayan sa katawhan nga nahingtungdan (1 Nephi 9:2–4). Hinoon, gikan sa panahon ni Mosiah, ang dagko nga mga palid naglakip usab sa mga butang nga mahinungdanon kaayo sa espirituhanon nga paagi.\n\nAng mga Palid ni Mormon, nga naglakip sa minubo nga asoy nga gihimo ni Mormon gikan sa dagko nga mga palid ni Nephi, nga adunay daghan nga komentaryo. Kini nga mga palid naglakip usab og usa ka sumpay sa kasaysayan nga gihimo ni Mormon ug sa mga gidugang nga gihimo sa iyang anak nga si Moroni.\n\nAng mga Palid ni Ether, nga naghulagway sa kasaysayan sa mga Jaredita. Kini nga rekord gipamubo ni Moroni, kinsa misukip og iyang kaugalingon nga mga komentaryo ug gilakip ang talaan ngadto sa kinatibuk-an nga kasaysayan ubos sa ulohan nga “Basahon ni Ether.”\n\nAng mga Palid nga Tumbaga nga gidala sa katawhan ni Lehi gikan sa Jerusalem niadtong 600 B.C. Naglangkob kini “sa lima ka libro ni Moises, … ug usab sa talaan sa mga Judeo gikan sa sinugdanan, … hangtod sa pagsugod sa paghari ni Sedekias, hari sa Juda; ug usab sa mga panagna sa balaan nga mga propeta” (1 Nephi 5:11–13). Daghan nga kinutlo gikan niini nga mga palid, nga nagkutlo ni Isaias ug sa uban pa nga biblikanhon ug dili biblikanhon nga mga propeta, makita sa Basahon ni Mormon.\n\nAng Basahon ni Mormon naglangkob sa napulo ug lima ka labing mahinungdanon nga mga bahin o mga dibisyon, nga nailhan, gawas sa usa, isip mga basahon, sa kasagaran nagdala sa ngalan sa tagsulat niini. Ang una nga bahin (ang nag-una nga unom ka libro, nga nagtapos sa Omni) usa ka hubad gikan sa gagmay nga mga palid ni Nephi. Natung-an sa mga basahon ni Omni ug Mosiah mao ang sinukip nga gitawag og Mga Pulong ni Mormon. Kini nga sinukip nagsumpay sa talaan nga gikulit diha sa gagmay nga mga palid ug sa minubo nga asoy nga gihimo ni Mormon sa dagko nga mga palid.\n\nAng labing taas nga bahin, gikan sa Mosiah hangtod sa kapitulo 7 sa Mormon, usa ka hubad sa minubo nga asoy nga gihimo ni Mormon sa dagko nga mga palid ni Nephi. Ang panapos nga bahin, gikan sa kapitulo 8 sa Mormon ngadto sa kataposan sa mao nga basahon, gikulit sa anak ni Mormon nga si Moroni, kinsa, human makatapos sa talaan sa kinabuhi sa iyang amahan, mihimo og minubo nga asoy sa talaan sa Jaredita (isip ang basahon ni Ether) ug sa wala madugay midugang sa mga bahin nga nailhan nga basahon ni Moroni.\n\nSa tuig o sa gibanabana nga A.D. 421, si Moroni, ang kataposan sa Nephita nga mga propetang-tigsaysay, miselyo sa sagrado nga talaan ug mitipig niini ngadto sa Ginoo, aron ipagawas sa ulahing mga adlaw, sigon sa gitagna pinaagi sa pulong sa Dios pinaagi sa Iyang karaan nga mga propeta. Sa tuig A.D. 1823, kini nga mao gihapon nga Moroni, nga nianang higayona usa na ka nabanhaw nga binuhat, miduaw ni Propeta Joseph Smith ug sa wala madugay mitugyan ngadto kaniya sa kinulit nga mga palid.\n\nMahitungod niini nga edisyon: Ang orihinal nga ulohan nga pahina, nga gisundan sa pahina sa mga sulod, gikuha gikan sa mga palid ug kini kabahin sa sagrado nga teksto. Ang mga pasiuna nga dili pinahandag ang pagkasulat, sama sa anaa sa 1 Nephi ug dayon sa gisundan sa Mosiah kapitulo 9, kabahin usab sa sagrado nga teksto. Ang mga pasiuna nga pinahandag ang pagkasulat, sama sa anaa sa mga ulohan sa mga kapitulo, dili orihinal nga mga teksto kondili mga tabang alang sa pagtuon nga gilakip alang sa mas sayon nga pagbasa.\n\nAng pipila sa ginagmay nga mga sayop sa teksto napadayon sa miaging mga edisyon sa Basahon ni Mormon nga gimantala sa Iningles. Kini nga edisyon naglangkob sa mga pagkorihir nga nakita nga angay aron mahiuyon ang materyal sa wala pa mamantala nga mga manuskrito ug sa nag-unang mga edisyon nga giusab ni Propeta Joseph Smith.\n\n", "1-ne 1": "[center][font_size=26]Ang Unang Basahon ni Nephi[/font_size][/center]\n\nAng Iyang Paghari ug Pagpangalagad\n\nUsa ka asoy mahitungod ni Lehi ug sa iyang asawa nga si Sariah, ug sa iyang upat ka anak nga lalaki nga ginganlan og, (sugod sa kamagulangan) Laman, Lemuel, Sam, ug Nephi. Ang Ginoo mipasidaan ni Lehi sa pagbiya sa yuta sa Jerusalem, tungod kay nanagna siya ngadto sa katawhan kabahin sa ilang kadaotan ug nagtinguha sila sa paghunos sa iyang kinabuhi. Miabot og tulo ka adlaw ang iyang panaw ngadto sa kamingawan uban sa iyang pamilya. Si Nephi midala sa iyang mga igsuong lalaki ug mibalik sa yuta sa Jerusalem sa pagkuha sa talaan sa mga Judeo. Ang asoy bahin sa ilang mga pag-antos. Sila nangasawa sa mga anak nga babaye ni Ishmael. Sila midala sa ilang mga pamilya ug mibiya padulong ngadto sa kamingawan. Ang ilang mga pag-antos ug mga kasakit sa kamingawan. Ang giagian sa ilang mga panaw. Nangabot sila sa kadagatan. Ang mga igsuong lalaki ni Nephi misupil batok kaniya. Siya misumpo kanila, ug mihimo og usa ka barko. Ginganlan nila ang dapit og Mabungahon. Mitabok sila sa kadagatan paingon sa gisaad nga yuta, ug uban pa. Kini sumala sa asoy ni Nephi; o sa laing pagkasulti, ako, si Nephi, ang misulat niini nga talaan.\n\n[center][font_size=26]Kapitulo 1[/font_size][/center]\n\n[i]Si Nephi misugod sa paghimo sa talaan sa iyang katawhan—Nakita ni Lehi sa panan-awon ang usa ka haligi sa kalayo ug mibasa gikan sa libro sa panagna—Gidayeg niya ang Dios, gitagna ang pag-anhi sa Mesiyas, ug gitagna ang pagkalaglag sa Jerusalem—Siya gilutos sa mga Judeo. Mga 600 B.C.[/i]\n\n1 Ako, si Nephi, tungod kay natawo sa matarong nga mga ginikanan, busa ako gitudloan sa tanan nga nakat-onan sa akong amahan; ug tungod kay nakakita sa daghan nga kasakit sa akong panahon, bisan pa niana, tungod kay ako gipangga gayod sa Ginoo sa tanan nakong panahon; oo, tungod kay ako adunay talagsaon nga kahibalo sa kaayo ug sa mga misteryo sa Dios, busa naghimo ako og talaan bahin sa akong gipanghimo sa akong panahon.\n\n2 Oo, ako naghimo og talaan pinaagi sa pinulongan sa akong amahan nga naglangkob sa kinaadman sa mga Judeo ug sa pinulongan sa mga Ehiptohanon.\n\n3 Ug ako nasayod nga ang talaan nga akong gihimo tinuod; ug ako mihimo niini sa kaugalingon nakong kamot; ug ako mihimo niini sumala sa akong kahibalo.\n\n4 Kay nahitabo nga sa pagsugod sa unang tuig sa paghari ni Sedekias nga hari sa Juda, (ang akong amahan, nga si Lehi, nga nakapuyo sa Jerusalem sa tanan niyang panahon); ug sa mao gihapon nga tuig adunay nangabot nga daghang propeta nga nanagna ngadto sa katawhan nga kinahanglan silang maghinulsol, o ang bantogan nga siyudad sa Jerusalem pagalaglagon gayod.\n\n5 Mao nga nahitabo nga sa diha nga ang akong amahan, nga si Lehi, samtang nagpadayon, nag-ampo siya sa Ginoo, oo, gani sa tibuok niyang kasingkasing, tungod ug alang sa iyang katawhan.\n\n6 Ug nahitabo nga samtang nag-ampo siya sa Ginoo, adunay mitungha nga haligi sa kalayo ug mipundo ibabaw sa dakong bato diha sa iyang atubangan; ug daghan siya og nakita ug nadungog; ug tungod sa mga butang nga iyang nakita ug nadungog nangurog siya sa hilabihan.\n\n7 Ug nahitabo nga mipauli siya sa kaugalingon niyang balay sa Jerusalem; ug gihagsa ang iyang kaugalingon diha sa iyang higdaanan, tungod kay gidaog sa Espiritu ug sa mga butang nga iyang nakita.\n\n8 Ug tungod kay gidaog sa Espiritu, gidala siya sa usa ka panan-awon, hangtod nga iyang nakita nga naabli ang kalangitan, ug iyang nahinumdoman nga iyang nakita ang Dios nga naglingkod sa iyang trono, giliyokan sa dili maihap nga hut-ong sa mga anghel nga nanag-awit ug nanagdayeg sa ilang Dios.\n\n9 Ug nahitabo nga nakakita siya og Usa nga mikunsad gikan sa taliwala sa langit, ug nakita niya nga ang iyang kasilaw labaw pa kay sa adlaw sa udtong tutok.\n\n10 Ug nakakita usab siya og napulog duha pa ka tawo nga nagsunod kaniya, ug ang ilang kahayag milabaw sa mga bitoon sa kawanangan.\n\n11 Ug nanganaog sila ug nanglakaw sa ibabaw sa yuta; ug ang nag-una miduol ug mibarog atubangan sa akong amahan ug mihatag kaniya og basahon, ug mihangyo kaniya nga iyang basahon.\n\n12 Ug nahitabo nga samtang nagbasa siya, napuno siya sa Espiritu sa Ginoo.\n\n13 Ug mibasa siya, nga nag-ingon: Alaot, alaot, ang Jerusalem, kay akong nakita ang iyang pagkasalawayon! Oo, ug daghan nga butang ang nabasa sa akong amahan kabahin sa Jerusalem—nga kini pagalaglagon gayod, ingon man ang mga lumulupyo niini; daghan ang mamatay pinaagi sa espada ug daghan ang madala nga bihag ngadto sa Babilonia.\n\n14 Ug nahitabo nga sa diha nga ang akong amahan nakabasa ug nakakita sa daghang mahinungdanon ug kahibulongan nga butang, nakapamulong siya og daghan nga butang ngadto sa Ginoo; sama sa: Mahinungdanon ug kahibulongan ang imong mga buhat, O Ginoong Dios nga Labing Makagagahom! Ang imong trono anaa ibabaw sa kalangitan, ug ang imong gahom, ug kamaayo, ug kaluoy anaa sa tanan nga lumulupyo sa yuta; ug, tungod kay ikaw maluluy-on, ikaw dili motugot nga kadtong kinsa moduol nganha kanimo nga sila malaglag!\n\n15 Ug sa ingon niini nga paagi gilitok sa akong amahan ang pagdayeg sa iyang Dios; kay ang iyang kalag nagmaya, ug ang iyang tibuok kasingkasing napuno, tungod sa mga butang nga iyang nakita, oo, nga gipadayag sa Ginoo ngadto kaniya.\n\n16 Ug karon ako, si Nephi, dili mohimo og tibuok nga asoy sa mga butang nga gisulat sa akong amahan, kay siya misulat og daghang butang nga iyang nakita sa mga panan-awon ug mga damgo; ug misulat usab siya og daghang butang nga iyang gipanagna ug gipamulong ngadto sa iyang mga anak, diin ako dili mohimo og tibuok nga asoy.\n\n17 Apan mohimo ako og usa ka asoy sa akong gipanghimo sa akong panahon. Tan-awa, naghimo ako og usa ka pagpamubo sa talaan sa akong amahan, diha sa mga palid nga ako mismo ang naghimo pinaagi sa kaugalingon nakong mga kamot; mao nga, human nga akong napamubo ang talaan sa akong amahan mosulat ako og asoy bahin sa kaugalingon nakong kinabuhi.\n\n18 Busa, ako nagtinguha nga kamo mahibalo, nga human ang Ginoo mipakita og daghan kaayong kahibulongan nga butang ngadto sa akong amahan, nga si Lehi, oo, kabahin sa pagkalaglag sa Jerusalem, tan-awa miadto siya sa katawhan, ug misugod sa pagpanagna ug sa pagpahayag ngadto kanila mahitungod sa mga butang nga iyang nakita ug nadungog.\n\n19 Ug nahitabo nga ang mga Judeo mibiaybiay kaniya tungod sa mga butang nga iyang gipamatuod mahitungod kanila; kay siya gayod misaksi mahitungod sa ilang pagkadaotan ug sa ilang pagkasalawayon; ug iyang gipamatuod nga ang mga butang nga iyang nakita ug nadungog, ug ang mga butang usab nga iyang nabasa sa basahon, dayag nga naghisgot bahin sa pag-anhi sa usa ka Mesiyas, ug sa katubsanan usab sa kalibotan.\n\n20 Ug sa diha nga nadungog sa mga Judeo kini nga mga butang nasuko sila kaniya; oo, gani sama sa mga propeta sa karaang panahon nga ilang gisalikway, ug gibato, ug gipatay; ug nagtinguha usab sila sa iyang kinabuhi, nga sila mohunos niini. Apan tan-awa, ako, si Nephi, mopakita kaninyo nga ang malumo nga mga kaluoy sa Ginoo anaa alang sa tanan nga iyang pinili tungod sa ilang pagtuo, aron mahimo silang lig-on hangtod nga makaangkon og gahom nga maluwas.\n\n", "1-ne 2": "[center][font_size=26]Kapitulo 2[/font_size][/center]\n\n[i]Si Lehi midala sa iyang pamilya ngadto sa kamingawan dapit sa Pulang Dagat—Gipangbiyaan nila ang ilang mga kabtangan—Si Lehi mihalad og sakripisyo sa Ginoo ug mitudlo sa iyang mga anak nga lalaki sa pagtuman sa mga sugo—Si Laman ug si Lemuel nagbagulbol batok sa ilang amahan—Si Nephi nagmasulondon ug nag-ampo inubanan sa pagtuo; ang Ginoo namulong kaniya, ug siya ang gipili nga mangulo sa iyang mga igsuong lalaki. Mga 600 B.C.[/i]\n\n1 Kay tan-awa, nahitabo nga ang Ginoo namulong sa akong amahan, oo, gani pinaagi sa damgo, ug miingon kaniya: Bulahan ikaw Lehi, tungod sa mga butang nga imong gihimo; ug tungod kay ikaw nagmatinud-anon ug mipadayag ngadto niini nga katawhan sa mga butang nga akong gisugo kanimo, tan-awa, nagtinguha sila sa paghunos sa imong kinabuhi.\n\n2 Ug nahitabo nga ang Ginoo misugo sa akong amahan, gani pinaagi sa damgo, nga dad-on niya ang iyang pamilya ug mobiya padulong sa kamingawan.\n\n3 Ug nahitabo nga nagmasulondon siya sa pulong sa Ginoo, mao nga gibuhat niya ang gisugo sa Ginoo kaniya.\n\n4 Ug nahitabo nga mibiya siya padulong sa kamingawan. Ug gibiyaan niya ang iyang balay, ug ang yuta nga iyang kabilin, ug ang iyang mga bulawan, ug ang iyang mga pilak, ug ang iyang mahalon nga mga butang, ug siya walay laing gidala, gawas sa iyang pamilya, ug mga kinahanglanon, ug mga tolda, ug mibiya padulong sa kamingawan.\n\n5 Ug milugsong siya dapit sa mga utlanan duol sa baybayon sa Pulang Dagat; ug mipanaw siya sa kamingawan sa mga utlanan nga mas duol sa Pulang Dagat; ug mipanaw siya sa kamingawan kauban sa iyang pamilya, nga naglakip sa akong inahan, nga si Sariah, ug sa akong mga magulang nga lalaki, nga si Laman, Lemuel, ug Sam.\n\n6 Ug nahitabo nga sa diha nga siya nakapanaw na sulod sa tulo ka adlaw sa kamingawan, gipabarog niya ang iyang tolda sa usa ka walog daplin sa suba nga may tubig.\n\n7 Ug nahitabo nga mitukod siya og altar nga ginama sa mga bato, ug mihimo og halad ngadto sa Ginoo, ug nagpasalamat sa Ginoo nga among Dios.\n\n8 Ug nahitabo nga gitawag niya ang suba og Laman, ug miagos kini padulong sa Pulang Dagat; ug ang walog anaa sa mga utlanan duol sa bukana niini.\n\n9 Ug sa diha nga nakita sa akong amahan nga ang mga tubig sa suba miagos ngadto sa tubod sa Pulang Dagat, gisultihan niya si Laman, nga nag-ingon: O nga ikaw unta mahisama niini nga suba, nga sa kanunay nagdagayday paingon sa tubod sa tanan nga pagkamatarong!\n\n10 Ug gisultihan usab niya si Lemuel: O nga ikaw unta mahisama niini nga walog, lig-on ug makanunayon, ug dili matarog sa pagtuman sa mga sugo sa Ginoo!\n\n11 Karon gipamulong niya kini tungod sa pagkagahi og ulo ni Laman ug ni Lemuel; kay tan-awa nagbagulbol sila sa daghan nga butang batok sa ilang amahan, tungod kay siya usa ka tawo nga makakita og panan-awon, ug midala kanila palayo sa Jerusalem, sa pagbiya sa yuta nga ilang kabilin, ug sa ilang mga bulawan, ug sa ilang mga pilak, ug sa ilang mahalon nga mga butang, aron mangamatay sa kamingawan. Ug miingon sila nga siya mihimo niini tungod sa binuang nga mga hunahuna sa iyang kasingkasing.\n\n12 Ug sa ingon niana si Laman ug si Lemuel, isip mga magulang, nagbagulbol batok sa ilang amahan. Ug nagbagulbol sila tungod kay wala sila mahibalo sa mga pamaagi niana nga Dios nga milalang kanila.\n\n13 Ni sila mituo nga ang Jerusalem, kanang bantogan nga siyudad, malaglag sumala sa mga pulong sa mga propeta. Ug susama sila sa mga Judeo nga didto sa Jerusalem, kinsa nagtinguha sa paghunos sa kinabuhi sa akong amahan.\n\n14 Ug nahitabo nga ang akong amahan namulong kanila didto sa walog sa Lemuel, uban sa gahom, kay napuno sa Espiritu, hangtod nga ang ilang kalawasan nangurog sa iyang atubangan. Ug siya mipakaulaw kanila, nga wala na sila makatingog batok kaniya; mao nga, gibuhat nila ang unsay iyang gisugo kanila.\n\n15 Ug ang akong amahan mipuyo sa usa ka tolda.\n\n16 Ug nahitabo nga ako, si Nephi, nga batan-on pa kaayo niadtong higayona, apan dako ug taas ang pamarog, ug usab adunay dakong tinguha nga mahibalo sa mga misteryo sa Dios, mao nga, nangamuyo ako sa Ginoo; ug tan-awa siya mipabatyag kanako, ug mipahumok sa akong kasingkasing nga ako mituo sa tanan nga pulong nga gilitok sa akong amahan; mao nga, wala ako mosupil batok kaniya sama sa akong mga igsoon.\n\n17 Ug namulong ako kang Sam, mipahibalo kaniya sa mga butang nga gipakita sa Ginoo ngari kanako pinaagi sa iyang Balaan nga Espiritu. Ug nahitabo nga mituo siya sa akong mga pulong.\n\n18 Apan, tan-awa, si Laman ug si Lemuel dili mopatalinghog sa akong mga pulong; ug kay ako nasubo tungod sa katig-a sa ilang mga kasingkasing, nangamuyo ako sa Ginoo alang kanila.\n\n19 Ug nahitabo nga ang Ginoo namulong kanako, nga nag-ingon: Bulahan ikaw, Nephi, tungod sa imong pagtuo, tungod kay ikaw nagmakugihon sa pag-ila kanako, uban sa mapainubsanong kasingkasing.\n\n20 Ug kon motuman kamo sa akong mga sugo, mouswag kamo, ug pagadad-on ngadto sa yuta nga saad; oo, nga mao ang yuta nga akong giandam alang kaninyo; oo, usa ka yuta nga pinili nga labaw sa uban pa nga mga yuta.\n\n21 Ug kon ang imong mga igsoon mosupil batok kanimo, ipahimulag sila gikan sa atubangan sa Ginoo.\n\n22 Ug kon ikaw motuman sa akong mga sugo, ikaw pagahimoon nga magmamando ug magtutudlo sa imong mga igsuong lalaki.\n\n23 Kay tan-awa, sa adlaw nga sila mosupil batok kanako, ako motunglo kanila gani sa usa ka mapintas nga tunglo, ug sila walay gahom batok sa imong binhi gawas kon sila usab mosupil batok kanako.\n\n24 Ug kon mosupil man sila batok kanako, mamahimo silang kastigo sa imong binhi, aron mapukaw sila sa mga paagi sa paghinumdom.\n\n", "1-ne 3": "[center][font_size=26]Kapitulo 3[/font_size][/center]\n\n[i]Ang mga anak nga lalaki ni Lehi namalik sa Jerusalem aron mokuha sa mga palid nga tumbaga—Si Laban midumili sa paghatag sa mga palid—Si Nephi miawhag ug midasig sa iyang mga igsuong lalaki—Si Laban mikawat sa ilang mga kabtangan ug misulay sa pagpatay kanila—Si Laman ug si Lemuel mibunal ni Nephi ug ni Sam ug gibadlong sa anghel. Mga 600–592 B.C.[/i]\n\n1 Ug nahitabo nga ako, si Nephi, mibalik gikan nga nakigsulti sa Ginoo ngadto sa tolda sa akong amahan.\n\n2 Ug nahitabo nga namulong siya ngari kanako, nga nag-ingon: Tan-awa nagdamgo ako og usa ka damgo, diin gisugo ako sa Ginoo nga ikaw ug ang imong mga igsuong lalaki pabalikon sa Jerusalem.\n\n3 Kay tan-awa, anaa kang Laban ang talaan sa mga Judeo ug usab ang kasaysayan sa mga kagikan sa akong katigulangan, ug nakulit kini sa mga palid nga tumbaga.\n\n4 Mao nga, ang Ginoo misugo kanako nga ikaw ug ang imong mga igsuong lalaki kinahanglan nga moadto sa balay ni Laban, ug mokuha sa mga talaan, ug modala niini nganhi sa kamingawan.\n\n5 Ug karon, tan-awa ang imong mga igsuong lalaki nagbagulbol, nag-ingon nga lisod ang akong gipabuhat kanila; apan tan-awa dili ako ang nagpabuhat niini kanila, apan sugo kini sa Ginoo.\n\n6 Busa lakaw, akong anak, ug pagabuligan ka sa Ginoo, kay wala ka magbagulbol.\n\n7 Ug nahitabo nga ako, si Nephi, miingon sa akong amahan: Moadto ako ug mobuhat sa mga butang nga gisugo sa Ginoo, kay nasayod ako nga ang Ginoo dili mohatag og mga sugo ngadto sa mga anak sa katawhan, gawas kon mag-andam siya og paagi nga ilang matuman ang mga butang nga iyang gisugo kanila.\n\n8 Ug nahitabo nga sa diha nga nadungog sa akong amahan kini nga mga pulong nalipay siya sa hilabihan, kay nasayod siya nga ako gipanalanginan sa Ginoo.\n\n9 Ug ako, si Nephi, ug ang akong mga igsuong lalaki mipanaw ngadto sa kamingawan, dala ang among mga tolda aron motungas sa yuta sa Jerusalem.\n\n10 Ug nahitabo nga sa dihang nakatungas na kami sa yuta sa Jerusalem, ako ug ang akong mga igsuong lalaki, nagsabotsabot.\n\n11 Ug among giripa—kon kinsa kanamo ang mosulod sa balay ni Laban. Ug nahitabo nga ang ripa natumong kang Laman; ug si Laman misulod sa balay ni Laban, ug nakigsulti siya kaniya samtang didto siya naglingkod sulod sa iyang balay.\n\n12 Ug gipangayo niya kang Laban ang mga talaan nga gikulit sa mga palid nga tumbaga, nga naglakip sa kasaysayan sa mga kagikan sa akong amahan.\n\n13 Ug tan-awa, nahitabo nga nasuko si Laban, ug gipalayas siya gikan sa iyang atubangan; ug dili siya motugot nga makuha ni Laman ang mga talaan. Mao nga, miingon siya ngadto kaniya: Tan-awa ikaw usa ka kawatan, ug patyon ko ikaw.\n\n14 Apan si Laman miikyas gikan sa iyang atubangan, ug misugilon sa mga butang nga gibuhat ni Laban ngari kanamo. Ug nagsugod kami sa hilabihan nga kamasulub-on, ug ang akong mga igsuong lalaki mamalik na unta ngadto sa akong amahan didto sa kamingawan.\n\n15 Apan tan-awa gisultihan nako sila nga: Sama kasegurado nga ang Ginoo buhi, ug samtang kita buhi, dili kita molugsong ngadto sa atong amahan didto sa kamingawan hangtod nga atong matuman ang butang nga gisugo sa Ginoo kanato.\n\n16 Mao nga, magmatinud-anon kita sa pagtuman sa mga sugo sa Ginoo; busa mangadto kita sa yuta nga kabilin sa atong amahan, kay tan-awa nagbilin siya og mga bulawan ug mga pilak, ug tanan nga matang sa katigayonan. Ug tanan kini iyang gihimo tungod sa mga sugo sa Ginoo.\n\n17 Kay nasayod siya nga ang Jerusalem pagalaglagon gayod, tungod sa pagkadaotan sa katawhan.\n\n18 Kay tan-awa, gisalikway nila ang mga pulong sa mga propeta. Mao nga, kon ang akong amahan mopuyo gihapon niini nga yuta human siya gisugo sa paglayas gikan sa yuta, tan-awa, siya usab mamatay. Mao nga, kinahanglan nga molayas siya gikan sa mao nga yuta.\n\n19 Ug tan-awa, kaalam kini sa Dios nga atong makuha kini nga mga talaan, aron matipigan nato ngadto sa atong mga anak ang pinulongan sa atong mga amahan;\n\n20 Ug usab aron atong matipigan ngadto kanila ang mga pulong nga gilitok sa ba-ba sa tanan nga balaang mga propeta, nga gitugyan ngadto kanila pinaagi sa Espiritu ug sa gahom sa Dios, sukad sa pagsugod sa kalibotan, gani hangtod karon nga panahon.\n\n21 Ug nahitabo nga subay niini nga matang sa pinulongan akong nadani ang akong mga igsuong lalaki, nga sila unta magmatinud-anon sa pagtuman sa mga sugo sa Dios.\n\n22 Ug nahitabo nga milugsong kami ngadto sa yuta nga among kabilin, ug gipundok namo ang among mga bulawan, ug ang among mga pilak ug ang among mga mahalon nga butang.\n\n23 Ug human nga among napundok kini nga mga butang, nanungas na usab kami ngadto sa balay ni Laban.\n\n24 Ug nahitabo nga giadto namo si Laban, ug mihangyo nga iyang ihatag kanamo ang mga talaan nga nakulit sa mga palid nga tumbaga, diin alang niana among ibaylo kaniya ang among mga bulawan, ug ang among mga pilak, ug ang tanan namong mga mahalon nga butang.\n\n25 Ug nahitabo nga sa dihang si Laban nakakita sa among mga kabtangan, ug nga kini hilabihan ka daghan, naibog siya niini, nga iya kaming gipalayas, ug mipadala sa iyang mga sulugoon aron sa pagpatay kanamo, aron iyang maangkon ang among mga kabtangan.\n\n26 Ug nahitabo nga nangikyas kami gikan sa mga sulugoon ni Laban, ug napugos kami sa pagbiya sa among mga kabtangan, ug nahulog kini sa mga kamot ni Laban.\n\n27 Ug nahitabo nga nangikyas kami paingon sa kamingawan, ug ang mga sulugoon ni Laban wala makaapas kanamo, ug nanago kami sa lungag sa usa ka dakong bato.\n\n28 Ug nahitabo nga si Laman nasuko kanako, ug ngadto usab sa akong amahan; ug si Lemuel usab, kay mituo siya sa mga pulong ni Laman. Mao nga si Laman ug si Lemuel namulong og daghang sakit nga pulong ngari kanamo nga ilang mga manghod nga igsoon, ug gani gidapatan nila kami gamit ang usa ka bunal.\n\n29 Ug nahitabo nga samtang gidapatan nila kami gamit ang bunal, tan-awa, usa ka anghel sa Ginoo mitungha ug mibarog sa ilang atubangan, ug namulong siya ngadto kanila, nga nag-ingon: Nganong inyong gidapatan ang inyong manghod nga igsoon gamit ang bunal? Wala ba kamo masayod nga ang Ginoo mipili kaniya nga mahimo ninyong tigmando, ug kini tungod sa inyong pagkadaotan? Busa tungas kamo og balik sa Jerusalem, ug ang Ginoo motugyan ni Laban sa inyong mga kamot.\n\n30 Ug human nga nakapamulong ang anghel ngari kanamo, mibiya siya.\n\n31 Ug human nakabiya ang anghel, si Laman ug si Lemuel nagsugod na usab sa pagbagulbol, nga nag-ingon: Sa unsang paagi nga ang Ginoo motugyan ni Laban sa atong mga kamot? Tan-awa, gamhanan siya nga tawo, ug makamando siya og kalim-an, oo, gani makapatay siya og kalim-an; kita pa kaha ang dili niya mapatay?\n\n", "1-ne 4": "[center][font_size=26]Kapitulo 4[/font_size][/center]\n\n[i]Gipatay ni Nephi si Laban agi og pagsunod sa sugo sa Ginoo ug dayon mikuha sa mga palid nga tumbaga pinaagi sa usa ka taktika—Si Zoram mipili nga mokuyog sa pamilya ni Lehi ngadto sa kamingawan. Mga 600–592 B.C.[/i]\n\n1 Ug nahitabo nga namulong ako ngadto sa akong mga igsuong lalaki, nga nag-ingon: Manungas na usab kita ngadto sa Jerusalem, ug magmatinud-anon kita sa pagtuman sa mga sugo sa Ginoo; kay tan-awa mas gamhanan siya kay sa tibuok yuta, nan nganong dili man siya mas gamhanan kay ni Laban ug sa iyang kalim-an, oo, o gani sa iyang mga napulo ka liboan?\n\n2 Busa manungas kita; magmalig-on kita sama kang Moises; kay siya sa pagkatinuod namulong ngadto sa katubigan sa Pulang Dagat ug nabahin kini ngadto ug ngari, ug ang atong mga amahan nanglabang, pagawas gikan sa pagkabihag, subay sa uga nga yuta, ug ang kasundalohan ni Paraon misunod ug nangalumos sa katubigan sa Pulang Dagat.\n\n3 Karon tan-awa nasayod kamo nga tinuod kini; ug kamo nasayod usab nga ang usa ka anghel namulong nganha kaninyo; mao nga magduha-duha pa ba kamo? Manungas kita; ang Ginoo makahimo sa pagluwas kanato, sama sa atong mga amahan, ug sa paglaglag ni Laban, sama sa mga Ehiptohanon.\n\n4 Karon sa diha nga nakapamulong na ako niini nga mga pulong, nasuko pa gihapon sila, ug nagpadayon sa pagbagulbol; bisan pa niana, misunod gihapon sila kanako hangtod nga miabot kami sa gawas sa mga paril sa Jerusalem.\n\n5 Ug gabii kadto; ug ako silang gipatago ngadto sa gawas sa mga paril. Ug human nga ila nang natago ang ilang mga kaugalingon, ako, si Nephi, mabinantayon nga misulod sa siyudad ug mipaduol sa balay ni Laban.\n\n6 Ug gigiyahan ako sa Espiritu, kay wala ako masayod sa mga butang nga angay nakong buhaton.\n\n7 Bisan pa niana mipadayon ako, ug dihang didto na ko duol sa balay ni Laban nakakita ako og tawo, ug nalup-og siya sa yuta sa akong atubangan, kay hubog siya sa bino.\n\n8 Ug sa diha nga giduol nako siya akong nakita nga si Laban kadto.\n\n9 Ug akong nakita ang iyang espada, ug akong gihulbot kini gikan sa sakoban; ug ang puloan niini usa ka lunsay nga bulawan, ug ang pagkahimo niini hilabihan kaanindot, ug akong nakita nga ang suwab niini hinimo sa labing mahal nga asero.\n\n10 Ug nahitabo nga ako gipugos sa Espiritu sa pagpatay ni Laban; apan miingon ako sa akong kasingkasing: Wala pa gayod mahitabo nga nakapaagas ko og dugo sa tawo. Ug mikulo ako ug dili ko gusto nga mopatay kaniya.\n\n11 Ug ang Espiritu miingon kanako pag-usab: Tan-awa ang Ginoo mitugyan kaniya sa imong mga kamot. Oo, ug nasayod usab ako nga nagtinguha siya sa paghunos sa kaugalingon nakong kinabuhi; oo, ug dili siya mopatalinghog sa mga sugo sa Ginoo; ug siya usab mikuha sa among mga kabtangan.\n\n12 Ug nahitabo nga ang Espiritu miingon na usab kanako: Patya siya, kay ang Ginoo mitugyan kaniya sa imong mga kamot;\n\n13 Tan-awa ang Ginoo mopatay sa mga daotan aron ipahitabo ang iyang matarong nga mga katuyoan. Mas maayo pa nga ang usa ka tawo mamatay kay sa ang usa ka nasod magkakunhod ug malaglag tungod sa pagkawalay pagtuo.\n\n14 Ug karon, sa diha nga ako, si Nephi, nakadungog niini nga mga pulong, akong nahinumdoman ang mga pulong nga gipamulong sa Ginoo ngari kanako didto sa kamingawan, nga nag-ingon: Kon ang imong binhi motuman sa akong mga sugo, sila mouswag sa yuta nga saad.\n\n15 Oo, ug ako usab naghunahuna nga dili sila makatuman sa mga sugo sa Ginoo sumala sa balaod ni Moises, gawas kon sila adunay balaod.\n\n16 Ug nahibalo usab ako nga ang balaod gikulit diha sa mga palid nga tumbaga.\n\n17 Ug usab, nahibalo ako nga ang Ginoo mitugyan kang Laban sa akong mga kamot tungod niini nga katuyoan—aron akong makuha ang mga talaan sumala sa iyang mga sugo.\n\n18 Busa akong gisunod ang tingog sa Espiritu, ug migunit sa buhok ni Laban, ug giputol nako ang iyang ulo gamit ang kaugalingon niyang espada.\n\n19 Ug human nako maputol ang iyang ulo gamit ang kaugalingon niyang espada, akong gikuha ang mga sapot ni Laban ug gisul-ob kini sa kaugalingon nakong lawas; oo, gani ang matag tipik; ug akong gitaod ang iyang taming libot sa akong bat-ang.\n\n20 Ug human sa akong paghimo niini, miadto ko sa tipiganan sa bahandi ni Laban. Ug samtang nagpadulong ako sa tipiganan sa bahandi ni Laban, tan-awa, akong nakita ang sulugoon ni Laban nga nagkupot sa mga yawe sa tipiganan sa bahandi. Ug gisugo nako siya sama sa tingog ni Laban, nga mokuyog siya kanako ngadto sa tipiganan sa bahandi.\n\n21 Ug nagtuo siya nga ako ang iyang agalon nga si Laban, kay iyang nakita ang mga sapot ug espada nga gibakos sa akong bat-ang.\n\n22 Ug namulong siya kanako kabahin sa katigulangan sa mga Judeo, kay nahibalo siya nga ang iyang agalon nga si Laban, migawas sa pagkagabii nga nakig-uban kanila.\n\n23 Ug namulong ako kaniya sama og ako mao si Laban.\n\n24 Ug namulong usab ako kaniya nga akong dad-on ang mga kinulit, nga anaa sa mga palid nga tumbaga, ngadto sa akong mga magulang nga lalaki, nga tua sa gawas sa mga paril.\n\n25 Ug gihangyo usab nako siya nga mosunod siya kanako.\n\n26 Ug siya, nagtuo nga naghisgot ako bahin sa kaigsuonan sa simbahan, ug nga ako mao gayod si Laban kinsa akong gipatay, mao nga misunod siya kanako.\n\n27 Ug namulong siya kanako sa makadaghang higayon kabahin sa katigulangan sa mga Judeo samtang nagpadulong ako sa akong mga igsuong lalaki, nga didto sa gawas sa mga paril.\n\n28 Ug nahitabo nga sa dihang si Laman nakakita kanako nalisang siya sa hilabihan, ug mao usab si Lemuel ug si Sam. Ug nanagan sila palayo sa akong atubangan; kay nagtuo sila nga si Laban kadto, ug nga siya mipatay kanako ug nagtinguha usab sa paghunos sa ilang kinabuhi.\n\n29 Ug nahitabo nga gitawag nako sila, ug nakadungog sila kanako; mao nga nanghunong sila sa pagpalayo sa akong atubangan.\n\n30 Ug nahitabo nga diha nga ang sulugoon ni Laban nakakita sa akong mga igsuong lalaki nagsugod siya sa pagkurog, ug modagan na unta palayo kanako ug mobalik sa siyudad sa Jerusalem.\n\n31 Ug karon ako, si Nephi, kay dako man nga tawo, ug kay nakadawat usab og hilabihan nga kusog gikan sa Ginoo, busa gigunitan nako ang sulugoon ni Laban, aron dili siya makadagan.\n\n32 Ug nahitabo nga namulong ako kaniya, nga kon mopatalinghog siya sa akong mga pulong, sama kasegurado nga buhi ang Ginoo, ug samtang buhi ako, gani kon maminaw siya sa among mga pulong, dili kami mohunos sa iyang kinabuhi.\n\n33 Ug namulong ako kaniya, gani uban sa panumpa, nga siya dili angay nga mahadlok; nga siya mahimo nga usa ka tawong gawasnon sama kanamo kon molugsong siya ngadto sa kamingawan uban kanamo.\n\n34 Ug namulong usab ako kaniya, nga nag-ingon: Sa pagkatinuod ang Ginoo misugo kanamo sa pagbuhat niini nga butang; ug dili ba angay nga magkugi kami sa pagtuman sa mga sugo sa Ginoo? Busa, kon molugsong ka sa kamingawan ngadto sa akong amahan ikaw adunay luna uban kanamo.\n\n35 Ug nahitabo nga si Zoram nadasig sa mga pulong nga akong gipamulong. Karon ang ngalan sa sulugoon mao si Zoram; ug misaad siya nga molugsong sa kamingawan ngadto sa among amahan. Oo, ug nanumpa usab siya kanamo nga magpabilin siya uban kanamo sukad niana nga higayon.\n\n36 Karon matinguhaon kami nga magpabilin siya uban kanamo tungod niini nga katuyoan, aron ang mga Judeo dili masayod kabahin sa among paglayas ngadto sa kamingawan, basin unya og gukoron nila kami ug pamatyon kami.\n\n37 Ug nahitabo nga sa diha nga nakapanumpa na si Zoram ngari kanamo, ang among mga kahadlok nawala kabahin kaniya.\n\n38 Ug nahitabo nga among gidala ang mga palid nga tumbaga ug ang sulugoon ni Laban, ug mibiya padulong sa kamingawan, ug mipanaw ngadto sa tolda sa among amahan.\n\n", "1-ne 5": "[center][font_size=26]Kapitulo 5[/font_size][/center]\n\n[i]Si Sariah mireklamo batok kang Lehi—Silang duha nagmaya sa pagbalik sa ilang mga anak—Naghalad sila og mga sakripisyo—Ang mga palid nga tumbaga naglakip sa mga sinulat ni Moises ug sa mga propeta—Ang mga palid nagtino nga si Lehi kaliwat ni Jose—Si Lehi nanagna kabahin sa iyang binhi ug sa pagtipig sa mga palid. Mga 600–592 B.C.[/i]\n\n1 Ug nahitabo nga human kami nakalugsong sa kamingawan ngadto sa among amahan, tan-awa, napuno siya sa kamaya, ug ang akong inahan usab, nga si Sariah, hilabihan ang kalipay, kay sa tinuod nagbangotan siya tungod kanamo.\n\n2 Kay nagtuo siya nga nangamatay na kami sa kamingawan; ug mireklamo usab siya batok sa akong amahan, nag-ingon kaniya nga siya usa ka tawo nga makakita og panan-awon; nag-ingon nga: Tan-awa imo kaming gidala palayo gikan sa yuta nga atong kabilin, ug ang akong mga anak wala na, ug kita mangamatay sa kamingawan.\n\n3 Ug sa ingon niini nga pinulongan nagreklamo ang akong inahan batok sa akong amahan.\n\n4 Ug nahitabo nga namulong ang akong amahan ngadto kaniya nga nag-ingon: Nahibalo ako nga usa ako ka tawo nga adunay mga panan-awon; kay kon wala pa ako makakita sa mga butang sa Dios pinaagi sa usa ka panan-awon dili unta ako mahibalo sa pagkamaayo sa Dios, apan nagpabilin unta sa Jerusalem, ug namatay uban sa akong kaigsuonan.\n\n5 Apan tan-awa, nakaangkon ako og yuta nga saad, ug tungod niini nga mga butang ako nagmaya; oo, ug nahibalo ako nga ang Ginoo moluwas sa akong mga anak gikan sa mga kamot ni Laban, ug modala kanila og balik ngari kanato dinhi sa kamingawan.\n\n6 Ug sa ingon niini nga pinulongan ang akong amahan, nga si Lehi, mihupay sa akong inahan nga si Sariah kabahin kanamo, samtang nagpanaw kami sa kamingawan paingon sa yuta sa Jerusalem, sa pagkuha sa talaan sa mga Judeo.\n\n7 Ug sa diha nga nakabalik na kami sa tolda sa akong amahan, tan-awa ang ilang kamaya nahingpit, ug ang akong inahan nahupay.\n\n8 Ug namulong siya nga nag-ingon: Karon nakaseguro na ako nga ang Ginoo misugo sa akong bana sa paglayas nganhi sa kamingawan; oo, ug nakaseguro usab ako nga ang Ginoo mipanalipod sa akong mga anak, ug miluwas kanila gikan sa mga kamot ni Laban, ug mihatag kanila sa gahom aron ilang matuman ang butang nga gisugo sa Ginoo kanila. Ug sa ingon niini nga pinulongan namulong siya.\n\n9 Ug nahitabo nga nagmaya sila sa hilabihan, ug mihalad og sakripisyo ug mga halad nga sinunog ngadto sa Ginoo; ug nagpasalamat sa Dios sa Israel.\n\n10 Ug human sila makapasalamat sa Dios sa Israel, ang akong amahan, nga si Lehi, mikuha sa mga talaan nga gikulit sa mga palid nga tumbaga, ug gisiksik niya kini sugod sa sinugdanan.\n\n11 Ug nakita niya nga naglakip kini sa lima ka basahon ni Moises, nga nag-asoy mahitungod sa paglalang sa kalibotan, ug usab kang Adan ug Eva, nga mao ang atong unang mga ginikanan;\n\n12 Ug usab sa usa ka talaan sa mga Judeo gikan sa sinugdanan, gani gikan sa paghari ni Sedekias nga hari sa Juda;\n\n13 Ug usab sa mga panagna sa balaang mga propeta, gikan sa sinugdanan, hangtod sa pagsugod sa paghari ni Sedekias; ug sa daghan usab nga panagna nga gipamulong sa ba-ba ni Jeremias.\n\n14 Ug nahitabo nga ang akong amahan, nga si Lehi, nakakaplag usab diha sa mga palid nga tumbaga og usa ka kasaysayan sa kagikan sa iyang mga amahan; mao nga nahibaloan niya nga kaliwat siya ni Jose; oo, gani kadto nga Jose kinsa anak ni Jacob, kinsa gibaligya ngadto sa Ehipto, ug kinsa gipanalipdan pinaagi sa kamot sa Ginoo, aron mapanalipdan niya ang iyang amahan nga si Jacob, ug tanan sa iyang panimalay gikan sa pagkamatay tungod sa gutom.\n\n15 Ug gigiyahan usab sila pagawas gikan sa pagkabihag ug pagawas sa yuta sa Ehipto, pinaagi sa mao gihapon nga Dios kinsa mipanalipod kanila.\n\n16 Ug sa ingon niana ang akong amahan nga si Lehi, nakakaplag sa kasaysayan sa kagikan sa iyang mga amahan. Ug si Laban kaliwat usab ni Jose, mao nga siya ug ang iyang mga amahan ang mitipig sa mga talaan.\n\n17 Ug karon sa diha nga nakita sa akong amahan kining tanan nga butang, napuno siya sa Espiritu, ug misugod sa pagpanagna kabahin sa iyang mga binhi—\n\n18 Aron kining mga palid nga tumbaga modangat ngadto sa tanang kanasoran, kaliwatan, mga pinulongan, ug katawhan kinsa gikan sa iyang binhi.\n\n19 Mao nga, miingon siya nga kining mga palid nga tumbaga dili gayod mawala; ni mapapas sa panahon. Ug nanagna siya og daghan nga butang kabahin sa iyang binhi.\n\n20 Ug nahitabo nga hangtod niini nga higayon ako ug ang akong amahan mituman sa mga sugo nga gisugo sa Ginoo kanamo.\n\n21 Ug among nakuha ang mga talaan nga gisugo sa Ginoo kanamo, ug misiksik niini ug nakita nga makapahimuot kini; oo, gani bililhon kaayo ngari kanamo, nga niana among mapatunhay ang mga sugo sa Ginoo alang sa among mga anak.\n\n22 Mao nga, kaalam kadto sa Dios nga kinahanglan among madala kini, samtang magpanaw kami sa kamingawan padulong sa yutang saad.\n\n", "1-ne 6": "[center][font_size=26]Kapitulo 6[/font_size][/center]\n\n[i]Si Nephi misulat sa mga butang mahitungod sa Dios—Ang tuyo ni Nephi mao ang pagdani sa mga tawo nga moduol ngadto sa Dios ni Abraham ug maluwas. Mga 600–592 B.C.[/i]\n\n1 Ug karon ako, si Nephi, dili mohatag sa kasaysayan sa kagikan sa akong mga amahan dinhi niini nga bahin sa akong talaan; ni ako mohatag niini bisan kanus-a dinhi niining mga palid nga akong gisulat; kay gisulat na kini diha sa talaan nga gitipigan sa akong amahan; mao nga, dili ko kini isulat dinhi niini nga buhat.\n\n2 Kay igo na kanako ang pag-ingon nga kami mga kaliwat ni Jose.\n\n3 Ug dili mahinungdanon kanako nga akong idetalye ang paghatag og tibuok nga asoy sa tanan nga butang nga gisulat sa akong amahan, kay dili kini mopaigo dinhi niini nga mga palid, kay ang akong tinguha mao ang lunâ nga akong kasulatan sa mga butang mahitungod sa Dios.\n\n4 Kay ang kinatibuk-an sa akong tuyo mao nga akong madani ang mga tawo nga magpaduol ngadto sa Dios ni Abraham, ug sa Dios ni Isaac, ug sa Dios ni Jacob, ug maluwas.\n\n5 Mao nga, ang mga butang nga makapahimuot sa kalibotan dili ko isulat, kondili ang mga butang nga makapahimuot sa Dios ug ngadto kanila kinsa dili iya sa kalibotan.\n\n6 Mao nga, mohatag ako og sugo ngadto sa akong binhi, nga dili nila pun-on kini nga mga palid sa mga butang nga walay bili sa mga anak sa katawhan.\n\n", "1-ne 7": "[center][font_size=26]Kapitulo 7[/font_size][/center]\n\n[i]Ang mga anak nga lalaki ni Lehi namalik sa Jerusalem ug midani kang Ishmael ug sa iyang pamilya sa pagkuyog kanila sa ilang panaw—Si Laman ug ang uban misupil—Si Nephi miawhag sa iyang mga igsuong lalaki sa pagbaton og pagtuo sa Ginoo—Sila migapos kaniya og pisi ug naglaraw sa pagpatay kaniya—Nakalingkawas siya pinaagi sa gahom sa pagtuo—Ang iyang mga igsuong lalaki nangayo og pasaylo—Si Lehi ug ang iyang mga kauban mihalad og sakripisyo ug mga sinunog nga halad. Mga 600–592 B.C.[/i]\n\n1 Ug karon manghinaot ako nga inyong mahibaloan, nga human ang akong amahan nga si Lehi, mitapos sa iyang pagpanagna kabahin sa iyang mga binhi, nahitabo nga ang Ginoo namulong kaniya pag-usab nga nag-ingon nga dili angay nga siya, si Lehi, modala sa iyang pamilya ngadto sa kamingawan nga sila ra; apan ang iyang mga anak nga lalaki modala og mga anak nga babaye nga pangasaw-on, aron makapasanay sila og binhi ngadto sa Ginoo didto sa yuta nga saad.\n\n2 Ug nahitabo nga ang Ginoo misugo kaniya nga ako, si Nephi, ug ang akong mga igsuong lalaki mobalik na usab ngadto sa yuta sa Jerusalem, ug modala kang Ishmael ug sa iyang pamilya ngadto sa kamingawan.\n\n3 Ug nahitabo nga ako, si Nephi, milakaw na usab, uban sa akong mga igsuong lalaki, ngadto sa kamingawan sa pagtungas sa Jerusalem.\n\n4 Ug nahitabo nga mitungas kami padulong sa balay ni Ishmael, ug naangkon namo ang maayong pagtagad sa panan-aw ni Ishmael, mao nga among gisulti ngadto kaniya ang mga pulong sa Ginoo.\n\n5 Ug nahitabo nga ang Ginoo mipahumok sa kasingkasing ni Ishmael, ug sa iyang pamilya usab, mao nga sila mipanaw uban kanamo sa paglugsong paingon sa kamingawan ngadto sa tolda sa among amahan.\n\n6 Ug nahitabo nga samtang nagpanaw kami sa kamingawan, tan-awa si Laman ug Lemuel, ug ang duha ka anak nga babaye ni Ishmael ug ang duha ka anak nga lalaki ni Ishmael ug ang ilang mga pamilya, misupil batok kanamo; oo, batok kanako, si Nephi, ug Sam, ug sa ilang amahan, nga si Ishmael, ug sa iyang asawa, ug sa iyang tulo ka lain pang mga anak nga babaye.\n\n7 Ug nahitabo nga tungod sa mao nga pagsupil, matinguhaon sila nga mamalik sa yuta sa Jerusalem.\n\n8 Ug karon ako, si Nephi, kay nagsubo tungod sa katig-a sa ilang mga kasingkasing, busa namulong ako kanila, nga nag-ingon, oo, gani ngadto kang Laman ug Lemuel: Tan-awa kamo akong mga magulang nga igsoon, ug nganong tig-a kaayo ang inyong mga kasingkasing, ug nabutaan kaayo ang inyong mga salabotan, nga ako nga inyong manghod nga igsoon, kinahanglan nga mamulong kaninyo, oo, ug mopakita og panig-ingnan kaninyo?\n\n9 Nganong dili man kamo mopatalinghog sa pulong sa Ginoo?\n\n10 Nganong nakalimot man kamo nga nakakita kamo og anghel sa Ginoo?\n\n11 Oo, ug nganong nakalimot man kamo sa mahinungdanong mga butang nga nahimo sa Ginoo kanato, sa pagluwas kanato gikan sa mga kamot ni Laban, ug usab aron atong makuha ang talaan?\n\n12 Oo, ug nganong nakalimot man kamo nga ang Ginoo makahimo sa tanan nga butang sumala sa iyang kabubut-on, alang sa mga anak sa katawhan, kon sila mopakita og pagtuo kaniya? Mao nga, magmatinud-anon kita kaniya.\n\n13 Ug kon magmatinud-anon kita kaniya, mapanag-iya nato ang yutang saad; ug mahibaloan ninyo sa moabot nga panahon nga matuman ang pulong sa Ginookabahin sa pagkalaglag sa Jerusalem; kay ang tanan nga butang nga gipamulong sa Ginoo mahitungod sa pagkalaglag sa Jerusalem matuman gayod.\n\n14 Kay tan-awa, ang Espiritu sa Ginoo dili na magpabilin uban kanila; kay tan-awa, gisalikway nila ang mga propeta, ug si Jeremias gibalhog nila sa bilanggoan. Ug nagtinguha sila sa paghunos sa kinabuhi sa akong amahan, mao nga sila mipalayas kaniya palayo sa maong yuta.\n\n15 Karon tan-awa, sultihan ko kamo nga kon mobalik kamo sa Jerusalem mangamatay usab kamo uban kanila. Ug karon, kon kamo mopili niini, tungas ngadto sa maong dapit, ug hinumdomi ang mga pulong nga akong gipamulong kaninyo, nga kon mangadto kamo, mangamatay usab kamo; kay sa ingon niana ang Espiritu sa Ginoo nagpugos kanako nga ako mamulong.\n\n16 Ug nahitabo nga sa diha nga ako, si Nephi, nakapamulong niini ngadto sa akong mga igsuong lalaki, nasuko sila kanako. Ug nahitabo nga ila akong gidapatan sa ilang mga kamot, kay tan-awa, nasuko sila sa hilabihan, ug gigapos nila ako og mga pisi, kay nagtinguha sila sa paghunos sa akong kinabuhi, aron ila akong biyaan sa kamingawan nga lamyon sa ihalas nga mga mananap.\n\n17 Apan nahitabo nga nag-ampo ako sa Ginoo, nga nag-ingon: O Ginoo, sumala sa akong pagtuo diha kanimo, luwasa ako gikan sa mga kamot sa akong mga igsuong lalaki; oo, gani hatagi ako og kusog nga mabugto ko kining mga pisi nga gigapos kanako.\n\n18 Ug nahitabo nga sa diha nga gilitok ko kini nga mga pulong, tan-awa, nabadbad ang mga pisi gikan sa akong mga kamot ug mga tiil, ug mibarog ako atubangan sa akong mga igsuong lalaki, ug namulong na usab ako kanila.\n\n19 Ug nahitabo nga nangasuko na usab sila kanako, ug misulay sa pagdapat sa ilang mga kamot kanako; apan tan-awa, usa sa mga anak nga babaye ni Ishmael, oo, ug ang iyang inahan usab, ug usa sa mga anak nga lalaki ni Ishmael, mihangyo sa akong mga igsuong lalaki, mao nga napahumok nila ang ilang mga kasingkasing; ug gihunong ang ilang tinguha sa paghunos sa akong kinabuhi.\n\n20 Ug nahitabo nga nagmasulub-on sila, tungod sa ilang pagkadaotan, mao nga miyukbo sila sa akong atubangan ug mihangyo kanako nga ako mopasaylo kanila sa butang nga ilang gihimo batok kanako.\n\n21 Ug nahitabo nga ako sa walay lipod-lipod mipasaylo kanila sa tanan nga ilang gibuhat, ug giawhag nako sila nga mag-ampo sila sa Ginoo nga ilang Dios alang sa kapasayloan. Ug nahitabo nga gibuhat nila kini. Ug human sa ilang pag-ampo ngadto sa Ginoo mipanaw na usab kami padulong sa tolda sa among amahan.\n\n22 Ug nahitabo nga nanglugsong kami ngadto sa tolda sa among amahan. Ug human nga ako ug ang akong mga igsuong lalaki ug ang tibuok pamilya ni Ishmael nakalugsong ngadto sa tolda sa akong amahan, nagpasalamat sila sa Ginoo nga ilang Dios; ug mihalad sila og sakripisyo ug sinunog nga mga halad ngadto kaniya.\n\n", "1-ne 8": "[center][font_size=26]Kapitulo 8[/font_size][/center]\n\n[i]Si Lehi nakakita og panan-awon bahin sa kahoy sa kinabuhi—Mikaon siya sa bunga niini ug nagtinguha nga ang iyang pamilya mokaon usab—Nakakita siya og gunitanan nga puthaw, higpit ug pig-ot nga agianan, ug gabon sa kangitngit nga mitabon sa mga tawo—Si Sariah, Nephi, ug Sam mikaon sa bunga, apan si Laman ug si Lemuel midumili. Mga 600–592 B.C.[/i]\n\n1 Ug nahitabo nga among gipundok ang tanan nga matang sa binhi, lakip ang matag matang sa lugas, ug sa mga binhi usab sa tanan nga matang sa bunga.\n\n2 Ug nahitabo nga samtang ang akong amahan nagpabilin sa kamingawan namulong siya ngari kanamo, nga nag-ingon: Tan-awa, ako nagdamgo og usa ka damgo; o, sa laktod nga pagkasulti, ako nakakita og panan-awon.\n\n3 Ug tan-awa, tungod sa butang nga akong nakita, ako may katarongan nga maglipay diha sa Ginoo, tungod kang Nephi ug usab kang Sam; kay may katarongan ako nga motuo nga sila, ug daghan usab sa ilang kaliwatan, maluwas.\n\n4 Apan tan-awa, Laman ug Lemuel, nabalaka kaayo ko tungod kaninyo; kay tan-awa, nahinumdom ako nga nakakita sa akong damgo og mangitngit ug awaaw nga kamingawan.\n\n5 Ug nahitabo nga nakakita ako og tawo, ug nagsul-ob siya og puti nga kupo; ug miduol siya ug mibarog sa akong atubangan.\n\n6 Ug nahitabo nga siya namulong ngari kanako, ug midapit kanako sa pagsunod kaniya.\n\n7 Ug nahitabo nga samtang ako misunod kaniya akong nakita ang akong kaugalingon nga ako anaa sa mangitngit ug awaaw nga dapit.\n\n8 Ug human nga ako nakabiyahe sulod sa daghan nga oras diha sa kangitngit, nagsugod ako sa pag-ampo sa Ginoo nga siya unta maluoy kanako, sumala sa gidak-on sa iyang malumo nga kaluoy.\n\n9 Ug nahitabo human nga ako nakaampo sa Ginoo, nakakita ako og dako ug lapad nga umahan.\n\n10 Ug nahitabo nga nakakita ako og kahoy, kansang bunga lamian nga makalipay sa usa ka tawo.\n\n11 Ug nahitabo nga miduol ko ug mikaon sa bunga niini; ug ako nakamatikod nga hilabihan ang katam-is niini, labaw pa sa tanang nga sukad akong natilawan. Oo, ug nakakita ako nga puti ang bunga niini, labaw sa tanan nga kaputi nga sukad akong nakita.\n\n12 Ug sa diha nga mikaon ako sa bunga niini mipuno kini sa akong kalag sa tumang kamaya; mao nga, ako nagsugod sa pagtinguha nga ang akong pamilya mokaon usab niini; kay ako nahibalo nga kini madanihon labaw pa sa uban nga bunga.\n\n13 Ug sa diha nga ako mitan-aw sa palibot, nga basin og akong makit-an usab ang akong pamilya, nakakita ako og suba sa tubig; ug nagdagayday kini, ug duol kini sa kahoy diin ako nagkaon sa bunga.\n\n14 Ug ako mitan-aw aron makita kon diin kini naggikan; ug akong nakita ang tinubdan niini sa unahan og gamay; ug dapit sa tinubdan niini akong nakita ang inyong inahan nga si Sariah, ug si Sam, ug si Nephi; ug sila nagbarog nga ingon og wala masayod asa sila paingon.\n\n15 Ug nahitabo nga gikamay nako sila; ug usab mitawag kanila pinaagi sa kusog nga tingog nga sila moduol kanako, ug mokaon sa bunga, nga madanihon nga labaw pa sa ubannga bunga.\n\n16 Ug nahitabo nga miduol sila kanako ug mikaon usab sa bunga.\n\n17 Ug nahitabo nga nagtinguha ako nga si Laman ug Lemuel moduol ug mokaon usab sa bunga; mao nga akong gianinaw ang tinubdan sa suba, basin og makit-an nako sila.\n\n18 Ug nahitabo nga nakit-an nako sila, apan sila dili moduol kanako ug mokaon sa bunga.\n\n19 Ug nakakita ako og gunitanan nga puthaw, ug nagsubay kini sa daplin sa suba, ug padulong ngadto sa kahoy diin ako nagbarog.\n\n20 Ug nakakita usab ako og higpit ug pig-ot nga agianan, buyon sa gunitanan nga puthaw, gani ngadto sa kahoy diin ako nagbarog; ug padulong usab kini sa tinubdan sa suba, ngadto sa dako ug lapad nga umahan, sama nga kini usa ka kalibotan.\n\n21 Ug nakakita ako og dili maihap nga pundok sa katawhan, kadaghanan kanila midutdot padulong sa unahan, aron makaabot sila sa dalan padulong sa kahoy diin ako nagbarog.\n\n22 Ug nahitabo nga nakaduol sila, ug misugod sa pagsubay sa dalan padulong sa kahoy.\n\n23 Ug nahitabo nga adunay miabot nga gabon sa kangitngit; oo, gani hilabihan ka baga nga gabon sa kangitngit, mao nga kadtong misugod sa pagsubay sa dalan, natipas sa agianan, nangasaag sila ug nangawala.\n\n24 Ug nahitabo nga nakakita ako og uban pa nga midutdot padulong sa unahan, ug miduol sila ug migunit sa tumoy sa gunitanan nga puthaw; ug midutdot gayod sila padulong sa unahan lahos sa gabon sa kangitngit, nga naggunit sa gunitanan nga puthaw, hangtod nga nakaabot sila ug mikaon sa bunga sa kahoy.\n\n25 Ug human nga sila makakaon sa bunga sa kahoy ilang gianinaw ang ilang palibot nga ingon og sila nangaulaw.\n\n26 Ug ako usab mianinaw sa akong palibot, ug nakakita, sa pikas nga daplin sa suba sa tubig, og dako ug lapad nga gambalay; ug nagbarog kini sama nga anaa sa hangin, ibabaw kaayo sa yuta.\n\n27 Ug puno kini sa mga tawo, mga tigulang ug mga batan-on, mga lalaki ug mga babaye; ug ang matang sa ilang panapot hilabihan kaanindot; ug anaa sila sa panagway nga mabiaybiayon ug nagtulisok sa ilang mga tudlo ngadto niadtong kinsa miduol ug mikaon sa bunga.\n\n28 Ug human sila nakatilaw sa bunga nangaulaw sila, tungod niadtong nagbugalbugal kanila; ug nahisalaag sila ngadto sa gidili nga mga dalan ug nangawala.\n\n29 Ug karon ako, si Nephi, dili mamulong sa tanan nga gisulti sa akong amahan.\n\n30 Apan, aron mamubo ang pagsulat, tan-awa, nakakita siya og uban pa nga pundok sa katawhan nga midutdot padulong sa unahan; ug miabot sila sa tumoy ug migunit sa gunitanan nga puthaw; ug midutdot sila padulong sa unahan, nga sa kanunay naggunit sa gunitanan nga puthaw, hangtod nga nakaabot sila ug miyukbo ug mikaon sa bunga sa kahoy.\n\n31 Ug nakakita usab siya og uban pa nga pundok sa katawhan nga nagpangapkap sa ilang agianan padulong niana nga dako ug lapad nga gambalay.\n\n32 Ug nahitabo nga daghan ang nangalumos sa kinaladman sa suba; ug daghan ang nangawala sa iyang panan-aw, nahisalaag sa sayop nga mga dalan.\n\n33 Ug hilabihan ka daghan nga tawo ang misulod niana nga katingalahan nga gambalay. Ug human sila makasulod niana nga gambalay ilang gitulisok ang ilang tudlo nga mabiaybiayon ngari kanako ug ngadto usab sa mikaon sa bunga; apan wala kami manumbaling kanila.\n\n34 Mao kini ang mga pulong sa akong amahan: Kay ang tanan nga mipatalinghog kanila, nahisalaag.\n\n35 Ug si Laman ug si Lemuel wala mokaon sa bunga, miingon ang akong amahan.\n\n36 Ug nahitabo nga human nakapamulong ang akong amahan sa tanan nga pulong sa iyang damgo o panan-awon, nga daghan gayod, miingon siya ngari kanamo, tungod niining mga butang nga iyang nakita sa panan-awon, nabalaka siya sa hilabihan alang kang Laman ug kang Lemuel; oo, nabalaka siya basin og sila isalikway gikan sa atubangan sa Ginoo.\n\n37 Ug siya miawhag kanila gamit ang tanan nga pagbati sa malumo nga ginikanan, nga unta mopatalinghog sila sa iyang mga pulong, nga basin ang Ginoo magmaluluy-on kanila, ug dili mosalikway kanila; oo, ang akong amahan miwali ngadto kanila.\n\n38 Ug human siya miwali ngadto kanila, ug usab makapanagna ngadto kanila sa daghan nga butang, siya mihangyo kanila sa pagtuman sa mga sugo sa Ginoo; ug mihunong siya sa pagpamulong ngadto kanila.\n\n", "1-ne 9": "[center][font_size=26]Kapitulo 9[/font_size][/center]\n\n[i]Si Nephi mihimo og duha ka hugpong sa mga talaan—Ang matag usa gitawag og mga palid ni Nephi—Ang mas dagkong mga palid naglangkob sa kalibotanong kasaysayan; ang mas gagmay niini naghisgot sa sagradong mga butang. Mga 600–592 B.C.[/i]\n\n1 Ug kining tanan nga butang nakita, ug nadungog, ug gipamulong sa akong amahan, samtang nagpuyo siya sa tolda sa walog sa Lemuel, ug usab sa daghan pa nga mahinungdanong mga butang, nga dili ikasulat niini nga mga palid.\n\n2 Ug karon, sigon sa akong gipamulong mahitungod niini nga mga palid, tan-awa dili kini mao ang mga palid nga akong gitipon-tipon ang tibuok nga asoy bahin sa kasaysayan sa akong katawhan; kay ang mga palid nga akong gitipon-tipon ang tibuok nga asoy bahin sa akong katawhan akong ginganlan og Nephi; mao nga, kini gitawag og mga palid ni Nephi, sunod sa akong kaugalingon nga ngalan; ug kini nga mga palid gitawag usab og mga palid ni Nephi.\n\n3 Bisan pa niana, nakadawat ako og sugo gikan sa Ginoo nga kinahanglan mohimo ako niini nga mga palid, alang sa linahi nga katuyoan nga kinahanglan adunay asoy nga makulit bahin sa pagpangalagad sa akong katawhan.\n\n4 Diha sa uban nga mga palid kinahanglan nga adunay makulit nga asoy bahin sa pagmando sa mga hari, ug sa mga gubat ug sa mga panagbingkil sa akong katawhan; mao nga kini nga mga palid gihimo alang sa dakong bahin sa pagpangalagad; ug ang uban nga mga palid gihimo alang sa dakong bahin sa pagmando sa mga hari ug sa mga gubat ug mga panagbingkil sa akong katawhan.\n\n5 Mao nga, ang Ginoo misugo kanako sa paghimo niining mga palid alang sa maalamon nga katuyoan diha kaniya, nga niana nga katuyoan ako wala masayod.\n\n6 Apan ang Ginoo nahibalo sa tanan nga butang gikan sa sinugdanan; mao nga, nag-andam siya og paagi nga matuman ang iyang mga buhat diha sa mga anak sa mga tawo; kay tan-awa, siya aduna sa tanan nga gahom ngadto sa katumanan sa iyang tanan nga pulong. Ug mao gayod kini. Amen.\n\n", "1-ne 10": "[center][font_size=26]Kapitulo 10[/font_size][/center]\n\n[i]Si Lehi nanagna nga ang mga Judeo mabihag sa mga taga-Babilonia—Misulti siya bahin sa pag-anhi taliwala sa mga Judeo sa usa ka Mesiyas, sa usa ka Manluluwas, sa usa ka Manunubos—Si Lehi misulti usab bahin sa pag-anhi sa usa kinsa mobunyag sa Kordero sa Dios—Si Lehi misulti mahitungod sa kamatayon ug pagkabanhaw sa Mesiyas—Iyang gitandi ang pagkatibulaag ug pagkapundok sa Israel ngadto sa usa ka kahoy nga oliba—Si Nephi namulong bahin sa Anak sa Dios, sa gasa sa Espiritu Santo, ug sa panginahanglan sa pagkamatarong. Mga 600–592 B.C.[/i]\n\n1 Ug karon ako, si Nephi, mopadayon sa paghatag og asoy dinhi niini nga mga palid mahitungod sa akong mga nahimo, ug sa akong pagmando ug pagpangalagad; mao nga, sa pagpadayon sa akong kaugalingon nga asoy, ako kinahanglan nga mamulong mahitungod sa mga butang sa akong amahan, ug usab sa akong mga igsoon.\n\n2 Kay tan-awa, nahitabo nga human gitapos sa akong amahan ang pagpamulong sa mga pulong sa iyang damgo, ug usab sa pag-awhag kanila nga magmakugihon, siya namulong ngadto kanila mahitungod sa mga Judeo—\n\n3 Nga human sila malaglag, gani kanang dako nga siyudad nga Jerusalem, ug daghan ang madala nga bihag ngadto sa Babilonia, sumala sa kaugalingon nga tukmang panahon sa Ginoo, sila mahibalik pag-usab, oo, gani mahaw-as gikan sa pagkabihag; ug human sila mahaw-as gikan sa pagkabihag ilang mapanag-iya og balik ang yuta nga ilang kabilin.\n\n4 Oo, gani unom ka gatos ka tuig gikan sa pagbiya sa akong amahan sa Jerusalem, usa ka propeta ang ipahimutang sa Ginoong Dios taliwala sa mga Judeo—gani usa ka Mesiyas, o, sa lain nga mga pulong, usa ka Manluluwas sa kalibotan.\n\n5 Ug namulong usab siya mahitungod sa mga propeta, kon unsa ka daghan ang mipamatuod niini nga mga butang, mahitungod niini nga Mesiyas, kinsa iyang gipamulong, o niini nga Manunubos sa kalibotan.\n\n6 Mao nga, ang tanan nga katawhan anaa sa pagkahisalaag ug napukan nga kahimtang, ug ingon niini sa hangtod gawas kon mosalig sila niini nga Manunubos.\n\n7 Ug namulong usab siya mahitungod sa propeta nga moabot sa dili pa moabot ang Mesiyas, aron mag-andam sa agianan sa Ginoo—\n\n8 Oo, gani moadto siya ug magsangyaw sa kamingawan: Andama ninyo ang agianan sa Ginoo, ug himoa nga tul-id ang iyang mga dalan; kay adunay usa nga magabarog taliwala kaninyo nga wala ninyo mailhi; ug siya labaw nga gamhanan kay kanako, kansang pakot sa sapatos ako dili takos sa pagbadbad. Ug daghan ang gipamulong sa akong amahan mahitungod niini nga butang.\n\n9 Ug ang akong amahan miingon nga magbunyag siya didto sa Bethabara, unahan sa Jordan; ug miingon usab siya nga magbunyag siya pinaagi sa tubig; gani iyang bunyagan ang Mesiyas pinaagi sa tubig.\n\n10 Ug human siya makabunyag sa Mesiyas pinaagi sa tubig, siya moila ug mopamatuod nga siya mibunyag sa Kordero sa Dios, kinsa magatangtang sa mga sala sa kalibotan.\n\n11 Ug nahitabo human ang akong amahan makapamulong niini nga mga pulong namulong siya ngadto sa akong mga igsoong lalaki mahitungod sa ebanghelyo nga isangyaw taliwala sa mga Judeo, ug mahitungod usab sa pagkunhod sa mga Judeo ngadto sa pagkawalay pagtuo. Ug human nga ilang mapatay ang Mesiyas, kinsa moanhi, ug human siya mapatay, siya mabanhaw gikan sa mga patay, ug mopakita sa iyang kaugalingon, pinaagi sa Espiritu Santo, ngadto sa mga Hentil.\n\n12 Oo, gani daghan og gipamulong ang akong amahan mahitungod sa mga Hentil, ug mahitungod usab sa balay ni Israel, nga sila itandi sama sa kahoy nga oliba, kansang mga sanga pagabalion ug pagatibulaagon sa tibuok yuta.\n\n13 Mao nga, miingon siya nga kinahanglan nga magiyahan kita nga magkahiusa ngadto sa yuta nga saad, ngadto sa katumanan sa pulong sa Ginoo, nga kita pagatibulaagon sa tibuok yuta.\n\n14 Ug human ang balay ni Israel matibulaag pundokon sila pag-usab; o, sa kataposan, human madawat sa mga Hentil ang kahingpitan sa Ebanghelyo, ang kinaiyanhon nga mga sanga sa kahoy nga oliba, o ang mga salin sa balay ni Israel, masumbak, o makaila sa tinuod nga Mesiyas, nga ilang Ginoo ug ilang Manunubos.\n\n15 Ug human niini nga matang sa pinulongan ang akong amahan nanagna ug namulong ngadto sa akong mga igsoong lalaki, ug daghan pa usab nga butang nga wala nako isulat niini nga basahon; kay ako daghan na og nasulat bahin niini nga angay alang kanako diha sa akong lain nga basahon.\n\n16 Ug kining tanan nga butang, nga akong gipamulong, nahitabo samtang ang akong amahan nagpuyo sa tolda, sa walog sa Lemuel.\n\n17 Ug nahitabo nga ako, si Nephi, human makadungog sa tanan nga pulong sa akong amahan, mahitungod sa mga butang nga iyang nakita sa panan-awon, ug sa mga butang usab nga iyang gipamulong pinaagi sa gahom sa Espiritu Santo, diin nga gahom iyang nadawat pinaagi sa iyang pagtuo sa Anak sa Dios—ug ang Anak sa Dios mao ang Mesiyas nga moabot—ako, si Nephi, nagmatinguhaon usab nga ako makakita, ug makadungog, ug masayod niini nga mga butang, pinaagi sa gahom sa Espiritu Santo, nga mao ang gasa sa Dios ngadto sa tanan nga nagmakugihon sa pagpangita kaniya, ingon man sa karaang panahon hangtod sa panahon nga siya magpakita sa iyang kaugalingon ngadto sa mga anak sa mga tawo.\n\n18 Kay siya sama ra kagahapon, karon, ug sa kahangtoran; ug ang agianan giandam alang sa tanan nga katawhan gikan pa sa katukoran sa kalibotan, kon sila maghinulsol ug moduol ngadto kaniya.\n\n19 Kay siya nga magkugi sa pagpangita makakaplag; ug ang mga misteryo sa Dios ipadayag ngadto kanila, pinaagi sa gahom sa Espiritu Santo, niining mga panahona ug sa karaan usab, ug sa karaang mga panahon, ingon man sa mga panahon nga moabot; mao nga, ang pamaagi sa Ginoo nagsubay sa usa ka mahangtorong agianan nga walay pagkausab.\n\n20 Busa hinumdomi, O tawo, tungod sa tanan nimo nga binuhatan pagadad-on ikaw ngadto sa hukmanan.\n\n21 Mao nga, kon ikaw nagtinguha sa pagbuhat og daotan sa mga adlaw sa imong pagsulay, niana makita ikaw nga hugaw atubangan sa hukmanan sa Dios; ug walay hugaw nga butang ang makapuyo uban sa Dios; mao nga, ikaw isalikway gayod sa kahangtoran.\n\n22 Ug ang Espiritu Santo mihatag og pagtugot nga ako mamulong niini nga mga butang, ug dili molimod niini.\n\n", "1-ne 11": "[center][font_size=26]Kapitulo 11[/font_size][/center]\n\n[i]Si Nephi nakakita sa Espiritu sa Ginoo ug gipakita sa kahoy sa kinabuhi pinaagi sa panan-awon—Nakakita siya sa inahan sa Anak sa Dios ug nakakat-on mahitungod sa pagpaubos sa Dios ngadto sa tawo—Nakakita siya sa pagbunyag, pagpangalagad, ug pagkalansang sa Kordero sa Dios sa krus—Nakakita usab siya sa pagtawag ug pagpangalagad sa Napulog Duha ka Apostoles sa Kordero. Mga 600–592 B.C.[/i]\n\n1 Kay nahitabo human sa akong tinguha nga mahibalo sa mga butang nga nakita sa akong amahan, ug nagatuo nga ang Ginoo makapahibalo niini ngari kanako, samtang ako naglingkod nga namalandong sa akong kasingkasing gidala ako sa Espiritu sa Ginoo, oo, ngadto sa hilabihan ka taas nga bukid, nga wala pa nako sukad makita, ug wala pa nako sukad matunob sa akong tiil.\n\n2 Ug ang Espiritu miingon ngari kanako: Tan-awa, unsay imong gitinguha?\n\n3 Ug ako miingon: Nagtinguha ako nga makakita sa mga butang nga nakita sa akong amahan.\n\n4 Ug ang Espiritu misulti kanako: Motuo ka ba nga ang imong amahan nakakita sa kahoy nga iyang gipamulong?\n\n5 Ug ako miingon: Oo, ikaw nahibalo nga ako mituo sa tanan nga pulong sa akong amahan.\n\n6 Ug dihang nakapamulong ako niini nga mga pulong, ang Espiritu mituaw sa kusog nga tingog, nga nag-ingon: Hosanna ngadto sa Ginoo, ang labing halangdon nga Dios; kay siya ang Dios sa tibuok yuta, oo, gani ang labaw sa tanan. Ug bulahan ikaw, Nephi, tungod kay ikaw mituo sa Anak sa labing halangdon nga Dios; mao nga, ikaw makakita sa mga butang nga imong gitinguha.\n\n7 Ug tan-awa kini nga butang ihatag diha kanimo isip timailhan, nga human nga imong makita ang adunay bunga nga kahoy nga natilawan sa imong amahan, makita usab nimo ang usa ka tawo nga mokunsad gikan sa langit, ug kaniya ikaw mosaksi; ug human nga ikaw makasaksi kaniya ikaw mopamatuod nga kini ang Anak sa Dios.\n\n8 Ug nahitabo nga ang Espiritu miingon kanako: Tan-awa! Ug ako mitan-aw ug nakakita og kahoy; ug sama kini niadtong kahoy nga nakita sa akong amahan; ug ang katahom niini dili hilabwan, oo, labaw pa sa tanang matahom; ug ang kaputi niini labaw sa kaputi sa gipadpad nga niyebe.\n\n9 Ug nahitabo nga human nga ako nakakita sa kahoy, miingon ako sa Espiritu: Nahibalo ako nga ikaw mipakita ngari kanako sa kahoy nga bililhon labaw sa tanan.\n\n10 Ug miingon siya kanako: Unsay imong gitinguha?\n\n11 Ug miingon ako ngadto kaniya: Gusto ko nga mahibalo sa kahulogan niini—kay nakigsulti ako kaniya sama sa tawo nga nakigsulti og laing tawo; kay akong nakita nga ang iyang pamayhon sama sa tawo; bisan pa niana, nahibalo ko nga kadto mao ang Espiritu sa Ginoo; ug nakigsulti siya kanako sama sa tawo nga nakigsulti ngadto sa lain.\n\n12 Ug nahitabo nga miingon siya ngari kanako: Tan-awa! Ug ako mitan-aw aron makita siya, ug wala na ako makakita kaniya; kay siya nawala na sa akong atubangan.\n\n13 Ug nahitabo nga ako mitan-aw ug nakita ang dakong siyudad sa Jerusalem, ug usab ang uban pang mga siyudad. Ug nakakita ako sa siyudad sa Nazaret; ug diha sa siyudad sa Nazaret nakakita ako og usa ka birhen, ug siya hilabihan kaanyag ug kaputi.\n\n14 Ug nahitabo nga nakakita ako nga miabli ang kalangitan; ug usa ka anghel ang nanaog ug mibarog sa akong atubangan; ug miingon siya kanako: Nephi, unsay imong nakita?\n\n15 Ug miingon ako kaniya: Usa ka birhen, labing matahom ug maanyag labaw pa sa ubang mga birhen.\n\n16 Ug misulti siya kanako: Nahibalo ka ba sa pagpaubos sa Dios ngadto sa tawo?\n\n17 Ug miingon ako kaniya: Nahibalo ako nga siya nahigugma sa iyang mga anak; bisan pa niana, ako wala mahibalo sa kahulogan sa tanan nga butang.\n\n18 Ug miingon siya ngari kanako: Tan-awa, ang birhen nga imong nakita mao ang inahan sa Anak sa Dios, sumala sa kahimtang sa unod.\n\n19 Ug nahitabo nga nakakita ako nga gidala siya sa Espiritu; ug human siya gidala sa Espiritu sulod sa usa ka panahon nga ang anghel namulong kanako, nga nag-ingon: Tan-awa!\n\n20 Ug ako mitan-aw ug nakakita na usab sa birhen, nga nagsapnay og bata sa iyang mga bukton.\n\n21 Ug ang anghel miingon ngari kanako: Tan-awa ang Kordero sa Dios, oo, gani ang Anak sa Mahangtoron nga Amahan! Nahibalo ka ba sa kahulogan sa kahoy nga nakita sa imong amahan?\n\n22 Ug ako mitubag kaniya, nga nag-ingon: Oo, kini ang gugma sa Dios, nga mokaylap sa tibuok kalibotan diha sa mga kasingkasing sa mga anak sa mga tawo; mao nga, kini ang labing madanihon labaw sa tanang butang.\n\n23 Ug siya namulong ngari kanako, nga nag-ingon: Oo, ug makalipay kaayo sa kalag.\n\n24 Ug human siya makasulti niini nga mga pulong, miingon siya ngari kanako: Tan-awa! Ug ako mitan-aw, ug nakakita ako sa Anak sa Dios nga miadto taliwala sa mga anak sa mga tawo; ug nakakita ako og daghan nga miyukbo sa iyang tiilan ug misimba kaniya.\n\n25 Ug nahitabo nga nakakita ako nga ang gunitanan nga puthaw, nga nakita sa akong amahan, mao ang pulong sa Dios, nga nagpadulong ngadto sa tubod sa buhi nga katubigan, o ngadto sa kahoy sa kinabuhi; diin nga katubigan nagsimbolo sa gugma sa Dios; ug ako nakakita usab nga ang kahoy sa kinabuhi nagsimbolo sa gugma sa Dios.\n\n26 Ug ang anghel miingon na usab ngari kanako: Tan-awa ug sud-onga ang pagpaubos sa Dios ngadto sa tawo!\n\n27 Ug ako mitan-aw ug nakakita sa Manunubos sa kalibotan, kinsa gipamulong sa akong amahan; ug nakakita usab ako sa propeta kinsa magaandam sa agianan sa dili pa siya moabot. Ug ang Kordero sa Dios miadto ug gibunyagan niya; ug human nga siya gibunyagan, akong nakita nga miabli ang kalangitan, ug ang Espiritu Santo nanaog gikan sa langit ug mikunsad diha kaniya sama sa usa ka salampati.\n\n28 Ug akong nakita nga siya miadto ug nangalagad sa katawhan, pinaagi sa gahom ug dakong himaya; ug ang dakong pundok sa katawhan nagkatigom aron maminaw kaniya; ug akong nakita nga sila misalikway kaniya.\n\n29 Ug ako usab nakakita og lain pa nga napulog duha nga nagsunod kaniya. Ug nahitabo nga sila gidala sa Espiritu gikan sa akong atubangan, ug ako wala na makakita kanila.\n\n30 Ug nahitabo nga ang anghel namulong ngari kanako pag-usab, nga nag-ingon: Tan-awa! Ug ako mitan-aw, ug nakakita ako nga ang kalangitan naabli pag-usab, ug ako nakakita og mga anghel nga mikunsad nganha sa mga anak sa mga tawo; ug sila nangalagad ngadto kanila.\n\n31 Ug siya namulong ngari kanako pag-usab, nga nag-ingon: Tan-awa! Ug mitan-aw ako, ug nakakita ako sa Kordero sa Dios nga miadto taliwala sa mga anak sa mga tawo. Ug nakakita ako og daghan nga pundok sa katawhan nga masakiton, ug gitakboyan sa tanan nga matang sa sakit, ug adunay mga yawa ug hugaw nga mga espiritu; ug ang anghel namulong ug mipakita niining tanan nga butang ngari kanako. Ug sila nangaayo pinaagi sa gahom sa Kordero sa Dios; ug ang mga yawa ug mahugaw nga mga espiritu gipapahawa.\n\n32 Ug nahitabo nga ang anghel namulong ngari kanako pag-usab, nga nag-ingon: Tan-awa! Ug ako mitan-aw ug nakakita sa Kordero sa Dios, nga siya gidakop sa katawhan; oo, ang Anak sa walay kataposan nga Dios gihukman sa kalibotan; ug ako nakakita ug nagpamatuod.\n\n33 Ug ako, si Nephi, nakakita nga gituboy siya ngadto sa krus ug gipatay tungod sa mga sala sa kalibotan.\n\n34 Ug human siya gipatay ako nakakita sa dakong pundok sa katawhan sa yuta, nga nagkapundok sila sa pagpakigbatok sa apostoles sa Kordero; kay mao kana ang gihingalan sa anghel sa Ginoo ngadto sa napulog duha.\n\n35 Ug ang pundok sa katawhan sa yuta nagkatigom; ug nakakita ako nga sila diha sa dako ug lapad nga gambalay, sama sa gambalay nga nakita sa akong amahan. Ug ang anghel sa Ginoo namulong ngari kanako pag-usab, nga nag-ingon: Tan-awa ang kalibotan ug ang kaalam niini; oo, tan-awa ang balay ni Israel nagkatigom sa pagpakigbatok sa napulog duha ka apostoles sa Kordero.\n\n36 Ug nahitabo nga ako nakakita ug mopamatuod, nga ang dako ug lapad nga gambalay mao ang garbo sa kalibotan; ug nahugno kini, ug ang pagkahugno niini hilabihan ka kusog. Ug ang anghel sa Ginoo namulong ngari kanako pag-usab, nga nag-ingon: Ingon niana ang pagkalaglag sa tanan nga kanasoran, kaliwatan, mga pinulongan, ug katawhan, nga makigbatok sa napulog duha ka apostoles sa Kordero.\n\n", "1-ne 12": "[center][font_size=26]Kapitulo 12[/font_size][/center]\n\n[i]Si Nephi nakakita sa yutang saad pinaagi sa panan-awon; sa pagkamatarong, pagkadaotan, ug pagkapukan sa mga lumulupyo niini; sa pag-abot sa Kordero sa Dios taliwala kanila; kon sa unsa nga paagi ang Napulog Duha ka Disipulo ug ang Napulog Duha ka Apostoles mohukom sa Israel; ug sa makapadumot ug hugaw nga kahimtang niadtong kinsa mokunhod ngadto sa kawalay pagtuo. Mga 600–592 B.C.[/i]\n\n1 Ug nahitabo nga ang anghel miingon ngari kanako: Sud-onga, ug tan-awa ang imong mga binhi, ug ang mga binhi usab sa imong mga igsoong lalaki. Ug ako mitan-aw ug nakakita sa yuta nga saad; ug nakakita ako og pundok sa katawhan, oo, gani sama kini ka daghan sa balas sa dagat.\n\n2 Ug nahitabo nga nakakita ako og pundok sa katawhan nga nagkatigom aron sa pagpakig-away, batok sa usag usa; ug nakakita ako og mga gubat, ug mga hungihong sa mga gubat, ug dako nga pagpamatay gamit ang espada taliwala sa akong katawhan.\n\n3 Ug nahitabo nga nakakita ako og daghan nga henerasyon nga nangamatay, tungod sa mga gubat ug mga panagbingkil diha sa yuta; ug nakakita ako og daghan nga siyudad, oo, gani wala nako kini maihap.\n\n4 Ug nahitabo nga nakakita ako og gabon sa kangitngit diha ibabaw sa yuta nga saad; ug nakakita ako og mga kilat, ug nakadungog ako og mga dugdog, ug mga linog, ug tanan nga matang sa nagkaguliyang nga kasaba; ug ako nakakita sa yuta ug sa dagko nga mga bato, nga kini nangabuak; ug nakakita ako og mga bukid nga nangatumpag; ug nakakita ako sa kapatagan sa yuta, nga kini nangliki; ug nakakita ako og daghan nga siyudad nga kini nangaunlod; ug nakakita ako og daghan niini nga nangasunog sa kalayo; ug nakakita ako og daghan nga natumpag sa yuta, tungod sa pagkatay-og niini.\n\n5 Ug nahitabo human ako makakita niini nga mga butang, nakakita ako sa inalisngaw sa kangitngit, nga nahanaw kini sa ibabaw sa yuta; ug tan-awa, nakakita ako og pundok sa katawhan kinsa wala mangamatay sa dako ug makalilisang nga mga paghukom sa Ginoo.\n\n6 Ug nakakita ako sa kalangitan nga naabli, ug sa Kordero sa Dios nga mikunsad gikan sa langit; ug siya nanaog ug mipakita sa iyang kaugalingon ngadto kanila.\n\n7 Ug ako usab nakakita ug mopamatuod nga ang Espiritu Santo mikunsad ngadto sa napulog duha pa; ug gi-orden sila sa Dios, ug gipili.\n\n8 Ug ang anghel namulong ngari kanako, nga nag-ingon: Tan-awa ang napulog duha ka disipulo sa Kordero, kinsa gipili nga mangalagad ngadto sa imong mga binhi.\n\n9 Ug miingon siya ngari kanako: Nahinumdom ka ba sa napulog duha ka apostoles sa Kordero? Tan-awa sila ang mohukom sa napulog duha ka tribo sa Israel; mao nga ang napulog duha ka tigpangalagad nga gikan sa imong mga binhi ang mohukom kanila; kay ikaw anaa sa balay ni Israel.\n\n10 Ug kini nga napulog duha ka tigpangalagad nga imong nakita maoy mohukom sa imong mga binhi. Ug, tan-awa, sila mga matarong hangtod sa hangtod; kay tungod sa ilang pagtuo sa Kordero sa Dios ang ilang mga sapot nahimong puti pinaagi sa iyang dugo.\n\n11 Ug ang anghel miingon ngari kanako: Tan-awa! Ug ako mitan-aw, ug nakakita og tulo ka henerasyon nga nangamatay diha sa pagkamatarong; ug ang ilang mga sapot mga puti sama ngadto sa Kordero sa Dios. Ug ang anghel miingon ngari kanako: Kini nahimo nga puti pinaagi sa dugo sa Kordero, tungod sa ilang pagtuo kaniya.\n\n12 Ug ako, si Nephi, nakakita usab og daghan sa ikaupat nga henerasyon kinsa nangamatay diha sa pagkamatarong.\n\n13 Ug nahitabo nga nakakita ako sa dako nga pundok sa katawhan sa yuta nga nagkatigom.\n\n14 Ug ang anghel miingon ngari kanako: Tan-awa ang imong mga binhi, ug ang mga binhi usab sa imong mga igsoong lalaki.\n\n15 Ug nahitabo nga ako mitan-aw ug nakakita sa katawhan sa akong mga binhi nga nagkatigom sa dagkong pundok batok sa mga binhi sa akong mga igsoong lalaki; ug sila nagkatigom sa pagpakig-away.\n\n16 Ug ang anghel namulong ngari kanako, nga nag-ingon: Tan-awa ang tubod sa hugaw nga tubig nga nakita sa imong amahan; oo, gani ang suba nga iyang gipamulong; ug ang kinahiladman niini mao ang kinahiladman sa impyerno.\n\n17 Ug ang mga gabon sa kangitngit mao ang mga pagtental sa yawa, nga nakapabuta sa mga mata, ug nakapatig-a sa mga kasingkasing sa mga anak sa mga tawo, ug midala kanila ngadto sa lapad nga mga dalan, nga sila nalaglag ug nangasaag.\n\n18 Ug ang dako ug lapad nga gambalay, nga nakita sa imong amahan, mao ang kawang nga mga panghunahuna ug garbo sa mga anak sa mga tawo. Ug ang dako ug makalilisang nga bung-aw mibulag kanila; oo, gani sa pulong sa kaangayan sa Dios sa Kahangtoran, ug sa Mesiyas nga mao ang Kordero sa Dios, nga gipamatud-an sa Espiritu Santo, gikan pa sa sinugdanan sa kalibotan hangtod karon, ug sugod niini nga panahon hangtod sa kahangtoran.\n\n19 Ug samtang ang anghel namulong niini nga mga pulong, nakakita ako ug nakita nga ang mga binhi sa akong mga igsoong lalaki nakig-away batok sa akong mga binhi, sumala sa pulong sa anghel; ug tungod sa garbo sa akong mga binhi, ug sa mga pagtental sa yawa, nakakita ako nga ang mga binhi sa akong mga igsoong lalaki mibuntog sa katawhan sa akong mga binhi.\n\n20 Ug nahitabo nga nakakita ako, ug nakita ang katawhan sa mga binhi sa akong mga igsoong lalaki, nga sila mibuntog sa akong mga binhi; ug midaghan sila ibabaw sa yuta.\n\n21 Ug nakakita ako nga sila nagkatigom sa dako nga pundok; ug nakakita ako og mga gubat ug mga hungihong sa mga gubat taliwala kanila; ug diha sa mga gubat ug mga hungihong sa mga gubat nakakita ako og daghan nga henerasyon nga nangamatay.\n\n22 Ug ang anghel miingon ngari kanako: Tan-awa sila mokunhod ngadto sa pagkawalay pagtuo.\n\n23 Ug nahitabo nga nakakita ako, nga human sila mikunhod ngadto sa pagkawalay pagtuo nangahimo sila nga itom, ug makapadumot, ug hugaw nga katawhan, puno sa katapolan ug sa tanan nga matang sa pagkasalawayon.\n\n", "1-ne 13": "[center][font_size=26]Kapitulo 13[/font_size][/center]\n\n[i]Si Nephi nakakita pinaagi sa panan-awon sa simbahan sa yawa nga gitukod taliwala sa mga Hentil, sa pagkakaplag ug pagkasakop sa Amerika, sa pagkawala sa daghan nga yano ug bililhong mga bahin sa Biblia; sa kahimtang nga misangpot sa pag-apostasiya sa mga hentil; sa pagpahiuli sa ebanghelyo, sa pagtungha sa ulahing mga adlaw nga kasulatan, ug sa pagkatukod sa Zion. Mga 600–592 B.C.[/i]\n\n1 Ug nahitabo nga ang anghel namulong ngari kanako, nga nag-ingon: Tan-awa! Ug ako mitan-aw ug nakakita og daghan nga kanasoran ug mga gingharian.\n\n2 Ug ang anghel miingon ngari kanako: Unsay imong nakita? Ug miingon ako: Nakakita ako og daghan nga kanasoran ug mga gingharian.\n\n3 Ug miingon siya ngari kanako: Mao kini ang kanasoran ug mga gingharian sa mga Hentil.\n\n4 Ug nahitabo nga nakakita ako taliwala sa kanasoran sa mga Hentil sa pagkatukod sa gamhanan nga simbahan.\n\n5 Ug ang anghel miingon ngari kanako: Tan-awa ang pagkatukod sa simbahan nga labing salawayon labaw pa sa uban nga simbahan, nga mopatay sa mga santos sa Dios, oo, ug mosakit kanila ug mogapos kanila, ug moyugo kanila og yugo nga puthaw, ug modala kanila sa pagkabihag.\n\n6 Ug nahitabo nga nakakita ako niining gamhanan ug salawayon nga simbahan; ug nakakita ako sa yawa nga siya ang magtutukod niini.\n\n7 Ug nakakita usab ako og mga bulawan, ug mga pilak, ug mga sida nga panapton, ug mga eskarlata, ug maayong pagkalala nga mga panapton, ug tanan nga matang sa mahalon nga mga panapton; ug nakakita ako og daghan nga babaye nga tigbaligya og dungog.\n\n8 Ug ang anghel namulong ngari kanako, nga nag-ingon: Tan-awa ang mga bulawan, ug ang mga pilak, ug ang mga sida nga panapton, ug ang mga eskarlata, ug ang maayong pagkalala nga mga panapton, ug ang mahalon nga mga panapton, ug ang mga babaye nga tigbaligya og dungog, mao ang mga tinguha niining gamhanan ug salawayon nga simbahan.\n\n9 Ug usab aron madayeg sa kalibotan ilang gipanglaglag ang mga santos sa Dios, ug mibira kanila ngadto sa pagkabihag.\n\n10 Ug nahitabo nga ako mitan-aw ug nakakita sa lapad nga kadagatan; ug mibulag kini sa mga Hentil gikan sa mga binhi sa akong mga igsoong lalaki.\n\n11 Ug nahitabo nga ang anghel miingon ngari kanako: Tan-awa ang kapungot sa Dios anaa sa mga binhi sa imong mga igsoong lalaki.\n\n12 Ug ako mitan-aw ug nakakita og tawo taliwala sa mga Hentil, kinsa nabulag gikan sa mga binhi sa akong mga igsoong lalaki pinaagi sa lapad nga kadagatan; ug nakakita ako sa Espiritu sa Dios, nga nanaog ug mitabang sa tawo; ug gitabok niya ang lapad nga kadagatan, gani ngadto sa mga binhi sa akong mga igsoong lalaki nga tua sa gisaad nga yuta.\n\n13 Ug nahitabo nga nakakita ako sa Espiritu sa Dios, nga kini mitabang sa uban pa nga mga Hentil; ug nakalingkawas sila gikan sa pagkabihag, diha sa lapad nga kadagatan.\n\n14 Ug nahitabo nga nakakita ako og daghan nga pundok sa katawhan nga mga Hentil diha sa yuta nga saad; ug nakakita ako sa kapungot sa Dios, nga kini diha sa binhi sa akong mga igsoong lalaki; ug nagkatibulaag sila atubangan sa mga Hentil ug ginasakit.\n\n15 Ug nakakita ako sa Espiritu sa Ginoo nga diha sa mga Hentil, ug miuswag sila ug nakaangkon sa yuta isip ilang kabilin; ug akong nakita nga mga puti sila, ug hilabihan ang kaanyag ug katahom, sama sa akong katawhan sa wala pa sila mapatay.\n\n16 Ug nahitabo nga ako, si Nephi nakakita nga ang mga Hentil kinsa nakalingkawas gikan sa pagkabihag mipaubos sa ilang kaugalingon sa atubangan sa Ginoo; ug ang gahom sa Ginoo nagauban kanila.\n\n17 Ug nakakita ako nga ang ilang gigikanan nga mga Hentil nagkatigom sa katubigan, ug sa yuta usab, sa pagpakig-away batok kanila.\n\n18 Ug nakakita ako nga ang gahom sa Dios nagauban kanila, ug usab ang kapungot sa Dios anaa niadtong tanan kinsa nagkatigom sa pagpakig-away batok kanila.\n\n19 Ug ako, si Nephi, nakakita nga ang mga Hentil nga nakalingkawas gikan sa pagkabihag giluwas pinaagi sa gahom sa Dios gikan sa mga kamot sa tanan pa nga kanasoran.\n\n20 Ug nahitabo nga ako, si Nephi, nakakita nga sila milambo diha sa yuta; ug nakakita ako og usa ka basahon, ug kini gidala taliwala kanila.\n\n21 Ug ang anghel miingon ngari kanako: Nakahibalo ka ba sa kahulogan niana nga basahon?\n\n22 Ug miingon ako kaniya: Ako wala makahibalo.\n\n23 Ug siya miingon: Tan-awa kini naggikan sa ba-ba sa usa ka Judeo. Ug ako, si Nephi, nakakita niini; ug miingon siya ngari kanako: Ang basahon nga imong nakita mao ang talaan sa mga Judeo, nga naglangkob sa mga pakigsaad sa Ginoo nga iyang gihimo ngadto sa balay ni Israel; ug naglangkob usab kini sa daghan nga panagna sa balaan nga mga propeta; ug usa kini ka talaan nga sama sa mga kinulit nga anaa sa mga palid nga tumbaga, apan dili kaayo daghan; apan, naglangkob kini sa mga pakigsaad sa Ginoo nga iyang gihimo ngadto sa balay ni Israel; mao nga, mahinungdanon kaayo kini ngadto sa mga Hentil.\n\n24 Ug ang anghel sa Ginoo miingon ngari kanako: Imong nakita nga ang basahon migula gikan sa ba-ba sa usa ka Judeo; ug dihang kini migula gikan sa ba-ba sa usa ka Judeo kini naglangkob sa kahingpitan sa ebanghelyo sa Ginoo, kinsa gipamatuod sa napulog duha ka apostoles; ug kini nagpamatuod sumala sa kamatuoran nga anaa sa Kordero sa Dios.\n\n25 Mao nga, kini nga mga butang mapasa gikan sa mga Judeo diha sa kalunsay ngadto sa mga Hentil, sumala sa kamatuoran nga anaa sa Dios.\n\n26 Ug human nga kini mapasa pinaagi sa kamot sa napulog duha ka apostoles sa Kordero, gikan sa mga Judeo ngadto sa mga Hentil, imong makita ang pagkatukod niana nga gamhanan ug salawayon nga simbahan, nga labing salawayon labaw pa uban nga simbahan; kay tan-awa, sila mitangtang gikan sa ebanghelyo sa Kordero sa daghan nga bahin nga yano ug labing bililhon; ug usab daghan nga pakigsaad sa Ginoo ang ilang gitangtang.\n\n27 Ug kining tanan ilang gibuhat aron ilang matuis ang matarong nga pamaagi sa Ginoo, aron ilang mabutaan ang mga mata ug mapatig-a ang mga kasingkasing sa mga anak sa mga tawo.\n\n28 Mao nga, imong nakita nga human mapasa ang basahon agi sa mga kamot niana nga gamhanan ug salawayon nga simbahan, nga adunay daghan sa yano ug bililhon nga mga butang ang gitangtang gikan sa basahon, nga mao ang basahon sa Kordero sa Dios.\n\n29 Ug human nga matangtang kining yano ug bililhong mga butang moabot kini ngadto sa tanan nga kanasoran sa mga Hentil; ug human nga kini moabot ngadto sa tanan nga kanasoran sa mga Hentil, oo, gani tabok sa lapad nga kadagatan nga imong nakita nga gidala sa nakalingkawas nga mga Hentil gikan sa pagkabihag, imong makita—nga tungod sa daghan nga yano ug bililhon nga mga butang nga gitangtang gikan sa basahon, nga yano sa panabot sa katawhan, sumala sa ka yano nga anaa sa Kordero sa Dios—tungod niini nga mga butang nga gitangtang gikan sa ebanghelyo sa Kordero, hilabihan ka daghan ang mapandol, oo, hangtod nga si Satanas adunay dako nga gahom diha kanila.\n\n30 Bisan pa niana, imong nakita nga ang mga Hentil nga nakalingkawas gikan sa pagkabihag, ug gibayaw pinaagi sa gahom sa Dios labaw pa sa tanan nga kanasoran, sa ibabaw sa yuta nga pinili labaw pa sa tanan nga mga yuta, nga mao ang yuta nga gipakigsaad sa Ginoong Dios ngadto sa imong amahan nga ang iyang binhi makaangkon sa yuta nga ilang kabilin; mao nga, imong nakita nga ang Ginoong Dios dili motugot nga ang mga Hentil molaglag sa hingpit sa nagkasagol nimong mga binhi, nga anaa taliwala sa imong mga igsoong lalaki.\n\n31 Ni siya motugot nga ang mga Hentil molaglag sa mga binhi sa imong mga igsoong lalaki.\n\n32 Ni ang Ginoong Dios motugot nga ang mga Hentil magpabilin hangtod sa hangtod niana nga makahahadlok nga kahimtang sa pagkabuta, nga imong nakita nga ilang gisagubang, tungod sa yano ug bililhon kaayo nga mga bahin sa ebanghelyo sa Kordero nga gipugngan nianang salawayon nga simbahan, kansang pagkatukod imong nakita.\n\n33 Mao nga miingon ang Kordero sa Dios: Ako magmaluluy-on sa mga Hentil, ngadto sa pagduaw sa mga salin sa balay ni Israel sa pintas nga paghukom.\n\n34 Ug nahitabo nga ang anghel sa Ginoo namulong ngari kanako nga nag-ingon: Tan-awa, miingon ang Kordero sa Dios, human sa akong pag-adto batok sa salin sa balay ni Israel—ug kini nga salin nga akong gipamulong mao ang mga binhi sa imong amahan—mao nga, human sa akong pag-adto batok kanila alang sa paghukom ug pagsakit kanila pinaagi sa kamot sa mga Hentil, ug human ang mga Hentil mapandol sa hilabihan tungod sa labing yano ug bililhong mga bahin sa ebanghelyo sa Kordero nga gipugngan nianang salawayon nga simbahan nga mao ang inahan sa mga babaye nga nagbaligya sa ilang dungog, miingon ang Kordero—Ako magmaluluy-on sa mga Hentil niana nga adlaw nga ako modala ngadto kanila, pinaagi sa akong kaugalingon nga gahom, sa daghan sa akong ebanghelyo, nga yano ug bililhon, miingon ang Kordero.\n\n35 Kay, tan-awa, miingon ang Kordero: akong ipakita ang akong kaugalingon ngadto sa imong mga binhi, nga sila mosulat sa daghan nga butang nga akong ipangalagad ngadto kanila, nga yano ug bililhon; ug human ang imong mga binhi pagalaglagon, ug mokunhod ngadto sa pagkawalay pagtuo, ug usab ang mga binhi sa imong mga igsoon, tan-awa, kini nga mga butang pagatagoan, aron motungha ngadto sa mga Hentil, pinaagi sa gasa ug gahom sa Kordero.\n\n36 Ug dinhi niini masulat ang akong ebanghelyo, ug akong lig-on nga sukaranan ug akong kaluwasan.\n\n37 Ug bulahan sila kinsa magtinguha sa pagtukod sa akong Zion niana nga adlaw, kay mabatonan nila ang gasa ug ang gahom sa Espiritu Santo; ug kon molahutay sila hangtod sa kataposan pagahimayaon sila sa kataposan nga adlaw, ug maluwas sa walay kataposan nga gingharian sa Kordero; ug kinsa kadtong magmantala og kalinaw, oo, sa mga balita sa dako nga kamaya, pagkaanindot unya nila diha sa kabukiran.\n\n38 Ug nahitabo nga nakakita ako sa salin sa mga binhi sa akong mga igsoong lalaki, ug usab sa basahon sa Kordero sa Dios, nga migula gikan sa ba-ba sa Judeo, nga kini mitungha gikan sa mga Hentil ngadto sa salin sa mga binhi sa akong mga igsoong lalaki.\n\n39 Ug human kini mitungha ngadto kanila nakakita ako og uban pa nga mga basahon, nga mitungha pinaagi sa gahom sa Kordero, gikan sa mga Hentil ngadto kanila, ngadto sa pagkakabig sa mga Hentil ug sa salin sa mga binhi sa akong mga igsoong lalaki ug usab sa mga Judeo nga nagkatibulaag sa tibuok yuta, nga ang mga talaan sa mga propeta ug sa napulog duha ka apostoles sa Kordero tinuod.\n\n40 Ug ang anghel namulong ngari kanako, nga nag-ingon: Kining kataposan nga mga talaan, nga imong nakita taliwala sa mga Hentil, motukod sa kamatuoran sa nahauna, nga ila sa napulog duha ka apostoles sa Kordero, ug mopadayag sa yano ug bililhong mga butang nga gitangtang gikan niini; ug mopadayag ngadto sa tanan nga kaliwatan, mga pinulongan, ug katawhan, nga ang Kordero sa Dios mao ang Anak sa Amahan sa Kahangtoran, ug ang Manluluwas sa kalibotan; ug nga ang tanan nga tawo kinahanglan nga moduol ngadto kaniya, o sila dili maluwas.\n\n41 Ug sila kinahanglan nga moduol sumala sa mga pulong nga matukod pinaagi sa ba-ba sa Kordero; ug ang mga pulong sa Kordero ipadayag diha sa mga talaan sa imong mga binhi ug diha usab sa mga talaan sa napulog duha ka apostoles sa Kordero; mao nga matukod kini nga magsuporta sa usag usa; kay adunay usa ka Dios ug usa ka Magbalantay sa tibuok yuta.\n\n42 Ug ang panahon moabot nga mopakita siya sa iyang kaugalingon ngadto sa tanan nga kanasoran, ngadto sa mga Judeo ug ngadto usab sa mga Hentil; ug human siya mopakita sa iyang kaugalingon ngadto sa mga Judeo ug ngadto usab sa mga Hentil, siya dayon mopakita sa iyang kaugalingon ngadto sa mga Hentil ug ngadto usab sa mga Judeo, ug ang maulahi mao ang mahauna, ug ang mahauna mao ang maulahi.\n\n", "1-ne 14": "[center][font_size=26]Kapitulo 14[/font_size][/center]\n\n[i]Ang anghel misulti kang Nephi sa mga panalangin ug mga tunglo nga modangat sa mga Hentil—Adunay duha lamang ka simbahan: ang Simbahan sa Kordero sa Dios ug ang simbahan sa yawa—Ang mga Santos sa Dios sa tanan nga kanasoran gipanglutos sa gamhanan ug salawayon nga simbahan—Si Apostol Juan mosulat mahitungod sa kataposan sa kalibotan. Mga 600–592 B.C.[/i]\n\n1 Ug mahitabo, nga kon ang mga Hentil mopatalinghog sa Kordero sa Dios niana nga adlaw nga siya mopakita sa iyang kaugalingon ngadto kanila pinaagi sa pulong, ug usab sa gahom, sa mismo gayod nga buhat, ngadto sa pagtangtang sa ilang mga babag—\n\n2 Ug dili magpatig-a sa ilang mga kasingkasing batok sa Kordero sa Dios, sila pagaiphon uban sa mga binhi sa imong amahan; oo, sila pagaiphon uban sa balay ni Israel; ug mahimo silang usa ka bulahan nga katawhan diha sa gisaad nga yuta hangtod sa hangtod; dili na sila mahimong bihagon; ug ang balay ni Israel dili na pagalibogon.\n\n3 Ug kanang dako nga gahong, nga gikalot alang kanila nianang gamhanan ug salawayon nga simbahan, nga gitukod sa yawa ug sa iyang mga anak aron iyang madala ang mga kalag sa katawhan ngadto sa impyerno—oo, kanang dako nga gahong nga gikalot alang sa kalaglagan sa katawhan mapuno niadtong nagakalot niini ngadto sa ilang hingpit nga kalaglagan, miingon ang Kordero sa Dios; dili sa kalaglagan sa kalag, apan sa pagtambog niini ngadto nianang impyerno nga walay kataposan.\n\n4 Kay tan-awa, pinasubay kini sa pagpangbihag sa yawa, ug usab pinasubay sa kaangayan sa Dios, sa tanan nga mobuhat og daotan ug pagkasalawayon sa iyang atubangan.\n\n5 Ug nahitabo nga ang anghel namulong ngari kanako, si Nephi, nga nag-ingon: Imong nakita nga kon ang mga Hentil maghinulsol makaayo kini alang kanila; ug nahibalo usab ikaw mahitungod sa mga pakigsaad sa Ginoo ngadto sa balay ni Israel; ug nakadungog usab ikaw nga kadtong dili maghinulsol kinahanglang mamatay.\n\n6 Busa, alaot ngadto sa mga Hentil kon sila magpatig-a sa ilang mga kasingkasing batok sa Kordero sa Dios.\n\n7 Kay ang panahon moabot, miingon ang Kordero sa Dios, nga ako mobuhat og mahinungdanon ug kahibulongan nga buhat diha sa mga anak sa katawhan; usa ka buhat nga walay kataposan, bisan sa unsang paagi—sa pagkabig man kanila ngadto sa kalinaw ug kinabuhi nga dayon, o ngadto sa pagtugyan kanila tungod sa katig-a sa ilang mga kasingkasing ug pagkabuta sa ilang mga salabotan, ngadto sa ilang pagkabihag, ug usab ngadto sa kalaglagan, sa temporal man ug sa espirituhanong paagi, pinasubay sa pagpangbihag sa yawa, nga akong gipamulong.\n\n8 Ug nahitabo nga dihang ang anghel nakapamulong niini nga mga pulong, miingon siya ngari kanako: Nahinumdom ka ba sa mga pakigsaad sa Amahan ngadto sa balay ni Israel? Miingon ako kaniya, Oo.\n\n9 Ug nahitabo nga siya miingon ngari kanako: Tan-awa, ug sud-onga kanang gamhanan ug salawayon nga simbahan, nga mao ang inahan sa mga pagkasalawayon, kansang magtutukod mao ang yawa.\n\n10 Ug miingon siya ngari kanako: Tan-awa adunay duha lamang ka simbahan; ang usa mao ang simbahan sa Kordero sa Dios, ug ang lain mao ang simbahan sa yawa; mao nga kadtong wala mahisakop sa simbahan sa Kordero sa Dios nahisakop niana nga gamhanan nga simbahan, nga mao ang inahan sa mga pagkasalawayon; ug siya ang nagbaligya sa iyang dungog sa tibuok yuta.\n\n11 Ug nahitabo nga ako mitan-aw ug nakita ang nagbaligya sa iyang dungog sa tibuok yuta, ug siya nagmando nganha sa lapad nga kadagatan; ug siya adunay gahom sa pagmando sa tibuok yuta, taliwala sa tanang kanasoran, kaliwatan, mga pinulongan, ug katawhan.\n\n12 Ug nahitabo nga nakakita ako sa simbahan sa Kordero sa Dios, ug ang gidaghanon niini pipila lamang, tungod sa pagkadaotan ug pagkasalawayon nianang nagbaligya sa iyang dungog kinsa nagmando sa lapad nga kadagatan; bisan pa, nakakita ako nga ang simbahan sa Kordero, kinsa mga santos sa Dios, diha usab sa ibabaw sa tibuok yuta; ug ang ilang mga kamandoan diha sa yuta gamay ra, tungod sa pagkadaotan nianang gamhanan nga nagbaligya sa iyang dungog nga akong nakita.\n\n13 Ug nahitabo nga nakakita ako nga ang gamhanan nga inahan sa mga pagkasalawayon mipundok og daghan nga katawhan sa tibuok yuta, taliwala sa tanan nga kanasoran sa mga Hentil, sa pagpakigbatok sa Kordero sa Dios.\n\n14 Ug nahitabo nga ako, si Nephi, nakakita sa gahom sa Kordero sa Dios, nga kini mikunsad diha sa mga santos sa simbahan sa Kordero, ug diha sa katawhan sa pakigsaad sa Ginoo, kinsa nagkatibulaag sa ibabaw sa tibuok yuta; ug gisangkapan sila sa pagkamatarong ug sa gahom sa Dios sa dako nga himaya.\n\n15 Ug nahitabo nga nakakita ako nga ang kapungot sa Dios gibu-bo diha niana nga gamhanan ug salawayon nga simbahan, hangtod nga adunay mga gubat ug mga hungihong sa mga gubat taliwala sa tanan nga kanasoran ug kaliwatan sa yuta.\n\n16 Ug tungod kay nagsugod na ang mga gubat ug mga hungihong sa mga gubat taliwala sa tanan nga kanasoran nga gipanag-iya sa inahan sa mga pagkasalawayon, ang anghel namulong ngari kanako, nga nag-ingon: Tan-awa, ang kapungot sa Dios anaa diha sa inahan sa mga nagbaligya og dungog; ug tan-awa, imong nakita kining tanan nga butang—\n\n17 Ug kon ang adlaw moabot nga ang kapungot sa Dios ibu-bo diha sa inahan sa mga nagbaligya og dungog nga mao ang gamhanan ug salawayon nga simbahan sa tibuok yuta, kansang magtutukod mao ang yawa, dayon, niana nga adlaw ang buhat sa Amahan pagasugdan, sa pag-andam sa agianan alang sa katumanan sa iyang mga pakigsaad, nga iyang gihimo ngadto sa iyang katawhan nga sakop sa balay ni Israel.\n\n18 Ug nahitabo nga ang anghel namulong ngari kanako, nga nag-ingon: Tan-awa!\n\n19 Ug ako mitan-aw ug nakakita og tawo, ug siya nagsul-ob og sapot nga puti.\n\n20 Ug ang anghel miingon ngari kanako: Tan-awa ang usa sa napulog duha ka apostoles sa Kordero.\n\n21 Tan-awa, siya makakita ug mosulat sa nahibilin niini nga mga butang; oo, ug usab sa daghan nga butang nga nahitabo na.\n\n22 Ug mosulat usab siya mahitungod sa kataposan sa kalibotan.\n\n23 Mao nga, ang mga butang nga iyang isulat makiangayon ug tinuod; ug tan-awa kini gisulat diha sa basahon nga imong nakita nga naggikan sa ba-ba sa Judeo; ug niana nga panahon nga mogula kini gikan sa ba-ba sa Judeo, o, sa panahon nga ang libro mogula gikan sa ba-ba sa Judeo, ang mga butang nga nahisulat yano ug lunsay, ug labing bililhon ug sayon alang sa panabot sa tanan nga tawo.\n\n24 Ug tan-awa, ang mga butang nga isulat niini nga apostol sa Kordero mao ang daghan nga butang nga imong nakita; ug tan-awa, ang nahibilin imo pang makita.\n\n25 Apan ang mga butang nga imo pang makita human niini dili nimo isulat; kay ang Ginoong Dios mi-orden sa apostol sa Kordero sa Dios nga siya gayod ang mosulat niini.\n\n26 Ug usab ang uban nga gipakitaan niini, ngadto kanila iyang gipakita ang tanan nga butang, ug sila ang misulat niini; ug kini giselyohan aron motungha diha sa kalunsay niini, sumala sa kamatuoran nga anaa sa Kordero, sa tukma nga panahon sa Ginoo, ngadto sa balay ni Israel.\n\n27 Ug ako, si Nephi, nakadungog ug mopamatuod, nga ang ngalan sa apostol sa Kordero mao si Juan, sumala sa pulong sa anghel.\n\n28 Ug tan-awa, ako, si Nephi, gidid-an sa pagsulat sa nahibilin pang mga butang nga akong nakita ug nadungog; mao nga ang mga butang nga akong gisulat igo na alang kanako; ug ako nakasulat og gamay lamang nga bahin sa mga butang nga akong nakita.\n\n29 Ug mopamatuod ako nga nakakita ako sa mga butang nga nakita sa akong amahan, ug ang anghel sa Ginoo ang mipahibalo niini ngari kanako.\n\n30 Ug karon akong taposon ang akong pagpamulong mahitungod sa mga butang nga akong nakita samtang gidala ako sa Espiritu; ug kon ang tanan nga butang nga akong nakita wala mahisulat, ang mga butang nga akong nasulat tinuod. Ug mao gayod kini. Amen.\n\n", "1-ne 15": "[center][font_size=26]Kapitulo 15[/font_size][/center]\n\n[i]Ang mga binhi ni Lehi makadawat sa ebanghelyo gikan sa mga Hentil sa ulahing mga adlaw—Ang pagkapundok sa Israel gipahisama sa kahoy nga oliba kansang kinaiyanhon nga mga sanga ibalik sa pagsumbak—Si Nephi mihubad sa panan-awon bahin sa kahoy sa kinabuhi ug namulong bahin sa kaangayan sa Dios sa pagbulag sa mga daotan gikan sa mga matarong. Mga 600–592 B.C.[/i]\n\n1 Ug nahitabo nga human ako, si Nephi, gidala sa Espiritu ug nakakita niining tanan nga butang, mibalik ako ngadto sa tolda sa akong amahan.\n\n2 Ug nahitabo nga nakakita ako sa akong mga igsoong lalaki, ug nanaglalis sila mahitungod sa mga butang nga gipamulong sa akong amahan ngadto kanila.\n\n3 Kay sa pagkatinuod daghan siya og gipamulong nga mga butang nga mahinungdanon ngadto kanila, nga lisod sa pagsabot, gawas kon ang tawo mangutana gayod sa Ginoo; ug kay sila tig-a og mga kasingkasing, busa sila wala mosalig sa Ginoo nga mao unta ang angay nilang buhaton.\n\n4 Ug karon ako, si Nephi, naguol tungod sa katig-a sa ilang mga kasingkasing, ug usab, tungod sa mga butang nga akong nakita, ug nahibalo nga dili gayod kapugngan nga manghitabo kini tungod sa hilabihang kadaotan sa mga anak sa katawhan.\n\n5 Ug nahitabo nga nabug-atan ako tungod sa akong mga kasakit, kay akong gihunahuna nga ang akong mga kasakit bug-at kaayo sa tanan, tungod sa pagkalaglag sa akong katawhan, kay ako nakakita sa ilang pagkapukan.\n\n6 Ug nahitabo nga human ako nakadawat og kalig-on akong gipakigsultihan ang akong mga igsoong lalaki, nagtinguha nga masayod gikan kanila sa hinungdan sa ilang mga panaglalis.\n\n7 Ug miingon sila: Tan-awa, dili kami makasabot sa mga pulong nga gipamulong sa atong amahan mahitungod sa kinaiyanhon nga mga sanga sa kahoy nga oliba, ug usab mahitungod sa mga Hentil.\n\n8 Ug miingon ako kanila: Kamo ba nangutana sa Ginoo?\n\n9 Ug miingon sila ngari kanako: Wala; kay ang Ginoo dili mopahibalo og ingon niana nga mga butang ngari kanamo.\n\n10 Tan-awa, miingon ako kanila: Nganong kamo dili man motuman sa mga sugo sa Ginoo? Nganong kamo kinahanglan pa man nga malaglag, tungod sa katig-a sa inyong mga kasingkasing?\n\n11 Wala ba kamo mahinumdom sa mga butang nga gisulti sa Ginoo?—Kon kamo dili mopatig-a sa inyong mga kasingkasing, ug mohangyo kanako pinaagi sa pagtuo, magatuo nga kamo makadawat uban sa kakugi sa pagtuman sa akong mga sugo, sa pagkatinuod kini nga mga butang ipahibalo nganha kaninyo.\n\n12 Tan-awa, sultihan ko kamo nga ang balay ni Israel gitandi ngadto sa kahoy nga oliba, pinaagi sa Espiritu sa Ginoo nga anaa sa atong amahan; ug tan-awa wala ba kita mahibulag gikan sa balay ni Israel, ug dili ba kita sanga sa balay ni Israel?\n\n13 Ug karon, ang butang nga buot ipasabot sa atong amahan bahin sa pagsumbak sa kinaiyanhon nga mga sanga pinaagi sa kahingpitan sa mga Hentil, mao, nga sa ulahing mga adlaw, kon ang atong mga binhi mokunhod ngadto sa pagkawalay pagtuo, oo, sulod sa daghan nga katuigan ug sa daghan nga henerasyon human ang Mesiyas matawo dinhi sa kalibotan, nga mangalagad sa mga anak sa katawhan, niana ang kahingpitan sa ebanghelyo sa Mesiyas moabot ngadto sa mga Hentil, ug gikan sa mga Hentil ngadto sa salin sa atong mga binhi—\n\n14 Ug niana nga adlaw ang mga salin sa atong mga binhi mahibalo nga sakop sila sa balay ni Israel, ug nga sila ang katawhan sa pakigsaad sa Ginoo; ug unya mahibalo sila ug makakat-on bahin sa ilang katigulangan, ug makahibalo usab sa ebanghelyo sa ilang Manunubos nga gipangalagad ngadto sa ilang mga amahan pinaagi kaniya; mao nga, makahibalo sila bahin sa ilang Manunubos ug sa matag piho nga elemento sa iyang doktrina, nga sila masayod unsaon pagdangop ngadto kaniya ug maluwas.\n\n15 Ug dayon niana nga adlaw dili ba sila malipay ug modayeg ngadto sa ilang walay kataposan nga Dios, nga ilang kalig-on ug ilang kaluwasan? Oo, niana nga adlaw, dili ba sila makadawat og kalig-on ug kahimsong gikan sa tinuod nga ubas? Oo, dili ba sila moduol ngadto sa tinuod nga panon sa Dios?\n\n16 Tan-awa, sultihan ko kamo, Oo; sila pagahinumdoman pag-usab taliwala sa balay ni Israel; sila isumbak pagbalik, isip usa ka kinaiyanhon nga sanga sa kahoy nga oliba, ngadto sa tinuod nga kahoy nga oliba.\n\n17 Ug mao kini ang buot ipasabot sa atong amahan; ug ang buot niyang ipasabot nga dili kini mahitabo hangtod mahuman ang pagtibulaag kanila sa mga Hentil; ug buot niyang ipasabot nga moabot kini pinaagi sa mga Hentil, nga ang Ginoo mopakita sa iyang gahom ngadto sa mga Hentil, tungod kay sa mao gayod nga hinungdan siya isalikway sa mga Judeo, o sa balay ni Israel.\n\n18 Mao nga, ang atong amahan wala lamang mamulong bahin sa atong mga binhi, apan usab sa tibuok balay ni Israel, nga naghisgot sa pakigsaad nga matuman sa ulahing mga adlaw; diin nga pakigsaad gihimo sa Ginoo ngadto sa atong amahan nga si Abraham, nga nag-ingon: Sa imong binhi ang tanan nga kaliwatan sa yuta mapanalanginan.\n\n19 Ug nahitabo nga ako, si Nephi, namulong og daghan ngadto kanila mahitungod niini nga mga butang; oo, ako namulong kanila mahitungod sa pagpahiuli sa mga Judeo sa ulahing mga adlaw.\n\n20 Ug akong gibalik sa pagsaysay kanila ang mga pulong ni Isaias, kinsa namulong bahin sa pagpahiuli sa mga Judeo, o sa balay ni Israel; ug human nga sila ipahiuli dili na sila pagalibogon ni sila pagatibulaagon pag-usab. Ug nahitabo nga namulong ako og daghan ngadto sa akong mga igsoong lalaki, nga sila nahupay ug mipaubos sa ilang kaugalingon atubangan sa Ginoo.\n\n21 Ug nahitabo nga nakigsulti na usab sila kanako, nga nag-ingon: Unsa ang gipasabot niini nga butang nga nakita sa atong amahan sa usa ka damgo? Unsa ang gipasabot sa kahoy nga iyang nakita?\n\n22 Ug miingon ako kanila: Usa kadto ka simbolo sa kahoy sa kinabuhi.\n\n23 Ug miingon sila ngari kanako: Unsa ang gipasabot sa gunitanan nga puthaw nga nakita sa atong amahan, nga padulong sa kahoy?\n\n24 Ug miingon ako kanila nga mao kadto ang pulong sa Dios; ug si kinsa kadtong mopatalinghog sa pulong sa Dios, ug hugot nga mogunit niini, sila dili gayod malaglag; ni ang mga pagtental ug ang nagdilaab nga mga pana sa kaaway makabuntog kanila ngadto sa pagkabuta, sa pagdala kanila ngadto sa kalaglagan.\n\n25 Mao nga, ako, si Nephi, miawhag kanila sa pagpatalinghog sa pulong sa Ginoo; oo, ako miawhag kanila sa tanan nga kusog sa akong kalag, ug sa tanan nga galamhan nga akong naangkon, nga sila unta mopatalinghog sa pulong sa Dios ug mahinumdom sa pagtuman sa iyang mga sugo sa kanunay sa tanan nga butang.\n\n26 Ug miingon sila ngari kanako: Unsa ang gipasabot sa suba sa tubig nga nakita sa atong amahan?\n\n27 Ug miingon ako kanila nga ang tubig nga nakita sa akong amahan mao ang kahugaw; ug hilabihan ka linga sa iyang hunahuna sa uban nga mga butang hinungdan nga wala niya makita ang kahugaw sa tubig.\n\n28 Ug miingon ako kanila nga makahahadlok kadto nga bung-aw, nga nagbulag sa mga daotan gikan sa kahoy sa kinabuhi, ug usab gikan sa mga santos sa Dios.\n\n29 Ug miingon ako kanila nga simbolo kadto niana nga makahahadlok nga impyerno, nga gisulti sa anghel ngari kanako nga giandam alang sa mga daotan.\n\n30 Ug miingon ako kanila nga ang among amahan nakakita usab nga ang kaangayan sa Dios mibahin usab sa mga daotan gikan sa mga matarong; ug ang kahayag niini sama niadtong kahayag sa nagdilaab nga kalayo nga misaka ngadto sa Dios sa kahangtoran, ug walay kataposan.\n\n31 Ug miingon sila ngari kanako: Kini nga butang nagpasabot ba sa kahasol sa lawas sa mga adlaw sa pagsulay, o nagpasabot ba kini sa kataposang kahimtang sa kalag human mamatay ang temporal nga lawas, o naghisgot ba kini sa mga butang nga temporal?\n\n32 Ug nahitabo nga miingon ako kanila nga simbolo kadto sa mga butang nga temporal ug espirituwal; kay ang adlaw moabot nga sila pagahukman sumala sa ilang mga buhat, oo, gani sa mga buhat nga nahimo sa temporal nga lawas sa mga adlaw sa ilang pagsulay.\n\n33 Mao nga, kon sila mamatay diha sa ilang pagkadaotan sila usab isalikway gayod, bahin sa mga butang nga espirituhanon nga may kalabotan sa pagkamatarong; mao nga, sila pagadad-on gayod ngadto sa atubangan sa Dios aron mahukman sa ilang binuhatan; ug kon ang ilang binuhatan mga hugaw sigurado gayod nga sila hugaw; ug kon sila hugaw sigurado nga sila dili makapuyo sa gingharian sa Dios; kay kon makasulod man, ang gingharian sa Dios seguradong hugaw usab.\n\n34 Apan tan-awa, sultihan ko kamo, ang gingharian sa Dios dili hugaw, ug walay hugaw nga butang nga makasulod sa gingharian sa Dios; mao nga kinahanglan gayod nga adunay usa ka dapit sa kahugaw nga giandam alang niana nga hugaw.\n\n35 Ug adunay dapit nga giandam, oo, gani kana nga makahahadlok nga impyerno nga akong gipamulong, ug ang yawa mao ang tig-andam niini; mao nga ang kataposan nga kahimtang sa kalag sa mga tawo mao ang pagpuyo sa gingharian sa Dios, o isalikway tungod niana nga kaangayan nga akong gipamulong.\n\n36 Mao nga, ang mga daotan isalikway gikan sa mga matarong ug gikan usab niana nga kahoy sa kinabuhi, kansang bunga labing bililhon ug labing madanihon labaw pa sa tanan nga bunga; oo, ug kini ang labing mahinungdanon sa tanan nga gasa sa Dios. Ug mao gayod kana ang akong gipamulong ngadto sa akong mga igsoong lalaki. Amen.\n\n", "1-ne 16": "[center][font_size=26]Kapitulo 16[/font_size][/center]\n\n[i]Ang mga daotan maglisod sa pagdawat sa kamatuoran—Ang mga anak nga lalaki ni Lehi nakigminyo sa mga anak nga babaye ni Ishmael—Ang Liahona migiya sa ilang dalan padulong sa kamingawan—Mga mensahe gikan sa Ginoo nasulat sa Liahona matag karon ug unya—Si Ishmael namatay; ang iyang pamilya nagbagulbol tungod sa mga kasakit. Mga 600–592 B.C.[/i]\n\n1 Ug karon nahitabo nga human ako, si Nephi, mitapos sa akong pagpamulong ngadto sa akong mga igsoong lalaki, tan-awa miingon sila ngari kanako: Ikaw namahayag ngari kanamo og mga butang nga sakit, labaw kay sa among maantos.\n\n2 Ug nahitabo nga miingon ako kanila nga ako nasayod nga ako namulong og mga butang nga sakit batok sa mga daotan, sumala sa kamatuoran; ug ang mga matarong akong gihatagan og kaangayan, ug mipamatuod nga sila pagabayawon sa kataposang adlaw; mao nga, ang mga nakasala maglisod sa pagdawat sa kamatuoran, kay kini motusok tumong gayod sa ilang kasingkasing.\n\n3 Ug karon akong mga igsoong lalaki, kon kamo nagmatarong pa unta ug andam nga mosunod sa kamatuoran, ug mopatalinghog niini, aron kamo magalakaw nga matarong sa atubangan sa Dios, niana nga kahimtang dili kamo magbagulbol tungod sa kamatuoran ug moingon: Ikaw namulong og mga butang nga sakit batok kanamo.\n\n4 Ug nahitabo nga ako, si Nephi, miawhag sa akong mga igsoong lalaki, uban sa tanang kakugi, sa pagtuman sa mga sugo sa Ginoo.\n\n5 Ug nahitabo nga sila nagmapainubsanon sa atubangan sa Ginoo; hinungdan nga ako mibati og kalipay ug dakong paglaom kanila, nga sila mosubay sa mga dalan sa pagkamatarong.\n\n6 Karon, kining tanan nga butang gisulti ug gihimo samtang ang akong amahan nagpuyo og tolda didto sa walog nga iyang gitawag og Lemuel.\n\n7 Ug nahitabo nga ako, si Nephi, mikuha sa usa sa mga anak nga babaye ni Ishmael aron pangasaw-on; ug ang akong mga igsoong lalaki usab mikuha sa mga anak nga babaye ni Ishmael aron pangasaw-on; ug si Zoram usab mikuha sa kamagulangang anak nga babaye ni Ishmael aron pangasaw-on.\n\n8 Ug sa ingon niana ang akong amahan mituman sa tanang sugo sa Ginoo nga gihatag ngadto kaniya. Ug usab, ako, si Nephi, napanalanginan sa Ginoo sa hilabihan.\n\n9 Ug nahitabo nga ang tingog sa Ginoo namulong ngadto sa akong amahan pagkagabii, ug siya misugo kaniya nga pagkaugma kinahanglan siya nga mobiyahe ngadto sa kamingawan.\n\n10 Ug nahitabo nga dihang ang akong amahan mibangon pagkabuntag, ug miadto sa pultahan sa tolda, sa iyang dako nga katingala nakakita siya diha sa yuta og usa ka lingin nga bola nga katingalahan ang pagkahimo; ug hinimo kini gikan sa puro nga tumbaga. Ug sa sulod sa bola adunay duha ka igpupunting; ug ang usa nagtudlo kon asa kami moagi paingon sa kamingawan.\n\n11 Ug nahitabo nga among gipundok ang bisan unsang butang nga kinahanglan namong dad-on paingon sa kamingawan, ug tanan sa among nahibilin nga mga tagana nga gihatag sa Ginoo kanamo; ug nagdala kami og mga binhi sa tanang matang nga mahimo namong madala paingon sa kamingawan.\n\n12 Ug nahitabo nga among gidala ang among mga tolda ug mibiya paingon sa kamingawan, tabok sa suba sa Laman.\n\n13 Ug nahitabo nga mibiyahe kami sulod sa upat ka adlaw, duol sa habagatan-habagatang silangan nga padulnganan, ug gipabarog namo pag-usab ang among mga tolda; ug among gitawag ang maong dapit og Shazer.\n\n14 Ug nahitabo nga gidala namo ang among mga gapasan ug ang among mga panâ, ug nangadto sa kamingawan aron makakuha og pagkaon alang sa among mga pamilya; ug human kami makakuha og pagkaon namalik kami pag-usab ngadto sa among mga pamilya sa kamingawan sa dapit sa Shazer. Ug mipadayon na usab kami sa pagpanglakaw ngadto sa kamingawan, nagsubay sa mao gihapon nga padulnganan, nga nagsubay sa labing mabungahon nga mga bahin sa kamingawan, diha sa mga utlanan duol sa Pulang Dagat.\n\n15 Ug nahitabo nga mibiyahe kami sulod sa daghang adlaw, nga nakapanguha og pagkaon samtang nagbiyahe, gamit ang among mga gapasan ug mga panâ ug among mga bato ug among mga saplong.\n\n16 Ug among gisunod ang padulnganan nga gitudlo sa bola, nga nagdala kanamo ngadto sa mas mabungahon nga mga bahin sa kamingawan.\n\n17 Ug human kami nakabiyahe sulod sa daghan nga adlaw, gipabarog namo pag-usab ang among mga tolda sulod sa usa ka panahon, aron among ikapahulay pag-usab ang among kaugalingon ug makakuha og pagkaon alang sa among mga pamilya.\n\n18 Ug nahitabo nga samtang ako, si Nephi, milakaw aron manguha og pagkaon, tan-awa, akong nabali ang akong gapasan, nga ginama sa puro nga asero; ug human nga akong nabali ang akong gapasan, tan-awa, ang akong mga igsoong lalaki nangasuko kanako tungod sa pagkawala sa akong gapasan, kay kami wala makakuha og pagkaon.\n\n19 Ug nahitabo nga namauli kami nga walay pagkaon sa among mga pamilya, ug sa tumang kakapoy tungod sa ilang pagbiyahe, nag-antos sila sa hilabihan tungod sa panginahanglan og pagkaon.\n\n20 Ug nahitabo nga si Laman ug Lemuel ug ang mga anak nga lalaki ni Ishmael misugod sa hilabihang pagbagulbol, tungod sa ilang mga pag-antos ug mga kasakit sa kamingawan; ug usab ang akong amahan misugod sa pagbagulbol batok sa Ginoo nga iyang Dios; oo, ug silang tanan nagsubo sa hilabihan, hangtod nga sila nagbagulbol batok sa Ginoo.\n\n21 Karon nahitabo nga ako, si Nephi, kay gipasakitan sa akong mga igsoong lalaki tungod sa pagkaguba sa akong gapasan, ug ang mga gapasan nila dili na mainat, nagsugod ang hilabihang kalisod, oo, hangtod nga dili na kami makakuha og pagkaon.\n\n22 Ug nahitabo nga ako, si Nephi, namulong og daghan ngadto sa akong mga igsoong lalaki, tungod kay mipatig-a sila sa ilang mga kasingkasing pag-usab, gani ngadto sa pagmulo batok sa Ginoo nga ilang Dios.\n\n23 Ug nahitabo nga ako, si Nephi, mihimo og usa ka gapasan gikan sa kahoy, ug usa ka pana, gikan sa tul-id nga sanga; mao nga, akong nasangkapan ang akong kaugalingon og usa ka gapasan ug panâ, ug saplong ug mga bato. Ug miingon ako sa akong amahan: Asa ako moadto aron makakuha og pagkaon?\n\n24 Ug nahitabo nga nangutana siya sa Ginoo, kay gipaubos nila ang ilang kaugalingon tungod sa akong mga pulong; kay ako misulti og daghan nga butang ngadto kanila kutob sa akong mahimo.\n\n25 Ug nahitabo nga ang tingog sa Ginoo nadungog sa akong amahan; ug siya sa tinuod gipanton sa hilabihan tungod sa iyang pagbagulbol batok sa Ginoo, hangtod nga siya gidala ubos sa hilabihang kasubo.\n\n26 Ug nahitabo nga ang tingog sa Ginoo miingon ngadto kaniya: Tan-awa diha sa bola, ug tan-awa ang mga butang nga nasulat.\n\n27 Ug nahitabo nga dihang ang akong amahan nakakita sa mga butang nga nasulat diha sa bola, siya nahadlok ug nangurog sa hilabihan, ug usab ang akong mga igsoong lalaki ug ang mga anak nga lalaki ni Ishmael ug ang among mga asawa.\n\n28 Ug nahitabo nga ako, si Nephi, nakakita sa mga igpupunting nga anaa sa bola, nga kini molihok sumala sa pagtuo ug kakugi ug pagpatalinghog nga among gipakita diha niini.\n\n29 Ug usab adunay nasulat diha niini nga bag-ong sulat nga sayon rang basahon, nga naghatag kanamo og panabot mahitungod sa pamaagi sa Ginoo; ug kini masulat ug mausab sa matag karon ug unya sumala sa pagtuo ug kakugi nga among gipakita diha niini. Ug sa ingon niana among nakita nga pinaagi sa ginagmay nga mga paagi ang Ginoo makahimo og dagkong mga butang.\n\n30 Ug nahitabo nga ako, si Nephi, mitungas ngadto sa ibabaw sa bukid, sumala sa mga panudlo nga gihatag sa bola.\n\n31 Ug nahitabo nga nakapatay ako og ihalas nga mga mananap, hinungdan nga nakakuha ako og pagkaon alang sa among mga pamilya.\n\n32 Ug nahitabo nga mibalik ako sa among mga tolda, nga nagdala sa mga mananap nga akong napatay; ug karon dihang ilang nakita nga ako nakakuha og pagkaon, dako kaayo ang ilang kamaya! Ug nahitabo nga mipaubos sila sa ilang kaugalingon sa atubangan sa Ginoo, ug mipasalamat ngadto kaniya.\n\n33 Ug nahitabo nga mipadayon na usab kami sa among panaw, nga naglakaw sa hapit mao gihapon nga agianan sama sa sinugdanan; ug human kami makapanaw sulod sa daghan nga adlaw gipabarog namo pag-usab ang among mga tolda, aron kami makapuyo didto sulod sa usa ka panahon.\n\n34 Ug nahitabo nga si Ishmael namatay, ug gilubong sa dapit nga gitawag og Nahom.\n\n35 Ug nahitabo nga ang mga anak nga babaye ni Ishmael nagbangotan sa hilabihan, tungod sa pagkamatay sa ilang amahan ug tungod sa ilang mga kasakit sa kamingawan; ug nagbagulbol sila batok sa akong amahan, tungod kay siya midala kanila palayo sa yuta sa Jerusalem, nga nag-ingon: Ang among amahan patay na; oo, ug kami nahisalaag sa hilabihan sa kamingawan, ug nag-antos kami sa daghang kasakit, kagutom, kauhaw, ug kakapoy; ug human niining tanan nga pag-antos segurado nga mangamatay kami sa kamingawan tungod sa kagutom.\n\n36 Ug sa ingon niana sila nagbagulbol batok sa akong amahan, ug usab batok kanako; ug nagtinguha sila nga mobalik sa Jerusalem.\n\n37 Ug si Laman miingon ngadto ni Lemuel ug ngadto usab sa mga anak nga lalaki ni Ishmael: Tan-awa, atong patyon ang atong amahan ug usab ang atong igsoon nga si Nephi, kinsa mipahimutang sa iyang kaugalingon nga mamahimo natong tigmando ug atong magtutudlo, kinsa iyang mga magulang nga lalaki.\n\n38 Karon, miingon siya nga ang Ginoo nakigsulti kaniya, ug usab ang mga anghel nangalagad kaniya. Apan tan-awa, nasayod kita nga siya namakak ngari kanato; ug misulti siya kanato niini nga mga butang ug naghimo siya og daghan nga butang pinaagi sa iyang panglingla, aron iyang mailad ang atong mga mata, naghunahuna, nga tingali, siya makadala kanato ngadto sa wala pa mahibaloi nga kamingawan; ug human nga siya modala kanato sa layo, naghunahuna siya nga himoon ang iyang kaugalingon nga hari ug tigmando kanato, aron iyang mabuhat ngari kanato unsay iyang kagustohan ug ikahimuot. Ug sa ingon niini nga paagi ang akong igsoong lalaki nga si Laman mihulhog sa ilang mga kasingkasing ngadto sa kasuko.\n\n39 Ug nahitabo nga ang Ginoo nag-uban kanamo, oo, gani ang tingog sa Ginoo nadungog nga namulong og daghan nga pulong ngadto kanila, ug mipanton kanila sa hilabihan; ug human nga sila gipanton pinaagi sa tingog sa Ginoo gihunong nila ang ilang kasuko, ug naghinulsol sa ilang mga sala, hangtod nga ang Ginoo mipanalangin na usab kanamo og pagkaon nga kami wala mangamatay.\n\n", "1-ne 17": "[center][font_size=26]Kapitulo 17[/font_size][/center]\n\n[i]Si Nephi gisugo sa paghimo og barko—Ang iyang mga igsuong lalaki misupak kaniya—Siya miawhag kanila pinaagi sa paghisgot sa kasaysayan sa mga pakigsabot sa Dios sa Israel—Si Nephi napuno sa gahom sa Dios—Ang iyang mga igsuong lalaki gidid-an sa paghikap kaniya, basin unya og sila malawos sama sa laya nga sagbot. Mga 592–591 B.C.[/i]\n\n1 Ug nahitabo nga mibiyahe na usab kami sa kamingawan; ug mipaingon kami dapit sa sidlakan sugod niana nga higayon. Ug mipanaw kami ug misagubang og daghan nga kasakit sa kamingawan; ug ang among kababayen-an nanganak sa kamingawan.\n\n2 Ug hilabihan ang mga panalangin sa Ginoo ngari kanamo, nga samtang kami nabuhi pinaagi sa hilaw nga karne sa kamingawan, ang among kababayen-an nakapasuso og daghan nga gatas sa ilang mga anak, ug mga himsog, oo, gani sama sa kalalakin-an; ug misugod sila sa pagpadayon sa ilang mga pagbiyahe nga walay mga pagbagulbol.\n\n3 Ug sa ingon niana atong makita nga ang mga sugo sa Dios kinahanglang matuman. Ug kon ang mga anak sa katawhan motuman sa mga sugo sa Dios siya moamuma kanila, ug molig-on kanila, ug mohatag og mga paagi aron matuman nila ang butang nga iyang gisugo kanila; mao nga siya mihatag kanamo og mga paagi samtang nagpuyo kami sa kamingawan.\n\n4 Ug mipuyo kami sulod sa daghan nga katuigan, oo, gani walo ka tuig sa kamingawan.\n\n5 Ug miabot kami sa yuta nga among gitawag og Mabungahon, tungod sa kadaghan og prutas niini ug dugos usab; ug kining tanan nga butang giandam sa Ginoo aron dili kami mangamatay. Ug nakakita kami sa dagat, nga among gitawag og Irreantum, nga kon hubaron, dako nga katubigan.\n\n6 Ug nahitabo nga mipabarog kami sa among mga tolda duol sa baybayon; ug bisan pa sa among mga giantos nga daghan nga kasakit ug tumang kalisod, oo, hilabihan gayod nga dili namo masulat ang tanan, hilabihan ang among kahinangop sa diha nga nangabot kami sa baybayon; ug among gitawag ang maong dapit og Mabungahon, tungod sa kadaghan og prutas niini.\n\n7 Ug nahitabo nga human ako, si Nephi, nakapuyo sa yuta sa Mabungahon sulod sa daghan nga adlaw, ang tingog sa Ginoo miabot kanako, nga nag-ingon: Bangon, ug lakaw ngadto sa bukid. Ug nahitabo nga mibangon ako ug mitungas sa bukid, ug nangamuyo sa Ginoo.\n\n8 Ug nahitabo nga ang Ginoo namulong kanako, nga nag-ingon: Ikaw maghimo og barko subay sa paagi nga akong ipakita kanimo, aron akong madala ang imong katawhan tabok niini nga katubigan.\n\n9 Ug ako miingon: Ginoo, asa ako moadto aron makakita ako og oro nga tunawon, aron makahimo ako og mga himan alang sa paghimo og barko subay sa paagi nga imong gipakita kanako?\n\n10 Ug nahitabo nga ang Ginoo misulti kanako asa ako moadto sa pagpangita og oro, aron makabuhat ako og mga himan.\n\n11 Ug nahitabo nga ako, si Nephi, mihimo og tayhop gamit ang mga panit sa mananap, aron sa paghuyop sa kalayo; ug human nga ako nakahimo og tayhop aron ako adunay magamit sa paghuyop sa kalayo, nagsingki ko og duha ka bato aron makahimo ko og kalayo.\n\n12 Kay ang Ginoo wala motugot hangtod niana nga higayon nga kami mohimo og dako nga kalayo, samtang kami nagbiyahe sa kamingawan; kay siya miingon: Ako mohimo sa inyong pagkaon nga lamian, aron kamo dili na magluto niini;\n\n13 Ug ako usab ang mamahimo ninyong kahayag sa kamingawan; ug ako moandam sa agianan nga inyong agian, kana kon kamo motuman sa akong mga sugo; mao nga, kon kamo motuman sa akong mga sugo pagatultolan kamo ngadto sa gisaad nga yuta; ug inyong mahibaloan nga pinaagi kanako kamo pagatultolan.\n\n14 Oo, ug ang Ginoo miingon usab nga: Human nga kamo moabot sa gisaad nga yuta, inyong mahibaloan nga ako, ang Ginoo, mao ang Dios; ug nga ako, ang Ginoo, miluwas kaninyo gikan sa kalaglagan; oo, nga ako ang midala kaninyo gikan sa yuta sa Jerusalem.\n\n15 Mao nga ako, si Nephi, naningkamot sa pagtuman sa mga sugo sa Ginoo, ug ako miawhag sa akong mga igsuong lalaki ngadto sa pagkamatinud-anon ug pagkamakugihon.\n\n16 Ug nahitabo nga mihimo ako og mga himan gikan sa oro nga akong gitunaw gikan sa bato.\n\n17 Ug sa diha nga ang akong mga igsuong lalaki nakakita nga ako magsugod na sa pagbuhat og barko, nagsugod sila sa pagbagulbol batok kanako, nga nag-ingon: Ang atong igsoon usa ka buang, kay nagtuo siya nga makabuhat siya og barko; oo, ug nagtuo usab siya nga makatabok siya niining dako nga katubigan.\n\n18 Ug sa ingon niana ang akong mga igsuong lalaki mireklamo batok kanako, ug nagtinguha nga dili sila maghago, kay wala sila motuo nga makabuhat ako og barko; ni sila motuo nga ako gitudloan sa Ginoo.\n\n19 Ug karon nahitabo nga ako, si Nephi, hilabihan kamasulub-on tungod sa katig-a sa ilang mga kasingkasing; ug karon sa diha nga ilang nakita nga ako nagsugod sa pagkamasulub-on nalipay ang ilang mga kasingkasing, hinungdan nga nagmaya sila tungod sa akong gibati, nga nag-ingon: Nasayod kami nga ikaw dili makahimo og barko, kay nasayod kami nga ikaw kulang sa panghukom; mao nga ikaw dili makahimo sa ingon niana kadako nga buluhaton.\n\n20 Ug ikaw sama sa atong amahan, nga nadala sa binuang nga mga hunahuna sa iyang kasingkasing; oo, midala siya kanato palayo sa yuta sa Jerusalem, ug naglatagaw kita sa kamingawan sulod niining daghan nga katuigan; ug ang atong kababayen-an naghago, bisan og mabdos; ug nanganak sila sa kamingawan ug nag-antos sa tanan nga butang, gawas sa kamatayon; ug mas maayo pa unta nga nangamatay sila sa wala pa sila mobiya sa Jerusalem kay sa mag-antos niining mga kasakit.\n\n21 Tan-awa, niining daghan nga katuigan nag-antos kita sa kamingawan, nga unta niini nga panahon nagpahimulos kita sa atong mga kabtangan ug sa yuta nga atong kabilin; oo, ug nagmalipayon unta kita.\n\n22 Ug nasayod kami nga ang katawhan kinsa tua sa yuta sa Jerusalem matarong nga katawhan; kay gituman nila ang mga balaod ug mga paghukom sa Ginoo, ug ang tanan niya nga mga sugo, sumala sa balaod ni Moises; mao nga kami nasayod nga sila matarong nga katawhan; ug gihukman sila sa atong amahan, ug midala kanato palayo tungod kay mipatalinghog kita sa iyang mga pulong; oo, ug ang atong igsoon susama kaniya. Ug sa ingon niini nga pinulongan ang akong mga igsuong lalaki nagbagulbol ug nagreklamo batok kanamo.\n\n23 Ug nahitabo nga ako, si Nephi, namulong ngadto kanila nga nag-ingon: Nagtuo ba kamo nga ang atong mga amahan, kinsa mga anak ni Israel, madala pahilayo sa mga kamot sa mga Ehiptohanon kon wala pa sila mopatalinghog sa mga pulong sa Ginoo?\n\n24 Oo, nagtuo ba kamo nga mapalingkawas sila gikan sa pagkaulipon, kon ang Ginoo wala pa mosugo kang Moises nga siya ang kinahanglan nga mangulo sa pagpalingkawas kanila gikan sa pagkaulipon?\n\n25 Karon nasayod kamo nga ang mga anak ni Israel anaa sa pagkaulipon; ug nasayod kamo nga sila gisangonan sa mga buluhaton, nga lisod pas-anon; mao nga nasayod kamo nga segurado nga kini maayo gayod nga butang alang kanila, nga sila mapalingkawas sa pagkaulipon.\n\n26 Karon nasayod kamo nga si Moises gisugo sa Ginoo sa paghimo nianang mahinungdanon nga buhat; ug nasayod kamo nga tungod sa iyang pulong ang katubigan sa Pulang Dagat nabahin dinhi ug didto, ug miagi sila sa uga nga yuta.\n\n27 Apan nasayod kamo nga ang mga Ehiptohanon nangalumos sa Pulang Dagat, kinsa mga sundalo ni Paraon.\n\n28 Ug nasayod usab kamo nga sila gipakaon og mana didto sa kamingawan.\n\n29 Oo, ug nasayod usab kamo nga si Moises, pinaagi sa iyang pulong sumala sa gahom sa Dios nga diha kaniya, gibunalan ang bato, ug didto miagas ang tubig, aron ang mga anak ni Israel matagbaw sa ilang kauhaw.\n\n30 Ug bisan og gigiyahan sila sa Ginoo nga ilang Dios, nga ilang Manunubos, nga maoy nag-una kanila, nga naggiya kanila atol sa adlaw ug naghatag ngadto kanila og kahayag sa gabii, ug nagbuhat sa tanan nga butang alang kanila nga angay nga madawat sa tawo, nagmagahi sila sa ilang mga kasingkasing ug mibuta sa ilang mga salabotan, ug mibiaybiay batok kang Moises ug batok sa tinuod ug buhi nga Dios.\n\n31 Ug nahitabo nga sumala sa iyang pulong siya milaglag kanila; ug sumala sa iyang pulong siya nangulo kanila; ug sumala sa iyang pulong siya mibuhat sa tanan nga butang alang kanila; ug walay usa ka butang nga nahimo gawas lang kon pinaagi sa iyang pulong.\n\n32 Ug human nga natabok nila ang suba sa Jordan siya mihimo kanila nga gamhanan ngadto sa paghingilin sa mga lumulupyo sa yuta, oo, hangtod sa pagtibulaag kanila ngadto sa kalaglagan.\n\n33 Ug karon, naghunahuna ba kamo nga ang mga lumulupyo niini nga yuta, kinsa anaa sa yutang saad, kinsa gihinginlan sa atong mga amahan, naghunahuna ba kamo nga sila matarong? Tan-awa, sultihan ko kamo, Dili.\n\n34 Kamo naghunahuna ba nga ang atong mga amahan mas labaw unta ka pinili kay kanila kon sila matarong pa? Sultihan ko kamo, Dili.\n\n35 Tan-awa, ang Ginoo nagtan-aw sa tanang tawo nga patas; siya nga matarong palabihon sa Dios. Apan tan-awa, kini nga katawhan misalikway sa matag pulong sa Dios, ug hinog na sila sa kadaotan; ug ang kahingpitan sa kasuko sa Dios anaa kanila; ug ang Ginoo mitunglo sa yuta batok kanila, ug mipanalangin niini ngadto sa atong mga amahan; oo, siya mitunglo niini batok kanila hangtod sa ilang kalaglagan, ug siya mipanalangin niini ngadto sa atong mga amahan aron makabaton sila og gahom diha niini.\n\n36 Tan-awa, ang Ginoo milalang sa yuta aron kini kapuy-an; ug siya milalang sa iyang mga anak aron sila manag-iya niini.\n\n37 Ug mipasanay siya og usa ka matarong nga nasod, ug milaglag sa kanasoran sa mga daotan.\n\n38 Ug gidala niya ang mga matarong ngadto sa pinili nga mga yuta, ug ang mga daotan iyang gilaglag, ug gitunglo ang yuta nganha kanila alang sa ilang kaayohan.\n\n39 Nagmando siya ibabaw sa kalangitan, kay kini mao ang iyang trono, ug kini nga yuta mao ang iyang tumbanan.\n\n40 Ug gihigugma niya kadtong kinsa modawat kaniya nga ilang Dios. Tan-awa, gihigugma niya ang atong mga amahan, ug siya nakigsaad kanila, oo, gani kang Abraham, Isaac, ug Jacob; ug nahinumdom siya sa mga pakigsaad nga iyang gihimo; mao nga siya midala kanila palayo sa yuta sa Ehipto.\n\n41 Ug mipanton siya kanila didto sa kamingawan pinaagi sa iyang sungkod; kay sila mipatig-a sa ilang mga kasingkasing, sama sa inyong gihimo; ug ang Ginoo mipanton kanila tungod sa ilang pagkadaotan. Mipadala siya og malala nga molupad nga mga bitin ngadto kanila; ug human nga sila napaakan miandam siya og paagi nga sila mamaayo; ug ang ila lamang nga buhaton mao ang pagtan-aw; ug tungod sa kasayon sa paagi, o sa kadali niini, adunay daghan nga namatay.\n\n42 Ug gipatig-a nila ang ilang mga kasingkasing matag karon ug unya, ug sila mibiaybiay batok kang Moises, ug usab batok sa Dios; bisan pa niana, kamo nasayod nga gigiyahan sila pinaagi sa iyang dili hitupngan nga gahom ngadto sa yutang saad.\n\n43 Ug karon, human niining tanan nga butang, ang panahon miabot nga nahimo silang daotan, oo, duol na sa pagkahinog; ug wala ako masayod apan niining adlawa nagkaduol na ang ilang kalaglagan; kay ako nasayod nga ang adlaw moabot gayod nga pagalaglagon sila, gawas sa pipila lamang, kinsa dad-on ngadto sa pagkabihag.\n\n44 Mao nga ang Ginoo misugo sa akong amahan nga siya kinahanglan mobiya paingon sa kamingawan; ug ang mga Judeo usab nagtinguha sa paghunos sa iyang kinabuhi; oo, ug kamo usab nagtinguha sa paghunos sa iyang kinabuhi; mao nga kamo mga mamumuno sulod sa inyong mga kasingkasing ug kamo susama ngadto kanila.\n\n45 Kamo dali nga mobuhat og daotan apan dugay nga mohinumdom sa Ginoo nga inyong Dios. Nakakita kamo og anghel, ug namulong siya nganha kaninyo; oo, nakadungog kamo sa iyang tingog matag karon ug unya; ug nakapamulong siya nganha kaninyo sa hinay nga hinagawhaw nga tingog, apan kamo walay espirituhanong pagbati, nga kamo dili makabati sa iyang mga pulong; mao nga namulong siya nganha kaninyo sama sa tingog sa dugdog, nga mao ang nakapauyog sa yuta ingon og kini mabuak.\n\n46 Ug kamo usab nasayod nga pinaagi sa gahom sa iyang labing gamhanan nga pulong mahimo niya ang pagwagtang sa yuta; oo, ug kamo nasayod nga pinaagi sa iyang pulong mahimo niyang patagon ang libaongon nga mga dapit, ug ang patag nga mga dapit mabuak-buak. O, unya, ngano, nga tig-a man kaayo ang inyong mga kasingkasing?\n\n47 Tan-awa, ang akong kalag nagbangotan tungod kaninyo, ug ang akong kasingkasing gisakitan; nahadlok ako kay tingali unya og kamo isalikway hangtod sa hangtod. Tan-awa, napuno ako sa Espiritu sa Dios, hinungdan nga ang akong dugokan nawad-an sa kusog.\n\n48 Ug karon nahitabo nga sa diha nga ako nakapamulong niini nasuko sila kanako, ug nagtinguha sa paglabay kanako sa kinahiladman sa dagat; ug sa diha nga miduol sila aron modapat sa ilang mga kamot ngari kanako namulong ako kanila nga nag-ingon: Sa ngalan sa Labawng Makagagahom nga Dios, mandoan ko kamo nga dili kamo mohikap kanako, kay ako napuno sa gahom sa Dios, gani ngadto sa pagkaugdaw sa akong unod; ug bisan kinsa nga modapat sa iyang kamot ngari kanako malawos sama sa laya nga sagbot; ug mahimo siya nga walay pulos atubangan sa gahom sa Dios, kay ang Dios mohampak kaniya.\n\n49 Ug nahitabo nga ako, si Nephi, misulti ngadto kanila nga dili na sila angay nga magbagulbol batok sa ilang amahan; ni sila magdumili sa pagtabang kanako, kay ang Dios misugo nga ako kinahanglan nga mohimo og barko.\n\n50 Ug ako misulti ngadto kanila: Kon ang Dios misugo kanako sa paghimo sa tanan nga butang ako makahimo niini. Kon siya mosugo kanako nga akong sultihan kini nga tubig, nga mamahimo ikaw nga yuta, kini mamahimo nga yuta; ug kon ako mosulti niini, kini matuman.\n\n51 Ug karon, kon ang Ginoo adunay ingon niana kadako nga gahom, ug nakahimo og daghan kaayo nga milagro taliwala sa mga anak sa katawhan, siya dili ba makatudlo kanako, nga ako makahimo og barko?\n\n52 Ug nahitabo nga ako, si Nephi, misulti og daghan nga butang ngadto sa akong mga igsuong lalaki, hangtod nga nasumpo sila ug dili na makahimo sa pagpakiglalis kanako; ug sila wala na modapat sa ilang mga kamot ug mohikap kanako sa ilang mga tudlo, gani sulod sa daghan nga adlaw. Karon wala sila mosulay sa paghimo niini basin og mangalawos sila sa akong atubangan, kay hilabihan ang kagamhanan sa Espiritu sa Dios; ug sa ingon niini kini nakaimpluwensiya kanila.\n\n53 Ug nahitabo nga ang Ginoo misulti kanako: Ipatuyhad pag-usab ang imong kamot ngadto sa imong mga igsuong lalaki, ug sila dili mangalawos sa imong atubangan, apan ako mopakurog kanila, miingon ang Ginoo, ug kini akong buhaton, aron masayran nila nga ako mao ang Ginoo nga ilang Dios.\n\n54 Ug nahitabo nga akong gituyhad ang akong kamot ngadto sa akong mga igsuong lalaki, ug wala sila mangalawos sa akong atubangan; apan ang Ginoo mipakurog kanila, gani sumala sa pulong nga iyang gipamulong.\n\n55 Ug karon, miingon sila: Kami nasayod uban sa kaseguroan nga ang Ginoo nagauban kanimo, kay kami nasayod nga kadto ang gahom sa Ginoo nga mipakurog kanamo. Ug nangluhod sila sa akong atubangan ug mosimba na unta kanako, apan wala ako motugot kanila, nga nag-ingon: Ako inyong igsoon, oo, gani inyong manghod; mao nga simbaha ang Ginoo nga inyong Dios, ug tahora ang inyong amahan ug inyong inahan, aron ang inyong mga adlaw lugwayan dinhi sa yuta nga ihatag sa Ginoo nga inyong Dios kaninyo.\n\n", "1-ne 18": "[center][font_size=26]Kapitulo 18[/font_size][/center]\n\n[i]Ang barko nahuman—Ang pagkahimugso ni Jacob ug ni Joseph gihisgotan—Ang pundok misugod sa pagbiyahe padulong sa gisaad nga yuta—Ang mga anak nga lalaki ni Ishmael ug ang ilang mga asawa nangapil sa hudyaka ug rebelyon—Si Nephi gigapos, ug ang barko gipadpad og balik sa mabangis nga unos—Si Nephi gibuhian ug pinaagi sa iyang pag-ampo ang bagyo milurang—Ang katawhan nangabot sa gisaad nga yuta. Mga 591–589 B.C.[/i]\n\n1 Ug nahitabo nga ilang gisimba ang Ginoo, ug mikuyog kanako; ug mililok kami og mga kahoy sa talagsaon nga pagkahimo. Ug ang Ginoo mipakita ngari kanako matag karon ug unya kon unsaon nako sa paglilok ang mga kahoy alang sa barko.\n\n2 Karon ako, si Nephi, wala molilok sa mga kahoy subay sa pamaagi nga nakat-onan sa mga tawo, ni ako wala mohimo sa barko subay sa pamaagi sa mga tawo; apan gihimo ko kini sumala sa pamaagi nga gipakita sa Ginoo kanako; mao nga kini wala magsubay sa pamaagi sa mga tawo.\n\n3 Ug ako, si Nephi, mitungas kanunay ngadto sa bukid, ug nag-ampo ako sa kanunay sa Ginoo; mao nga ang Ginoo mipakita kanako og mahinungdanong mga butang.\n\n4 Ug nahitabo nga sa dihang nahuman na nako ang barko, sumala sa pulong sa Ginoo, nakita sa akong mga igsunong lalaki nga kini maayo, ug nga ang pagkahimo niini hilabihan kanindot; mao nga nagpaubos na usab sila sa atubangan sa Ginoo.\n\n5 Ug nahitabo nga ang tingog sa Ginoo nadungog sa akong amahan, nga kami kinahanglan nga moadto ug mosakay sa barko.\n\n6 Ug nahitabo nga pagkaugma, human nga among naandam ang tanan nga butang, daghan nga prutas ug karne gikan sa kamingawan, ug daghan nga dugos, ug mga tagana sumala sa gisugo sa Ginoo kanamo, nanakay kami sa barko, dala ang among tanan nga karga ug among mga binhi, ug bisan unsa nga butang nga among gidala, matag usa sumala sa iyang panuigon; mao nga tanan kami misakay sa barko, kuyog sa among mga asawa ug mga anak.\n\n7 Ug karon, ang akong amahan nakabaton og duha pa ka anak nga lalaki sa kamingawan; ang magulang ginganlan og Jacob ug ang manghod si Joseph.\n\n8 Ug nahitabo human nga kaming tanan nakasakay na sa barko, ug midala sa among mga tagana ug mga butang nga gisugo kanamo, among gilawig ang dagat ug gipadpad sa kusog nga hangin paingon sa gisaad nga yuta.\n\n9 Ug human nga kami gipadpad sa kusog nga hangin sulod sa daghan nga adlaw, tan-awa, ang akong mga igsuong lalaki ug ang mga anak nga lalaki ni Ishmael ug usab ang ilang mga asawa misugod sa ilang mga kaugalingon sa pagsadya, hangtod nga sila misugod sa pagsayaw, ug pag-awit, ug pagpamulong og labihan kalaw-ay, oo, gani nga sila nakalimot kon sa unsang gahom sila nadala diha niana; oo, sila gibayaw ngadto sa tumang kalaw-ay.\n\n10 Ug ako, si Nephi, misugod sa hilabihang pagkahadlok basin og ang Ginoo masuko kanamo, ug mosilot kanamo tungod sa among kadaotan, nga kami malamoy sa kahiladman sa dagat; mao nga ako, si Nephi, misugod sa pagpamulong kanila sa dakong kaligdong; apan tan-awa nasuko sila kanako, nga nag-ingon: Kami dili motugot nga ang among manghod ang magmando kanamo.\n\n11 Ug nahitabo nga si Laman ug Lemuel migunit kanako ug migapos kanako og pisi, ug milabaw pa ang ilang kabangis ngari kanako; bisan pa niana, ang Ginoo mitugot niini aron siya makapakita sa iyang gahom, nga mosangpot sa katumanan sa iyang pulong nga iyang gipamulong mahitungod sa mga daotan.\n\n12 Ug nahitabo nga human sila migapos kanako hangtod nga dili na ko makalihok, ang kompas, nga giandam sa Ginoo, mihunong sa paglihok.\n\n13 Mao nga wala sila masayod asa nila ipadulong ang pagtimon sa barko, hangtod nga dihay miabot nga kusog nga bagyo, oo, dako ug makalilisang nga unos, ug gipadpad kami pabalik sa katubigan sulod sa tulo ka adlaw; ug nagsugod sila sa hilabihang pagkalisang basin og mangalumos sila sa dagat; bisan pa wala sila mobadbad kanako.\n\n14 Ug sa ikaupat nga adlaw, nga kami gipadpad pabalik, ang bangis nga unos misugod sa hilabihang kapintas.\n\n15 Ug nahitabo nga hapit na kami malamoy sa kinahiladman sa dagat. Ug human nga kami gipadpad pabalik sa katubigan sulod sa upat ka adlaw, ang akong mga igsuong lalaki misugod sa pagkaamgo nga ang mga silot sa Dios diha na kanila, ug nga sila seguradong mangamatay gawas kon maghinulsol sila sa ilang mga kadaotan; mao nga miduol sila kanako, ug mibadbad sa mga gapos nga anaa sa akong mga pulso, ug tan-awa nanghubag kini sa hilabihan; ug usab ang akong mga buol-buol nanghubag pag-ayo, ug hilabihan ang kangulngol niini.\n\n16 Bisan pa, midangop ako sa akong Dios, ug ako midayeg kaniya sa tibuok adlaw; ug wala ako magbagulbol batok sa Ginoo mahitungod sa akong mga kasakit.\n\n17 Karon ang akong amahan, si Lehi, misulti kanila og daghan nga butang, ug ngadto usab sa mga anak nga lalaki ni Ishmael; apan, tan-awa, mihimo sila og daghang pagpanghulga batok ni bisan kinsa nga modapig kanako; ug ang akong mga ginikanan nga nag-antos na sa katigulangon, ug nagsinati sa tumang kaguol tungod sa ilang mga anak, sila naglubog, oo, gani diha sa ilang mga higdaanan alang sa masakiton.\n\n18 Tungod sa ilang kaguol ug daghang kasubo, ug sa kadaotan sa akong mga igsuong lalaki, duol na sila sa kahimtang nga motaliwan niini nga higayon aron mohimamat sa ilang Dios; oo, ang ilang puti nga mga buhok hapit na mohigda sa abog; oo, gani haduol na sila nga itambog uban sa kasubo ngadto sa tubigon nga lubnganan.\n\n19 Ug si Jacob ug si Joseph usab, kay mga batan-on pa, nga nagkinahanglan og daghan nga pagkaon, nagsubo tungod sa mga kasakit sa ilang inahan; ug usab ang akong asawa sa iyang mga luha ug mga pag-ampo, ug usab ang akong mga anak, wala makalukmay sa mga kasingkasing sa akong mga igsuong lalaki aron ila akong buhian.\n\n20 Ug walay lain gawas sa gahom sa Dios, nga mihulga kanila og kalaglagan, ang makalukmay sa ilang mga kasingkasing; mao nga sa diha nga nakita nila nga sila hapit na malamoy sa kahiladman sa dagat gihinulsolan nila ang mga butang nga ilang nahimo, hangtod nga ila akong gibuhian.\n\n21 Ug nahitabo human nga ila akong gibuhian, tan-awa, akong gikuha ang kompas, ug milihok kini sumala sa akong tinguha. Ug nahitabo nga nag-ampo ako sa Ginoo; ug human nga ako nag-ampo ang hangin mihunong, ug ang bagyo mihunong, ug adunay dako nga kalinaw.\n\n22 Ug nahitabo nga ako, si Nephi, mitimon sa barko, nga kami milawig na usab padulong sa gisaad nga yuta.\n\n23 Ug nahitabo human nga kami nakalawig sulod sa daghan nga adlaw miabot kami sa gisaad nga yuta; ug nangadto kami sa yuta, ug mipabarog sa among mga tolda; ug among gitawag kini og gisaad nga yuta.\n\n24 Ug nahitabo nga nagsugod kami sa pagtikad sa yuta, ug nagsugod kami sa pagpugas sa mga binhi; oo, among gipugas ang among tanan nga binhi sa yuta, nga among gidala gikan sa yuta sa Jerusalem. Ug nahitabo nga mitubo kini sa hilabihan; mao nga, napanalanginan kami sa kabuhong.\n\n25 Ug nahitabo nga nakakaplag kami diha sa yutang saad, sa among pagbiyahe sa kamingawan, nga adunay mga mananap sa kalasangan sa matag matang, sama sa baka ug toro, ug asno ug kabayo, ug kanding ug ihalas nga kanding, ug tanan nga matang sa ihalas nga mga mananap, nga magamit sa mga tawo. Ug among nakaplagan ang tanan nga matang sa oro, sama sa bulawan, ug pilak, ug kobre.\n\n", "1-ne 19": "[center][font_size=26]Kapitulo 19[/font_size][/center]\n\n[i]Si Nephi mihimo og mga palid nga oro ug mitala sa kasaysayan sa iyang katawhan—Ang Dios sa Israel moabot unom ka gatos ka tuig gikan sa panahon sa pagbiya ni Lehi sa Jerusalem—Si Nephi misaysay sa Iyang mga pag-antos ug pagkalansang sa krus—Ang mga Judeo biaybiayon ug pagatibulaagon hangtod sa ulahing mga adlaw, dihang mobalik na sila sa Ginoo. Mga 588–570 B.C.[/i]\n\n1 Ug nahitabo nga ang Ginoo misugo kanako, mao nga mihimo ako og mga palid nga oro aron akong makulit diha niini ang talaan sa akong katawhan. Ug diha sa mga palid nga akong gihimo gikulit nako ang talaan sa akong amahan, ug usab sa among mga pagbiyahe sa kamingawan, ug sa mga panagna sa akong amahan; ug usab daghan sa akong kaugalingon nga mga panagna akong gikulit diha niini.\n\n2 Ug wala ako mahibalo nianang panahona sa diha nga ako mihimo niini nga ako sugoon sa Ginoo sa paghimo niini nga mga palid; mao nga ang talaan sa akong amahan, ug ang kasaysayan sa kagikanan sa iyang mga amahan, ug ang labing dako nga bahin sa tanan sa among nahimo didto sa kamingawan gikulit didto sa nag-unang mga palid nga akong gipamulong; mao nga, ang mga butang nga nanghitabo sa wala pa ako mohimo niini nga mga palid, sa pagkatinuod, gihisgotan pag-ayo diha sa nag-unang mga palid.\n\n3 Ug human nga akong nahimo kini nga mga palid sigon sa sugo, ako, si Nephi, nakadawat og sugo nga ang pagpangalagad ug ang mga panagna, ang labing yano ug bililhon nga mga bahin niini, kinahanglan nga isulat dinhi niini nga mga palid; ug nga ang mga butang nga nasulat kinahanglan nga tipigan alang sa pagpanudlo sa akong katawhan, kinsa mao ang manag-iya sa yuta, ug usab alang sa uban pang maalamon nga mga katuyoan, diin nga mga katuyoan nahibaloan sa Ginoo.\n\n4 Mao nga ako, si Nephi, mihimo og talaan diha sa laing mga palid, nga naghatag og asoy, o naghatag og mas hingpit nga asoy sa mga gubat ug mga panagbingkil ug mga kalaglagan sa akong katawhan. Ug kini akong gihimo, ug misugo sa akong katawhan unsay angay nilang buhaton human ako mamatay; ug nga kining mga palid kinahanglan nga ihatag gikan sa usa ka henerasyon ngadto sa laing henerasyon, o gikan sa usa ka propeta ngadto sa laing propeta, hangtod nga adunay dugang nga mga sugo gikan sa Ginoo.\n\n5 Ug ang usa ka asoy sa akong paghimo niining mga palid ihatag human niini; ug dayon, tan-awa, ako mopadayon sumala sa akong gipamulong; ug kini akong gibuhat aron ang labing sagrado nga mga butang matipigan alang sa kasayoran sa akong katawhan.\n\n6 Bisan pa, wala ako mosulat og bisan unsa nga butang diha sa mga palid gawas kon sa akong hunahuna sagrado kini. Ug karon, kon makahimo ako og sayop, gani sila sa karaan nakahimo man og sayop; dili aron ako mangatarongan sa akong kaugalingon tungod sa ubang mga tawo, apan tungod sa kahuyang nga ania kanako, sumala sa unod, ako mangatarongan sa akong kaugalingon.\n\n7 Kay ang mga butang nga gihunahuna sa ubang mga tawo nga dako og bili, sa lawas man ug sa kalag, gibaliwala sa uban ug ilang gitunobtunoban. Oo, gani ang Dios mismo sa Israel gitunobtunoban sa mga tawo; ako moingon, gitunobtunoban apan mosulti ako gamit ang lahi nga mga pulong—sila mibaliwala kaniya, ug wala mopatalinghog sa tingog sa iyang mga tambag.\n\n8 Ug tan-awa siya moabot, sumala sa mga pulong sa anghel, sulod sa unom ka gatos ka tuig gikan sa panahon nga ang akong amahan mibiya sa Jerusalem.\n\n9 Ug ang kalibotan, tungod sa kadaotan niini, mohukom kaniya nga usa ka butang nga walay bili; mao nga sila mobunal kaniya, ug mag-antos siya niini; ug sila modapat kaniya, ug mag-antos siya niini. Oo, luwaan nila siya, ug mag-antos siya niini, tungod sa iyang mahigugmaong pagbati ug sa iyang pagkamainantoson ngadto sa mga anak sa katawhan.\n\n10 Ug ang Dios sa atong mga amahan, kinsa pinaagi kaniya gidala pagawas gikan sa Ehipto, gikan sa pagkaulipon, ug usab iyang gipanalipdan sa kamingawan, oo, ang Dios ni Abraham, ug ni Isaac, ug ang Dios ni Jacob, mitugyan sa iyang kaugalingon, sumala sa mga pulong sa anghel, sama sa usa ka tawo, ngadto sa mga kamot sa mga tawo nga daotan, aron ituboy, sumala sa mga pulong ni Zenock, ug ilansang sa krus, sumala sa mga pulong ni Neum, ug ilubong sa lubnganan, sumala sa mga pulong ni Zenos, nga iyang gipamulong mahitungod sa tulo ka adlaw nga kangitngit, nga mahimong timailhan sa iyang kamatayon nga ihatag ngadto niadtong mopuyo sa mga pulo sa dagat, nga ihatag ilabi na gayod niadtong anaa sa balay ni Israel.\n\n11 Kay sa ingon niana namulong ang propeta: Ang Ginoong Dios sa pagkatinuod moduaw sa tanan nga balay ni Israel niana nga adlaw, ang uban pinaagi sa iyang tingog, tungod sa ilang pagkamatarong, ngadto sa dako nilang kalipay ug kaluwasan, ug ang uban pinaagi sa mga dugdog ug sa mga kilat sa iyang gahom, pinaagi sa mabangis nga unos, pinaagi sa kalayo, ug pinaagi sa aso, ug sa hinungaw sa kangitngit, ug pinaagi sa pagliki sa yuta, ug pinaagi sa mga bukid nga ipasaka.\n\n12 Ug kining tanan nga butang moabot gayod, miingon ang propeta nga si Zenos. Ug ang dagkong bato sa yuta mangabuak; ug tungod sa mga pagdahunog sa yuta, daghan sa mga hari sa mga pulo sa dagat maimpluwensiyahan sa Espiritu sa Dios sa pag-ingon: Ang Dios sa kinaiyahan nag-antos.\n\n13 Ug alang niadtong anaa sa Jerusalem, miingon ang propeta, pagasakiton sila sa tanang katawhan, tungod kay ilang gilansang sa krus ang Dios sa Israel, ug mipatig-a sa ilang mga kasingkasing, misalikway sa mga timailhan ug mga katingalahan, ug sa gahom ug himaya sa Dios sa Israel.\n\n14 Ug tungod kay nagmagahi sila sa ilang mga kasingkasing, miingon ang propeta, ug mibiaybiay sa Usa nga Balaan sa Israel, maglatagaw sila sa unod ug mamatay, ug mahimong magsitsit nga mayubiton ug pagya, ug pagadumtan sa tanan nga kanasoran.\n\n15 Bisan pa, kon kana nga adlaw moabot, miingon ang propeta, nga sila dili na magmagahi sa ilang mga kasingkasing batok sa Usa nga Balaan sa Israel, niana siya mahinumdom sa mga pakigsaad nga iyang gihimo ngadto sa ilang mga amahan.\n\n16 Oo, niana mahinumdom siya sa mga pulo sa dagat; oo, ug ang tanang katawhan nga anaa sa balay ni Israel, akong pundokon, miingon ang Ginoo, sumala sa mga pulong sa propeta nga si Zenos, gikan sa upat ka suok sa yuta.\n\n17 Oo, ug ang tanang kayutaan makakita sa kaluwasan sa Ginoo, miingon ang propeta; matag nasod, kaliwatan, pinulongan ug katawhan mapanalanginan.\n\n18 Ug ako, si Nephi, misulat niini nga mga butang ngadto sa akong katawhan, nga tingali akong maagni nga sila mohinumdom sa Ginoo nga ilang Manunubos.\n\n19 Mao nga mamulong ako ngadto sa tanang balay ni Israel, kon mabatonan man nila kini nga mga butang.\n\n20 Kay tan-awa, ako adunay kusganon nga espirituhanong mga pagbati, nga nakapaluya kanako hangtod nga namuypoy ang akong tanan nga lutahan, alang niadtong anaa sa Jerusalem; kay kon ang Ginoo dili pa maluluy-on, sa pagpakita ngari kanako mahitungod kanila, sama sa iyang gihimo sa karaang mga propeta, ako unta namatay na usab.\n\n21 Ug siya sa pagkatinuod mipakita ngadto sa karaang mga propeta sa tanan nga butang mahitungod kanila; ug usab iyang gipakita ngadto sa daghan ang kabahin kanato; mao nga kinahanglan gayod nga kita masayod mahitungod kanila kay kini nahisulat diha sa mga palid nga tumbaga.\n\n22 Karon nahitabo nga ako, si Nephi, mitudlo sa akong mga igsuong lalaki niini nga mga butang; ug nahitabo nga akong gibasa ngadto kanila ang daghan nga butang nga gikulit diha sa mga palid nga tumbaga, aron ilang mahibaloan ang mahitungod sa gihimo sa Ginoo didto sa ubang kayutaan, sa mga tawo sa karaang panahon.\n\n23 Ug akong gibasa ngadto kanila ang daghan nga butang nga nahisulat diha sa mga basahon ni Moises; apan aron ako hingpit nga makadani kanila nga motuo sa Ginoo nga ilang Manunubos ako mibasa ngadto kanila sa gisulat ni propeta Isaias; kay ako mipahisama sa tanan nga kasulatan ngari kanamo alang sa among kaayohan ug pagkat-on.\n\n24 Mao nga namulong ako ngadto kanila, nga nag-ingon: Paminawa ninyo ang mga pulong sa propeta, kamong mga salin sa balay ni Israel, nga usa ka sanga nga nahibulag; paminawa ninyo ang mga pulong sa propeta, nga gisulat alang sa tanan nga balay ni Israel, ug gamita kini sa inyong kaugalingon, aron makabaton kamo og paglaom sama sa inyong mga igsoon diin kamo nahibulag; kay sa ingon niini nga paagi ang propeta misulat.\n\n", "1-ne 20": "[center][font_size=26]Kapitulo 20[/font_size][/center]\n\n[i]Ang Ginoo mipadayag sa Iyang mga katuyoan ngadto sa Israel—Ang Israel napili sa hudno sa kasakit ug mobiya gikan sa Babilonia—Itandi sa Isaias 48. Mga 588–570 B.C.[/i]\n\n1 Patalinghog ug paminawa kini, O balay ni Jacob, kinsa gitawag sa ngalan nga Israel, ug motungha gikan sa katubigan sa Juda, o gikan sa katubigan sa bunyag, kinsa nanumpa pinaagi sa ngalan sa Ginoo, ug nagadayeg sa Dios sa Israel, apan wala sila manumpa sa kamatuoran ni sa pagkamatarong.\n\n2 Bisan pa, gihunahuna nila ang ilang kaugalingon isip lumulupyo sa balaang siyudad, apan wala sila mosalig sa Dios sa Israel, nga mao ang Ginoo sa mga Panon; oo, ang Ginoo sa mga Panon mao ang iyang ngalan.\n\n3 Tan-awa, gipahayag ko nang daan ang karaan nga mga butang sukad pa sa sinugdanan; ug naggikan kini sa akong ba-ba, ug gipakita ko kini. Gipakita ko kini sa kalit.\n\n4 Ug gibuhat ko kini tungod kay ako nasayod nga ikaw gahi og ulo, ug ang imong liog sama ka gahi sa puthaw, ug ang imong agtang sama sa tumbaga;\n\n5 Ug gani ako sukad sa sinugdanan mipahayag na kanimo; sa wala pa kini mahitabo gipakita ko na kini kanimo; ug gipakita ko kini basin og ikaw moingon nga—Ang akong dios-dios ang mibuhat niini, ug ang akong kinulit nga larawan, ug ang akong tinunaw nga larawan ang nagsugo niini.\n\n6 Ikaw nakakita ug nakadungog niining tanan; ug dili ba nimo kini ipamahayag? Ug nga ako mipakita kanimo og bag-ong mga butang sukad niini nga higayon, gani sa tinago nga mga butang, ug ikaw wala masayod niini.\n\n7 Kini gibuhat karon, ug dili sukad sa sinugdanan, gani sa adlaw nga wala pa nimo kini madungog gipamahayag na kini nganha kanimo, basin ikaw moingon—Tan-awa ako nasayod nang daan niini.\n\n8 Oo, ug ikaw wala makadungog; oo, ikaw wala masayod; oo, sukad niana nga panahon wala pa ablihi ang imong dunggan; kay ako nasayod nga ikaw mohimo sa labihan ka mabudhiong paagi, ug gitawag nga malapason sukad pa sa sabakan.\n\n9 Bisan pa niana, tungod ug alang sa akong ngalan pugngan ko ang akong kasuko, ug alang sa pagdayeg kanako ako maglikay kanimo, nga ako dili mosalikway kanimo.\n\n10 Kay, tan-awa, ako milunsay kanimo, ako mipili kanimo diha sa hudno sa kasakit.\n\n11 Alang sa kaugalingon nakong kaayohan, oo, alang sa kaugalingon nakong kaayohan ako mohimo niini, kay ako dili motugot nga ang akong ngalan mahugawan, ug ako dili mohatag sa akong himaya ngadto sa lain.\n\n12 Patalinghogi ako, O Jacob, ug Israel nga akong tinawag, kay ako mao siya; ako ang una, ug ako usab ang kataposan.\n\n13 Ang akong kamot usab ang mipahimutang sa katukoran sa yuta, ug ang akong tuo nga kamot ang mipahiluna sa kalangitan. Ako nanawagan kanila ug dungan silang namarog.\n\n14 Tanan kamo, pagpundok kamo, ug paminaw; kinsa diha kanila ang mipahayag niini nga mga butang ngadto kanila? Ang Ginoo nahigugma kaniya; oo, ug siya motuman sa iyang pulong nga iyang gipamahayag pinaagi kanila; ug siya mobuhat sa unsay iyang ikahimuot sa Babilonia, ug ang iyang bukton modapat ngadto sa mga taga-Caldea.\n\n15 Usab, miingon ang Ginoo; ako ang Ginoo, oo, ako nakapamulong; oo, mitawag ako kaniya sa pagpamahayag, ako midala kaniya, ug siya mohimo nga ang iyang agianan magmauswagon.\n\n16 Paduol kamo kanako; wala ako magsulti sa tago; sukad sa sinugdanan, sukad sa panahon nga kini gipamahayag nga ako namulong; ug ang Ginoong Dios, ug ang iyang Espiritu, ang mipadala kanako.\n\n17 Ug sa ingon niana nag-ingon ang Ginoo nga inyong Manunubos, ang Usa nga Balaan sa Israel; ako mipadala kaniya, ang Ginoo nga inyong Dios kinsa nagtudlo kaninyo sa kaayohan, kinsa midala kaninyo sa dalan nga angay ninyong adtoan, ang mibuhat niini.\n\n18 O kon kamo mipatalinghog pa sa akong mga sugo—niana ang inyong kalinaw mahisama unta sa usa ka suba, ug ang inyong pagkamatarong mahisama sa mga balod sa dagat.\n\n19 Ang inyong binhi usab unta mahisama sa balas; ang kaliwat sa inyong mga sabakan sama sa graba; ang iyang ngalan wala unta masalikway ni malaglag sa akong atubangan.\n\n20 Biya kamo gikan sa Babilonia, layas kamo gikan sa mga taga-Caldea, pinaagi sa pagpanganta ipamahayag ninyo, isulti kini, ipamulong ngadto sa mga lumulupyo sa yuta; isulti ninyo: Ang Ginoo mitubos sa iyang sulugoon nga si Jacob.\n\n21 Ug sila wala uhawa; siya midala kanila ngadto sa mga desyerto; iyang gihimo ang katubigan nga moagas gikan sa dakong bato alang kanila; iya usab nga gipaliki ang dakong bato ug ang tubig mibuswak.\n\n22 Bisan og gibuhat niya kining tanan, ug usab ang mas labaw pa, walay kalinaw, miingon ang Ginoo, ngadto sa mga daotan.\n\n", "1-ne 21": "[center][font_size=26]Kapitulo 21[/font_size][/center]\n\n[i]Ang Mesiyas mamahimo nga kahayag ngadto sa mga Hentil ug mopagawas sa mga binilanggo—Pinaagi sa gahom ang Israel pagapundokon sa kataposang mga adlaw—Ang mga hari mahimo nga ilang tigmatuto nga mga amahan—Itandi sa Isaias 49. Mga 588–570 B.C.[/i]\n\n1 Ug usab: Patalinghog, O kamo sa balay ni Israel, tanan kamo nga nahibulag ug giabog tungod sa pagkadaotan sa mga pastor sa akong katawhan; oo, tanan kamo nga nahibulag, nga nagkatibulaag sa laing dapit, nga mao ang pipila sa akong katawhan, O balay ni Israel. Paminaw kanako, O kamong anaa sa mga isla, ug patalinghog kamo nga katawhan nga anaa sa halayo; ang Ginoo mitawag kanako gikan pa sa sabakan; gikan pa sa tagoangkan sa akong inahan gihisgotan na niya ang akong ngalan.\n\n2 Ug iyang gihimo ang akong ba-ba nga sama sa mahait nga espada; diha sa anino sa iyang kamot iya akong gitagoan, ug mihimo kanako nga usa ka hamis nga puloan; sa iyang udyongan iya akong gitagoan;\n\n3 Ug miingon ngari kanako: Ikaw ang akong sulugoon, O Israel, nga tungod kanimo ako mahimaya.\n\n4 Dayon ako miingon, nakawang ang akong paghago, akong gigamit ang akong kusog alang sa walay hinungdan ug walay kapuslanan; segurado nga ang akong paghukom naggikan sa Ginoo, ug ang akong buhat naggikan sa akong Dios.\n\n5 Ug karon, miingon ang Ginoo—nga nag-umol kanako gikan sa sabakan aron ako iyang mahimo nga sulugoon, sa pagdala og balik kang Jacob ngadto kaniya—bisan og ang Israel dili mapundok, sa gihapon ako himayaon sa hilabihan sa mga mata sa Ginoo, ug ang akong Dios mahimo nga akong kusog.\n\n6 Ug miingon siya: Sayon ra nga butang nga ikaw mahimo nakong sulugoon nga mopatindog sa mga tribo ni Jacob, ug mopahiuli sa mga salin sa Israel. Ako usab mohimo kanimo nga tinubdan sa kahayag ngadto sa mga Hentil, aron ikaw mahimo nga akong kaluwasan hangtod sa kinatumyan sa yuta.\n\n7 Sa ingon niini miingon ang Ginoo, ang Manunubos sa Israel, nga iyang Usa nga Balaan, kaniya kinsa gibiaybiay sa tawo, kaniya kinsa gidumtan sa kanasoran, sa sulugoon sa mga tigmando: Ang mga hari makakita ug mobarog, mga prinsipe usab magasimba, tungod sa Ginoo nga matinud-anon.\n\n8 Sa ingon niini miingon ang Ginoo: Sa haom nga panahon ako nakadungog kanimo, O mga isla sa dagat, ug sa adlaw sa kaluwasan ako mitabang kanimo; ug ako mopanalipod kanimo, ug mohatag kanimo sa akong sulugoon nga mahimong usa ka pakigsaad alang sa katawhan, sa pagtukod sa yuta, aron makapanunod sa biniyaang mga kabilin;\n\n9 Aron ikaw mosulti ngadto sa mga binilanggo: Lakaw; adtoa sila nga nagpuyo sa kangitngit: Ipakita ang inyong kaugalingon. Mangaon sila diha sa mga agianan, ug ang ilang mga tugwayanan maanaa sa tanang tag-as nga dapit.\n\n10 Dili sila gutomon ni uhawon, ni ang kainit ni ang adlaw modaot kanila; kay siya nga adunay kaluoy kanila mogiya kanila, bisan ngadto sa mga tubod sa tubig siya mogiya kanila.\n\n11 Ug ako mobuhat og agianan sa akong tanan nga kabukiran, ug panindoton ang akong dagko nga mga dalan.\n\n12 Ug dayon, O balay ni Israel, tan-awa, kini mangabot gikan sa layo; ug tan-awa, kini maggikan sa amihanan ug sa kasadpan; ug kini maggikan sa yuta sa Sinim.\n\n13 Pag-awit, O kalangitan; ug pagmaya, O yuta; kay ang mga tiil niadtong anaa sa sidlakan igapahimutang; ug panag-awit, O kabukiran; kay sila dili na pagasakiton; kay ang Ginoo mihupay sa iyang katawhan, ug magmanggiloy-on sa iyang mga sinakit.\n\n14 Apan, tan-awa, ang Zion miingon: Ang Ginoo mibiya kanako, ug ang Ginoo nakalimot kanako—apan iyang pamatud-an nga siya wala makalimot.\n\n15 Kay makalimot ba ang usa ka inahan sa iyang gipasuso nga bata, nga dili niya kaloy-an ang anak nga gikan sa iyang sabakan? Oo, tingali sila makalimot, apan ako dili makalimot kanimo, O balay ni Israel.\n\n16 Tan-awa, gikulit ko ikaw sa mga palad sa akong mga kamot; ang imong mga paril kanunayng anaa sa akong atubangan.\n\n17 Ang imong mga anak magdali sa paglihok batok sa imong mga tiglaglag; ug sila nga milaglag kanimo mopalayo kanimo.\n\n18 Aninawa ang imong palibot ug tan-awa; tanan sila nanagpundok, ug sila moanha kanimo. Ug samtang ako buhi, miingon ang Ginoo, ikaw masul-oban gayod sa tanan niana, sama sa usa ka dayan-dayan, ug mabugkosan ka niini gani sama sa usa ka pangasaw-onon.\n\n19 Kay ang imong guba ug biniyaang mga dapit, ug ang yuta sa imong kalaglagan, mahimo gani karon nga pig-ot kaayo tungod sa mga lumulupyo; ug sila nga milaglag kanimo mapahilayo.\n\n20 Ang mga anak nga imong maangkon, human ikaw nawad-an sa nag-una, moingon pag-usab sa imong mga dunggan: Ang dapit hagip-ot kaayo alang kanako; hatagi ko og dapit nga akong kapuy-an.\n\n21 Dayon moingon ka sa imong kasingkasing: Kinsa ang naghatag kanako niini, nahibalo nga nawad-an ko og mga anak, ug ako usa ka biniyaan, usa ka bihag, ug naglatagaw ngadto ug nganhi? Ug kinsa ang nagmatuto kanila? Tan-awa, ako gipasagdan nga nag-inusara; kini sila, diin man sila gikan?\n\n22 Sa ingon niini miingon ang Ginoong Dios: Tan-awa, ako mopataas sa akong kamot ngadto sa mga Hentil, ug mopahimutang sa akong sumbanan ngadto sa katawhan; ug sila modala sa imong mga anak nga lalaki diha sa ilang mga bukton, ug ang imong mga anak nga babaye pas-anon diha sa ilang mga abaga.\n\n23 Ug ang mga hari mahimo nga imong tigmatuto nga mga amahan, ug ang ilang mga rayna imong tigmatuto nga mga inahan; moyukbo sila kanimo nga ang ilang nawong paingon sa yuta, ug motilap sa abog sa imong mga tiil; ug ikaw mahibalo nga ako ang Ginoo; kay sila dili mangaulaw nga magahulat kanako.\n\n24 Kay ang mga sinikop makuha ba gikan sa mga gamhanan, o ang mga bihag subay sa balaod mabuhian?\n\n25 Apan sa ingon niini miingon ang Ginoo, bisan ang mga bihag sa gamhanan pagakuhaon, ug ang sinikop gikan sa mga bangis luwason; tungod kay makig-away ako kaniya nga makig-away kanimo, ug akong luwason ang imong mga anak.\n\n26 Ug ako mopakaon kanila nga modaogdaog kanimo sa kaugalingon nilang unod; mahubog sila sa kaugalingon nilang dugo sama sa tam-is nga bino; ug ang tanan nga tawo mahibalo nga ako, ang Ginoo, mao ang imong Manluluwas ug imong Manunubos, ang Usa nga Gamhanan ni Jacob.\n\n", "1-ne 22": "[center][font_size=26]Kapitulo 22[/font_size][/center]\n\n[i]Ang Israel pagatibulaagon ibabaw sa tibuok yuta—Ang mga Hentil momatuto ug moamuma sa Israel pinaagi sa ebanghelyo sa kataposang mga adlaw—Ang Israel pundokon ug luwason, ug ang mga daotan masunog sama sa dagami—Ang gingharian sa yawa pagalaglagon, ug si Satanas pagagaposon. Mga 588–570 B.C.[/i]\n\n1 Ug karon nahitabo human nga ako, si Nephi, mibasa niini nga mga butang nga gikulit sa mga palid nga tumbaga, ang akong mga igsuong lalaki miduol kanako ug miingon ngari kanako: Unsay gipasabot niini nga mga butang nga imong gibasa? Tan-awa, sabton ba kini sumala sa mga butang nga espirituhanon, nga mahitabo sumala sa espiritu ug dili sa tawo?\n\n2 Ug ako, si Nephi, miingon ngadto kanila: Tan-awa gipakita kini ngadto sa propeta pinaagi sa tingog sa Espiritu; kay pinaagi sa Espiritu ang tanan nga butang ipahibalo ngadto sa mga propeta, nga modangat ngadto sa katawhan sumala sa unod.\n\n3 Mao nga ang mga butang nga akong gibasa mga butang nga may kalabotan sa temporal ug sa espirituhanon; kay ang balay ni Israel ingon og, sa madugay o sa madali, magkatibulaag sa tanan nga kayutaan, ug usab sa tanan nga kanasoran.\n\n4 Ug tan-awa, adunay daghan nga nawagtang na sa kasayoran niadtong anaa sa Jerusalem. Oo, ang dakong bahin sa tanan nga tribo gidala palayo; ug nagkatibulaag sila dinhi ug didto sa mga isla sa dagat; ug kon asa na sila walay usa nato nga nahibalo, gawas sa atong nahibaloan nga sila gidala sa layo.\n\n5 Ug kay gidala sila sa layo, kini nga mga butang gipanagna mahitungod kanila, ug usab mahitungod sa tanan niadtong kinsa human niini tibulaagon ug libogon, tungod sa Usa nga Balaan sa Israel; tungod kay batok kaniya sila mopatig-a sa ilang mga kasingkasing; mao nga tibulaagon sila ngadto sa tanan nga kanasoran ug pagadumtan sa tanan nga katawhan.\n\n6 Bisan pa, human nga sila imatuto sa mga Hentil, ug ang Ginoo mobayaw sa iyang mga kamot ngadto sa mga Hentil ug mopahimutang kanila nga usa ka sumbanan, ug ang ilang mga anak gisapnay sa ilang mga bukton, ug ang ilang mga anak nga babaye gipas-an sa ilang mga abaga, tan-awa kini nga mga butang nga gipamulong mga temporal; kay mao kini ang mga pakigsaad sa Ginoo ngadto sa atong mga amahan; ug kita ang buot ipasabot niini sa mga adlaw nga moabot, ug usab sa tanan natong kaigsuonan kinsa anaa sa balay ni Israel.\n\n7 Ug nagpasabot kini nga ang panahon moabot nga human nga ang tanan sa balay ni Israel matibulaag ug malibog, nga ang Ginoong Dios mopatungha og usa ka gamhanang nasod sa mga Hentil, oo, gani sa ibabaw niini nga yuta; ug pinaagi kanila ang atong mga binhi matibulaag.\n\n8 Ug human matibulaag ang atong mga binhi ang Ginoong Dios mopadayon sa paghimo og usa ka kahibulongan nga buhat diha sa mga Hentil, nga mahinungdanon kaayo sa atong mga binhi; mao nga gipahisama kini sa pag-amuma kanila sa mga Hentil ug gialsa pinaagi sa ilang mga bukton ug sa ilang mga abaga.\n\n9 Ug kini usab bililhon ngadto sa mga Hentil; ug dili lang ngadto sa mga Hentil apan ngadto sa tanan nga balay ni Israel, ngadto sa pagpahibalo sa mga pakigsaad sa Amahan sa langit ngadto kang Abraham, nga nag-ingon: Diha sa imong binhi ang tanan nga kaliwatan sa yuta mapanalanginan.\n\n10 Ug gusto ko, akong kaigsuonan, nga kamo masayod nga ang tanan nga kaliwatan sa yuta dili mapanalanginan hangtod nga iyang ikapakita ang iyang bukton sa mga mata sa kanasoran.\n\n11 Mao nga ang Ginoong Dios mopadayon sa pagpakita sa iyang bukton sa mga mata sa tanan nga kanasoran, aron ipahinabo ang iyang mga pakigsaad ug ang iyang ebanghelyo ngadto niadtong anaa sa balay ni Israel.\n\n12 Mao nga siya moluwas na usab kanila gikan sa pagkabihag, ug sila pagapundokon ngadto sa kayutaan nga ilang kabilin; ug haw-ason sila gikan sa kangiob ug gikan sa kangitngit; ug sila mahibalo nga ang Ginoo mao ang ilang Manluluwas ug ilang Manunubos, ang Gamhanang Dios sa Israel.\n\n13 Ug ang dugo nianang gamhanan ug salawayon nga simbahan, nga nagbaligya sa iyang dungog sa tibuok yuta, mosumbalik sa kaugalingon nilang mga ulo; kay sila makiggubat tali sa ilang mga kaugalingon, ug ang espada sa kaugalingon nilang mga kamot moigo sa kaugalingon nilang mga ulo, ug mahubog sila sa kaugalingon nilang dugo.\n\n14 Ug ang matag nasod nga makiggubat batok kanimo, O balay ni Israel, makigbatok sa usag usa, ug sila mahulog ngadto sa lungag nga ilang gikalot sa pagbitik sa katawhan sa Ginoo. Ug ang tanan nga makig-away batok sa Zion pagalaglagon, ug kana nga gamhanan nga nagbaligya sa iyang dungog, nga mituis sa matarong nga pamaagi sa Ginoo, oo, kana nga gamhanan ug salawayon nga simbahan, mahagsa sa yuta ug hilabihan ka kusog ang pagkahagsa niini.\n\n15 Kay tan-awa, miingon ang propeta, ang panahon dali nga moabot nga si Satanas wala nay gahom diha sa mga kasingkasing sa mga anak sa katawhan; kay ang adlaw hapit na moabot nga ang tanang mapagarbohon ug sila nga nagbuhat og daotan mahisama sa mga dagami; ug ang adlaw moabot nga sila gayod pagasunogon.\n\n16 Kay ang panahon moabot sa dili madugay nga ang kahingpitan sa kapungot sa Dios ibu-bo diha sa tanang anak sa katawhan; kay dili niya itugot nga ang mga daotan molaglag sa mga matarong.\n\n17 Mao nga siya mopanalipod sa mga matarong pinaagi sa iyang gahom, bisan kon moabot ang kahingpitan sa iyang kapungot, ug ang mga matarong panalipdan, gani hangtod sa kalaglagan sa ilang mga kaaway pinaagi sa kalayo. Mao nga ang mga matarong dili angayang mahadlok; kay miingon ang propeta, sila pagaluwason, bisan kon kini pinaagi sa kalayo.\n\n18 Tan-awa, akong mga igsuong lalaki, sultihan ko kamo nga kini nga mga butang moabot sa dili madugay; oo, gani ang dugo, ug kalayo, ug hinungaw sa aso seguradong moabot; ug gikinahanglan kining mahitabo ibabaw sa yuta; ug moabot kini sa mga tawo sumala sa unod kon magmagahi sila sa ilang mga kasingkasing batok sa Balaan sa Israel.\n\n19 Kay tan-awa, ang mga matarong dili malaglag; kay ang panahon moabot gayod nga tanan sila kinsa makig-away batok sa Zion ipahimulag.\n\n20 Ug ang Ginoo mag-andam gayod og agianan alang sa iyang katawhan, ngadto sa katumanan sa mga pulong ni Moises, nga iyang gipamulong, nga nag-ingon: Usa ka propeta ang patungahon sa Ginoo nga inyong Dios nganha kaninyo, sama kanako; kaniya maminaw kamo sa tanan nga butang bisan unsa nga iyang isulti kaninyo. Ug mahitabo nga ang tanan nga dili maminaw niana nga propeta ipahimulag gikan sa katawhan.\n\n21 Ug karon ako, si Nephi, mopahayag kaninyo, nga kini nga propeta nga gihisgotan ni Moises mao ang Usa nga Balaan sa Israel; mao nga mohimo siya og paghukom subay sa matarong nga paagi.\n\n22 Ug ang mga matarong dili angayang mahadlok, kay sila kadtong dili pagalibogon. Kondili ang gingharian sa yawa, nga pagatukoron taliwala sa mga anak sa katawhan, diin nga gingharian gitukod taliwala kanila nga anaa sa unod—\n\n23 Kay ang panahon dali nga moabot diin ang tanan nga simbahan nga gitukod aron makaangkon og bahandi, ug kadtong gitukod aron makaangkon og gahom sa unod, ug niadtong gitukod aron mahimong bantogan sa mga mata sa kalibotan, ug niadtong nagtinguha sa kahigal sa unod ug sa mga butang sa kalibotan, ug sa pagbuhat sa tanang matang sa kadaotan; oo, sa kataposan, niadtong tanan nga nasakop sa gingharian sa yawa sila ang angayan nga mahadlok, ug mangurog, ug matay-og; sila kadtong ihagsa ngadto sa yuta; sila kadtong angay nga daoban sama sa mga dagami; ug kini sumala sa mga pulong sa propeta.\n\n24 Ug ang panahon dali nga moabot nga ang mga matarong giyahan gayod sama sa mga nati diha sa kwadra, ug ang Usa nga Balaan sa Israel maghari gayod diha sa kamandoan, ug kusog, ug gahom, ug dako nga himaya.\n\n25 Ug siya mopundok sa iyang mga anak gikan sa upat ka suok sa yuta; ug ihapon niya ang iyang karnero, ug sila makaila kaniya; ug adunay usa ka panon ug usa ka magbalantay; ug pakaonon niya ang iyang karnero, ug diha kaniya sila makakita og katugwayan.\n\n26 Ug tungod sa pagkamatarong sa iyang katawhan, si Satanas walay gahom; mao nga siya dili buhian sulod sa daghan nga katuigan; kay siya walay gahom sa mga kasingkasing sa katawhan, kay magpuyo sila sa pagkamatarong, ug ang Usa nga Balaan sa Israel maghari.\n\n27 Ug karon tan-awa, ako, si Nephi, moingon kaninyo nga kining tanan nga butang moabot gayod sumala sa unod.\n\n28 Apan, tan-awa, ang tanan nga kanasoran, kaliwatan, pinulongan, ug katawhan magpuyo nga luwas diha sa Usa nga Balaan sa Israel kon ugaling sila maghinulsol.\n\n29 Ug karon ako, si Nephi, motapos na; kay dili na ako mosulti pa og dugang mahitungod niini nga mga butang.\n\n30 Mao nga, akong mga igsuong lalaki, manghinaot ko nga kamo mohunahuna nga ang mga butang nga nasulat sa mga palid nga tumbaga tinuod; ug nga kini nagpamatuod nga ang tawo kinahanglan nga magmasulundon sa mga sugo sa Dios.\n\n31 Mao nga kamo dili gayod angay nga maghunahuna nga ako ug ang akong amahan lamang ang mipamatuod, ug usab mitudlo niini. Mao nga kon kamo magmasulundon sa mga sugo, ug molahutay hangtod sa kataposan, kamo maluwas sa kataposang adlaw. Ug mao gayod kini. Amen.\n\n", "2-ne 1": "[center][font_size=26]Ang Ikaduhang Basahon ni Nephi[/font_size][/center]\n\nUsa ka asoy sa kamatayon ni Lehi. Ang mga igsuong lalaki ni Nephi mibatok kaniya. Ang Ginoo mipasidaan ni Nephi sa pag-adto sa kamingawan. Ang iyang mga pagpanaw sa kamingawan, ug uban pa.\n\n[center][font_size=26]Kapitulo 1[/font_size][/center]\n\n[i]Si Lehi nanagna bahin sa usa ka yuta sa kalingkawasan—Ang iyang binhi tibulaagon ug silotan kon ilang isalikway ang Usa nga Balaan sa Israel—Siya miawhag sa iyang mga anak nga lalaki sa pagsul-ob sa taming sa pagkamatarong. Mga 588–570 B.C.[/i]\n\n1 Ug karon nahitabo nga human ako, si Nephi, mitapos sa pagtudlo sa akong mga igsuong lalaki, ang among amahan, nga si Lehi, namulong usab og daghan nga butang ngadto kanila, ug misaysay ngadto kanila, unsa ka talagsaon ang mga butang nga gihimo sa Ginoo alang kanila sa pagdala kanila pagawas sa yuta sa Jerusalem.\n\n2 Ug namulong siya ngadto kanila mahitungod sa ilang mga pagsupil didto sa katubigan, ug sa mga kaluoy sa Dios sa pagluwas sa ilang kinabuhi, nga sila wala mangalunod sa dagat.\n\n3 Ug namulong usab siya ngadto kanila mahitungod sa yutang saad, nga ilang naangkon—pagkamaluluy-on sa Ginoo sa pagpahimangno kanamo nga kami mopalayo gikan sa yuta sa Jerusalem.\n\n4 Kay, tan-awa, miingon siya, nakakita ako og panan-awon, diin ako nasayod nga ang Jerusalem nalaglag; ug kon kita nagpabilin pa sa Jerusalem kita usab unta nangamatay.\n\n5 Apan, miingon siya, bisan pa sa atong mga kasakit, atong naangkon ang yutang saad, usa ka yuta nga pinili labaw pa sa ubang mga yuta; usa ka yuta nga gipakigsaad sa Ginoong Dios kanako nga mahimong yuta nga kabilin sa akong binhi. Oo, ang Ginoo mipakigsaad niini nga yuta ngari kanako, ug sa akong mga anak hangtod sa hangtod, ug usab sa tanan kinsa pagadad-on pagawas sa laing mga nasod pinaagi sa kamot sa Ginoo.\n\n6 Mao nga, ako, si Lehi, nanagna sumala sa impluwensya sa Espiritu nga ania kanako, nga walay makaanhi niini nga yuta gawas kon sila dad-on pinaagi sa kamot sa Ginoo.\n\n7 Mao nga, kini nga yuta ipahinungod ngadto kaniya kinsa iyang dad-on dinhi. Ug kon mahitabo nga moalagad sila kaniya sumala sa mga sugo nga iyang gihatag, mamahimo kining usa ka yuta sa kalingkawasan ngadto kanila; mao nga, dili gayod sila madala sa pagkabihag; kon mahitabo man, kana tungod sa pagkadaotan; kay kon ang pagkadaotan mopatigbabaw tunglohon ang yuta tungod kanila, apan ngadto sa mga matarong kini panalanginan hangtod sa hangtod.\n\n8 Ug tan-awa, usa kini ka kaalam nga kini nga yuta tagoan una gikan sa kasayoran sa ubang kanasoran; kay tan-awa, daghang kanasoran ang mopuno sa mao nga yuta, nga wala na unyay dapit alang sa usa ka kabilin.\n\n9 Mao nga, ako, si Lehi, nakadawat og saad, nga kon kadtong kinsa dad-on sa Ginoong Dios palayo sa yuta sa Jerusalem motuman sa iyang mga sugo, mouswag sila niini nga yuta; ug itago sila gikan sa ubang kanasoran, aron ilang maangkon kini nga yuta alang sa ilang kaugalingon. Ug kon motuman sila sa iyang mga sugo panalanginan sila dinhi niini nga yuta, ug walay usa nga mosamok kanila, ni moilog sa yuta nga ilang kabilin; ug magpuyo sila nga luwas hangtod sa hangtod.\n\n10 Apan tan-awa, kon moabot ang panahon nga mokunhod sila ngadto sa pagkawalay pagtuo, human nga sila makadawat sa ingon ka talagsaon nga mga panalangin gikan sa kamot sa Ginoo—sa pagkaadunay kahibalo bahin sa paglalang sa yuta, ug sa tanang katawhan, nga nasayod sa talagsaon ug kahibulongang mga buhat sa Ginoo gikan sa paglalang sa kalibotan; sa pagkaadunay gahom nga gihatag kanila aron mabuhat ang tanang butang pinaagi sa pagtuo; sa pagkaaduna sa tanan nga sugo sukad pa sa sinugdanan, ug gidala pinaagi sa iyang walay kinutobang pagkamaayo dinhi niining bililhon nga yutang saad—tan-awa, ako moingon, kon ang adlaw moabot nga sila mosalikway sa Usa nga Balaan sa Israel, ang tinuod nga Mesiyas, nga ilang Manunubos ug ilang Dios, tan-awa, ang iyang mga paghukom nga makiangayon moabot ngadto kanila.\n\n11 Oo, dad-on niya ang ubang kanasoran ngadto kanila, ug siya mohatag ngadto kanila og gahom, ug kuhaon niya gikan kanila ang mga yuta nga ilang gipanag-iya, ug siya motibulaag ug mosakit kanila.\n\n12 Oo, samtang ang usa ka henerasyon mapulihan sa laing henerasyon adunay mga pagpaagas sa dugo, ug grabeng mga pagsilot modangat kanila; mao nga, akong mga anak nga lalaki, manghinaot ko nga kamo mahinumdom; oo, manghinaot ko nga patalinghogan ninyo ang akong mga pulong.\n\n13 O nga kamo mahigmata; mahigmata gikan sa halawom nga pagkatulog, oo, gani gikan sa pagkatulog sa impiyerno, ug mowakli sa makalilisang nga mga kadena nga gigapos kaninyo, nga mao ang mga kadena nga migapos sa mga anak sa katawhan, nga sila gibihag ngadto sa walay kataposang bung-aw sa pagkauyamot ug pagkaalaot.\n\n14 Pagmata! ug bangon gikan sa abog, ug patalinghogi ang mga pulong sa nagkurog nga ginikanan, kansang lawas inyo unyang ipahimutang sa mabugnaw ug hilom nga lubnganan, diin walay magpapanaw nga makabalik; pipila na lang ka adlaw ug ako mobiya na niini nga yuta.\n\n15 Apan tan-awa, ang Ginoo mitubos sa akong kalag gikan sa impyerno; akong nakita ang iyang himaya, ug gigakos ako sa kahangtoran sa mga bukton sa iyang gugma.\n\n16 Ug ako nagtinguha nga inyong hinumdoman ang pagtuman sa mga balaod ug mga paghukom sa Ginoo; tan-awa, kini ang naghasol sa akong kalag gikan pa sa sinugdanan.\n\n17 Ang akong kasingkasing nabug-atan sa kasubo sa managlahing higayon, kay nahadlok ko nga basin sa katig-a sa inyong kasingkasing ang Ginoo nga inyong Dios mopakita sa kapuno sa iyang kasuko nganha kaninyo, nga kamo ipahimulag ug malaglag hangtod sa hangtod;\n\n18 O, nga ang usa ka tunglo modangat kaninyo sulod sa daghang kaliwatan; ug duawon kamo sa espada, ug sa kagutom, ug dumtan, ug dalhon sumala sa pagbuot ug pagbihag sa yawa.\n\n19 O akong mga anak nga lalaki, unta dili modangat kaninyo kining mga butanga, apan unta mahimo kamong pinili ug pinalabi nga katawhan sa Ginoo. Apan tan-awa, ang iyang pagbuot maoy matuman; kay ang iyang mga paagi matarong hangtod sa hangtod.\n\n20 Ug miingon siya nga: Kon tumanon ninyo ang akong mga sugo kamo mouswag sa yuta; apan kon dili ninyo tumanon ang akong mga sugo kamo ipahimulag gikan sa akong atubangan.\n\n21 Ug karon aron ang akong kalag makabaton og kamaya diha kaninyo, ug aron ang akong kasingkasing mobiya nga malipayon niini nga kalibotan tungod kaninyo, aron dili ako magdala og kaguol ug kasubo ngadto sa lubnganan, bangon gikan sa abog, akong mga anak nga lalaki, ug pagpakalalaki, ug palig-una ang pagkausa sa hunahuna ug ang pagkausa sa kasingkasing, magkahiusa sa tanang butang, aron dili kamo madala sa pagkabihag;\n\n22 Aron dili kamo matunglo og masakit nga tunglo; ug usab, aron dili kamo mahiagom sa kasuko sa makiangayon nga Dios diha kaninyo, ngadto sa kalaglagan, oo, sa walay kataposang kalaglagan sa kalag ug lawas.\n\n23 Pagmata, akong mga anak nga lalaki; isul-ob ang taming sa pagkamatarong. Iwakli ang mga kadena nga naggapos kaninyo, ug panggawas kamo gikan sa kangiob, ug bangon gikan sa abog.\n\n24 Ayaw na kamo pagsupil batok sa inyong igsuong lalaki, kansang mga panglantaw mahimayaon, ug kinsa nagtuman sa mga sugo sukad sa panahon nga kita mibiya sa Jerusalem; ug kinsa nahimo nga instrumento sa mga kamot sa Dios, sa pagdala kanato paingon sa yutang saad; kay kon dili pa tungod kaniya, kita nangamatay na unta sa kagutom didto sa kamingawan; bisan pa niana, kamo nagtinguha sa pagkuha sa iyang kinabuhi; oo, ug nag-antos siya og hilabihang kasubo tungod kaninyo.\n\n25 Ug nahadlok ako sa hilabihan ug nangurog tungod kaninyo, basin og mag-antos siya pag-usab; kay tan-awa, gipasanginlan ninyo siya nga nagtinguha sa gahom ug katungod labaw kaninyo; apan sayod ako nga wala siya magtinguha og gahom ug katungod labaw kaninyo, apan siya nagtinguha sa himaya sa Dios, ug sa inyong kaugalingon nga mahangtorong kaayohan.\n\n26 Ug nagbagulbol kamo tungod kay siya walay lipod-lipod nga misulti diha kaninyo. Kamo miingon nga migamit siya og mahait nga pulong; miingon kamo nga siya nasuko kaninyo; apan tan-awa, ang iyang pulong nga mahait mao ang mahait nga gahom sa pulong sa Dios nga anaa kaniya; ug ang inyong giingon nga kasuko mao ang kamatuoran, sumala sa unsay anaa sa Dios, nga dili niya kapugngan, nagpakita sa walay pagpanuko mahitungod sa inyong pagkadaotan.\n\n27 Ug gikinahanglan gayod nga ang gahom sa Dios mag-uban kaniya, gani ngadto sa iyang pagmando kaninyo nga kinahanglan ninyong sundon. Apan tan-awa, dili to siya, kondili ang Espiritu sa Ginoo nga anaa kaniya, mao ang mipabuka sa iyang ba-ba sa paglitok nga siya dili makapugong niini.\n\n28 Ug karon, Laman, akong anak, ug usab Lemuel ug Sam, ug usab akong mga anak kinsa mga anak ni Ishmael, tan-awa, kon kamo mopatalinghog sa tingog ni Nephi kamo dili malaglag. Ug kon kamo mopatalinghog kaniya ako mobilin kaninyo og usa ka panalangin, oo, gani ang akong una nga panalangin.\n\n29 Apan kon kamo dili mopatalinghog kaniya akong bakwion ang akong una nga panalangin, oo, gani ang akong panalangin, ug kini mahiadto kaniya.\n\n30 Ug karon Zoram, mamulong ako kanimo: Tan-awa, ikaw ang sulugoon ni Laban; bisan pa, ikaw gidala gikan sa yuta sa Jerusalem, ug nasayod ako nga ikaw tinuod nga higala sa akong anak, nga si Nephi, hangtod sa hangtod.\n\n31 Mao nga, tungod kay ikaw nagmatinud-anon, ang imong binhi panalanginan uban sa iyang binhi, nga sila magpuyo nga mauswagon sa taas nga panahon dinhi niini nga yuta; ug walay bisan unsa, gawas lang sa pagkadaotan taliwala kanila, ang modaot o mopakgang sa ilang pag-uswag dinhi niini nga yuta hangtod sa hangtod.\n\n32 Mao nga, kon motuman kamo sa mga sugo sa Ginoo, gipahinungod sa Ginoo kini nga yuta alang sa kaseguroan sa imong binhi uban sa binhi sa akong anak nga lalaki.\n\n", "2-ne 2": "[center][font_size=26]Kapitulo 2[/font_size][/center]\n\n[i]Ang katubsanan moabot pinaagi sa Balaan nga Mesiyas—Ang kagawasan sa pagpili (kabubut-on) gikinahanglan alang sa pagpakabuhi ug pag-uswag—Si Adan napukan aron ang mga tawo mahimo—Ang mga tawo gawasnon nga mopili sa kalingkawasan ug sa kinabuhing dayon. Mga 588–570 B.C.[/i]\n\n1 Ug karon, Jacob, mamulong ako kanimo: Ikaw ang akong kamagulangang anak sa mga adlaw sa akong kalisdanan sa kamingawan. Ug tan-awa, sa imong pagkabata giantos nimo ang mga kasakit ug hilabihan nga kasubo, tungod sa kabangis sa imong mga igsuong lalaki.\n\n2 Bisan pa niana, Jacob, akong kamagulangan nga anak sa kamingawan, ikaw nasayod sa pagkatalagsaon sa Dios; ug ipahinungod niya ang imong mga kasakit alang sa imong kaayohan.\n\n3 Mao nga, ang imong kalag mabulahan, ug magpuyo ikaw nga luwas uban sa imong igsuong lalaki nga si Nephi; ug ang imong mga adlaw igahin sa pagpangalagad sa imong Dios. Mao nga, sayod ako nga ikaw natubos na, tungod sa pagkamatarong sa imong Manunubos; kay imong nasabtan nga sa kahingpitan sa panahon moanhi siya nga magdala og kaluwasan ngadto sa katawhan.\n\n4 Ug imong nakita sa imong kabatan-on ang iyang himaya; mao nga, ikaw bulahan sama kanila kinsa iyang pangalagaran sa mortal nga lawas; kay ang Espiritu mao ra gihapon, kagahapon, karon, ug hangtod sa hangtod. Ug ang dalan giandam gikan sa pagkapukan sa tawo, ug ang kaluwasan walay bayad.\n\n5 Ug ang katawhan gitudloan sa igo aron sila mahibalo sa maayo gikan sa daotan. Ug ang balaod gihatag ngadto sa katawhan. Ug pinaagi sa balaod walay tawo nga pagamatarongon; o, pinaagi sa balaod mapahimulag ang katawhan. Oo, pinaagi sa temporal nga balaod sila gipahimulag; ug usab, pinaagi sa espirituhanong balaod mahilayo sila gikan niana nga maayo, ug mahimong mga alaot hangtod sa hangtod.\n\n6 Mao nga, ang katubsanan mahitabo pinaagi sa Balaan nga Mesiyas; kay siya puno sa grasya ug kamatuoran.\n\n7 Tan-awa, gihalad niya ang iyang kaugalingon nga usa ka sakripisyo alang sa sala, sa pagtuman sa mga katuyoan sa balaod, ngadto sa tanan nga adunay masulub-on nga kasingkasing ug mahinulsolon nga espiritu; ug walay laing makahimo aron ang mga katuyoan sa balaod matuman.\n\n8 Mao nga, labihan ka mahinungdanon nga kining mga butanga mapahibalo ngadto sa mga lumulupyo sa yuta, aron masayod sila nga walay tawo nga makapuyo atubangan sa Dios, gawas kon pinaagi sa maayong buhat, ug kaluoy, ug grasya sa Balaan nga Mesiyas, kinsa mitugyan sa iyang kinabuhi sumala sa unod, ug mibawi og balik niini pinaagi sa gahom sa Espiritu, aron iyang mapahitabo ang pagkabanhaw sa mga patay, isip maoy una nga mabanhaw.\n\n9 Mao nga, siya mao ang unang mga bunga sa Dios, tungod kay siya ang mangamuyo alang sa tanang anak sa katawhan; ug sila nga motuo kaniya maluwas.\n\n10 Ug tungod sa pagpataliwala alang sa tanan, ang tanang katawhan moduol ngadto sa Dios; mao nga, mobarog sila sa iyang atubangan, aron iyang hukman pinasubay sa kamatuoran ug pagkabalaan nga anaa kaniya. Mao nga ang mga katuyoan sa balaod nga gihatag sa Usa nga Balaan, aron ipatuman ang gipauban nga silot, diin kana nga silot nga gipauban maoy kaatbang nianang gipauban nga kalipay, aron matuman ang mga katuyoan sa pag-ula—\n\n11 Kay gikinahanglan gayod, nga adunay kaatbang sa tanang butang. Kay kon dili, akong kamagulangang anak sa kamingawan, ang pagkamatarong dili gayod mahitabo, ni ang pagkadaotan, ni ang pagkabalaan o kasakitan, ni pagkamaayo o pagkangil-ad. Mao nga, ang tanang butang mao gayod ang kahiusahan sa nagkalainlaing bahin; mao nga, kon walay kaatbang, seguradong magpabilin kini nga sama sa patay, nga walay kinabuhi ni kamatayon, walay pagkadunot ni pagkadili madunot, kalipay ni kasakitan, ug walay pagkaamgo ni kakulang sa pagkaamgo.\n\n12 Mao nga, seguradong namugna unta kini isip butang nga walay pulos; mao nga wala untay hinungdan ang katuyoan sa paglalang niini. Mao nga, kini nga butang segurado nga moguba sa kaalam sa Dios ug sa iyang mahangtoron nga mga katuyoan, ug usab sa gahom, ug sa kaluoy, ug sa kaangayan sa Dios.\n\n13 Ug kon moingon kamo nga walay balaod, moingon usab kamo nga walay sala. Kon moingon kamo nga walay sala, moingon usab kamo nga walay pagkamatarong. Ug kon walay pagkamatarong walay kalipay. Ug kon walay pagkamatarong ni kalipay walay silot ni pagkaalaot. Ug kon wala kining mga butanga walay Dios. Ug kon walay Dios wala kita, ni ang yuta; kay wala untay paglalang sa mga butang, ni butang nga makalihok ni butang nga palihokon; mao nga ang tanan nga butang mahanaw.\n\n14 Ug karon, akong mga anak, mamulong ako kaninyo niini nga mga butang alang sa inyong kaayohan ug sa pagkat-on; kay adunay Dios, ug siya ang milalang sa tanan nga butang, sa kalangitan ug sa yuta, ug sa tanan nga butang nga anaa niini, mga butang nga makalihok ug mga butang nga palihokon.\n\n15 Ug aron mahitabo ang hinungdan sa iyang mahangtoron nga mga katuyoan sa tawo, human nga iyang gilalang ang atong unang mga ginikanan, ug ang mga hayop sa umahan ug ang mga langgam sa kahanginan, ug sa ato pa, ang tanang butang nga nalalang, kinahanglan gayod nga adunay kaatbang; gani ang gidili nga bunga maoy kaatbang sa kahoy sa kinabuhi; ang usa tam-is ug ang usa pait.\n\n16 Mao nga, ang Ginoong Dios mihatag sa tawo sa abilidad aron siya makalihok sa iyang kaugalingon. Mao nga, ang tawo dili makalihok sa iyang kaugalingon gawas kon siya pagaagnihon sa usa o sa pikas.\n\n17 Ug ako, si Lehi, sumala sa mga butang nga akong nabasa, makahunahuna gayod nga ang usa ka anghel sa Dios, sumala niana nga nahisulat, nahulog gikan sa langit; mao nga, siya nahimong yawa, nagtinguha niana nga daotan sa atubangan sa Dios.\n\n18 Ug tungod kay nahulog siya gikan sa langit, ug nahimong alaot hangtod sa hangtod, gitinguha usab niya ang kaalaotan sa tanang katawhan. Mao nga, miingon siya ngadto kang Eva, oo, gani kana nga karaang bitin, kinsa mao ang yawa, kinsa mao ang amahan sa tanang bakak, mao nga miingon siya: Kaon sa gidili nga bunga, ug ikaw dili mamatay, apan ikaw mahimo nga sama sa Dios, masayod sa maayo ug sa daotan.\n\n19 Ug human si Adan ug si Eva nakakaon sa gidili nga bunga gihinginlan sila pagawas sa tanaman sa Eden, aron mag-ugmad sa yuta.\n\n20 Ug nanganak sila; oo, gani ang pamilya sa tibuok yuta.\n\n21 Ug ang mga adlaw sa mga anak sa tawo gilugwayan, sumala sa kabubut-on sa Dios, aron sila makahinulsol samtang anaa pa sa unod; mao nga, ang ilang kahimtang nahimo nga kahimtang sa pagsulay, ug ang ilang panahon gilugwayan, sumala sa mga sugo nga gihatag sa Ginoong Dios ngadto sa mga anak sa katawhan. Kay mihatag siya og sugo nga ang tanang katawhan kinahanglan nga maghinulsol; kay gipakita niya sa tanan nga katawhan nga sila nahisalaag, tungod sa kalapasan sa ilang mga ginikanan.\n\n22 Ug karon, tan-awa, kon si Adan wala pa makalapas wala unta siya mapukan, apan nagpabilin unta sa tanaman sa Eden. Ug ang tanan nga butang nga nalalang segurado unta nga nagpabilin sa samang kahimtang human nga kini gilalang; ug segurado unta nga kini nagpabilin hangtod sa hangtod, ug walay kataposan.\n\n23 Ug wala unta sila makabaton og mga anak; mao nga nagpabilin unta sila sa kahimtang nga walay alamag, dili makasinati og kalipay, kay sila walay nahibaloan nga pagkaalaot; walay himoon nga maayo, kay sila walay nailhang sala.\n\n24 Apan tan-awa, ang tanan nga butang gihimo pinaagi sa kaalam kaniya kinsa nasayod sa tanan nga butang.\n\n25 Si Adan napukan aron ang mga tawo maanaa; ug ang mga tawo anaa, aron sila makabaton og kamaya.\n\n26 Ug ang Mesiyas moanhi sa kahingpitan sa panahon, aron iyang matubos ang mga anak sa mga tawo gikan sa pagkapukan. Ug tungod kay sila natubos gikan sa pagkapukan nahimo silang gawasnon hangtod sa hangtod, nahibalo sa maayo gikan sa daotan; aron molihok alang sa ilang kaugalingon ug dili kay palihokon, gawas kon pinaagi sa silot nga ipahamtang sa balaod nianang mahinungdanon ug kataposang adlaw, sumala sa mga sugo nga gihatag sa Dios.\n\n27 Mao nga, ang mga tawo gawasnon sumala sa unod; ug ang tanan nga butang nga gikinahanglan sa tawo ihatag nganha kanila. Ug gawasnon silang mopili sa kalingkawasan ug sa kinabuhing dayon, pinaagi sa halangdon nga Tigpataliwala sa tanang katawhan, o sa pagpili sa pagkabihag ug sa kamatayon, sumala sa pagkabihag ug sa gahom sa yawa; kay tinguha niya nga ang tanang katawhan maalaot sama kaniya.\n\n28 Ug karon, akong mga anak, manghinaot ko nga kamo mosalig sa halangdon nga Tigpataliwala, ug mopatalinghog sa iyang mahinungdanon nga mga sugo; ug magmatinud-anon sa iyang mga pulong, ug mopili sa kinabuhing dayon, sumala sa kabubut-on sa iyang Balaang Espiritu;\n\n29 Ug dili mopili sa walay kataposang kamatayon, sumala sa kabubut-on sa unod ug sa daotan nga anaa niana, nga naghatag sa espiritu sa yawa og gahom sa pagbihag, sa pagdala kaninyo ngadto sa impiyerno, nga siya modumala kaninyo sa iyang kaugalingong gingharian.\n\n30 Namulong ako kaninyong tanan niining pipila ka pulong, akong mga anak, niining kataposang mga adlaw sa akong pagsulay; ug ako mipili sa maayo nga bahin, sumala sa mga pulong sa propeta. Ug ako walay laing tuyo gawas sa walay kataposang kaayohan sa inyong mga kalag. Amen.\n\n", "2-ne 3": "[center][font_size=26]Kapitulo 3[/font_size][/center]\n\n[i]Si Jose sa Ehipto nakakita sa mga Nephita pinaagi sa panan-awon—Nanagna siya bahin ni Joseph Smith, ang manalagna sa ulahing mga adlaw; kang Moises, kinsa moluwas sa Israel; ug sa pagtungha sa Basahon ni Mormon. Mga 588–570 B.C.[/i]\n\n1 Ug karon ako mamulong kanimo, Joseph, akong kamanghoran. Ikaw natawo didto sa kamingawan sa akong mga kasakit; oo, sa mga adlaw sa akong labing dako nga kasubo gipakatawo ikaw sa imong inahan.\n\n2 Ug hinaot nga ang Ginoo mopahinungod usab nganha kanimo niini nga yuta, nga usa ka labing bililhon nga yuta, isip imong kabilin ug kabilin sa imong mga binhi uban sa imong mga igsuong lalaki, alang sa imong kaseguroan hangtod sa hangtod, kon tumanon ninyo ang mga sugo sa Usa nga Balaan sa Israel.\n\n3 Ug karon, Joseph, akong kamanghoran, kinsa akong gidala pagawas sa kamingawan sa akong mga kasakit, hinaot nga ang Ginoo manalangin kanimo sa hangtod, kay ang imong mga binhi dili hingpit nga malaglag.\n\n4 Kay tan-awa, ikaw ang bunga sa akong mga bat-ang; ug ako kaliwat ni Jose kinsa gidala nga bihag ngadto sa Ehipto. Ug mahinungdanon ang mga pakigsaad sa Ginoo nga iyang gihimo ngadto kang Jose.\n\n5 Mao nga, nakita gayod ni Jose ang atong panahon. Ug nakadawat siya og saad sa Ginoo nga gikan sa bunga sa iyang mga bat-ang moandam ang Ginoong Dios og usa ka matarong nga sanga ngadto sa balay ni Israel; dili ang Mesiyas, apan usa ka sanga nga pagaputlon, bisan pa niana, pagahinumdoman sumala sa mga pakigsaad sa Ginoo nga ang Mesiyas ipakita ngadto kanila sa ulahing mga adlaw, sa gamhanang paagi, nga mopagawas kanila gikan sa kangitngit ngadto sa kahayag—oo, gikan sa nakatago nga kangitngit ug gikan sa pagkabihag ngadto sa kagawasan.\n\n6 Kay si Jose nagpamatuod gayod, nga nag-ingon: Usa ka manalagna ang andamon sa Ginoo nga akong Dios, kinsa mahimong pinili nga manalagna alang sa bunga sa akong mga bat-ang.\n\n7 Oo, sa tinuod miingon si Jose: Sa ingon niini ang Ginoo misulti ngari kanako: Usa ka pinili nga manalagna ang akong andamon gikan sa bunga sa imong mga bat-ang; ug pagatahoron siya pag-ayo sa bunga sa imong mga bat-ang. Ug nganha kaniya mohatag ako og sugo nga mohimo siya og usa ka buhat alang sa bunga sa imong mga bat-ang, nga iyang kaigsuonang lalaki, nga bililhon kaayo ngadto kanila, gani sa pagdala kanila ngadto sa kahibalo sa mga pakigsaad nga akong gihimo ngadto sa imong mga amahan.\n\n8 Ug hatagan ko siya og usa ka sugo nga siya walay laing buhaton, gawas sa buluhaton nga akong isugo kaniya. Ug ako mohimo kaniya nga halangdon sa akong mga mata; kay siya magabuhat sa akong buluhaton.\n\n9 Ug mamahimo siyang halangdon sama kang Moises, kinsa akong giingon nga akong andamon alang kaninyo, sa pagluwas sa akong katawhan, O balay ni Israel.\n\n10 Ug si Moises ang akong andamon sa pagluwas sa akong katawhan gikan sa yuta sa Ehipto.\n\n11 Apan usa ka manalagna ang akong andamon gikan sa bunga sa imong mga bat-ang; ug kaniya ako mohatag og gahom sa pagdala sa akong pulong ngadto sa mga binhi sa imong mga bat-ang—ug dili lamang sa pagdala sa akong pulong, miingon ang Ginoo, apan sa pagdani kanila mahitungod sa akong pulong, nga anaa na kanila.\n\n12 Mao nga, ang bunga sa imong mga bat-ang mosulat; ug ang bunga sa mga bat-ang ni Juda mosulat; ug kana nga mahisulat pinaagi sa bunga sa imong mga bat-ang, ug kana usab nga mahisulat pinaagi sa bunga sa mga bat-ang ni Juda, magkahiusa sa pagsumpo sa sayop nga mga doktrina ug sa pagtapos sa mga panagbingkil, ug sa pagpahiluna og kalinaw taliwala sa bunga sa imong mga bat-ang, ug sa pagdala kanila ngadto sa kahibalo mahitungod sa ilang mga amahan sa ulahing mga adlaw, ug usab sa kahibalo mahitungod sa akong mga pakigsaad, miingon ang Ginoo.\n\n13 Ug gikan sa kahuyang pagahimoon siya nga lig-on, niana nga adlaw nga ang akong buhat pagasugdan taliwala sa akong tanan nga katawhan, ngadto sa pagpahiuli kanimo, O balay ni Israel, miingon ang Ginoo.\n\n14 Ug sa ingon niana nanagna si Jose, nga nag-ingon: Tan-awa, kana nga manalagna panalanginan sa Ginoo; ug sila nga magtinguha sa paglaglag kaniya pagasumpoon; kay kini nga saad nga akong naangkon gikan sa Ginoo, bahin sa bunga sa akong mga bat-ang, matuman gayod. Tan-awa, nakaseguro ako sa katumanan niini nga saad;\n\n15 Ug ang iyang ngalan tawagon sama sa akong ngalan; ug sama kini sa ngalan sa iyang amahan. Ug mahisama siya kanako; kay ang butang nga ipagawas sa Ginoo pinaagi sa iyang kamot, pinaagi sa gahom sa Ginoo modala sa akong katawhan ngadto sa kaluwasan.\n\n16 Oo, sa ingon niana nanagna si Jose: Nakaseguro ako niini nga butang, gani sama nga ako nakaseguro sa saad ni Moises; kay ang Ginoo miingon ngari kanako, nga akong panalipdan ang imong binhi hangtod sa hangtod.\n\n17 Ug ang Ginoo miingon: mag-andam ako og usa ka Moises; ug hatagan nako siya og gahom pinaagi sa usa ka sungkod; ug hatagan nako siya og kaalam sa pagsulat. Apan dili nako paluagon ang iyang dila nga makapamulong siya og daghan, kay ako dili mohimo kaniya nga gamhanan sa pagpamulong. Apan akong isulat nganha kaniya ang akong balaod, pinaagi sa tudlo sa kaugalingon nakong kamot; ug mag-andam ako og usa ka tigpamâ-bâ alang kaniya.\n\n18 Ug ang Ginoo miingon usab ngari kanako: Mag-andam ako og kaayohan ngadto sa bunga sa imong mga bat-ang; ug mopili ako og tigpamâ-bâ alang kaniya. Ug ako, tan-awa, akong itugot nga siya mosulat sa sinulat sa bunga sa imong mga bat-ang, ngadto sa bunga sa imong mga bat-ang; ug ang tigpamâ-bâ sa imong mga bat-ang mopahibalo niini.\n\n19 Ug ang mga pulong nga iyang isulat mao ang mga pulong nga angay modangat ngadto sa bunga sa imong mga bat-ang tungod sa akong kaalam. Ug mahisama kini nga ang bunga sa imong mga bat-ang namulong ngadto kanila gikan sa abog; kay ako nasayod sa ilang pagtuo.\n\n20 Ug mamulong sila gikan sa abog; oo, gani mamulong og paghinulsol ngadto sa ilang mga igsuong lalaki, bisan human molabay kanila ang daghang henerasyon. Ug mahitabo nga ang ilang pagpangamuyo madungog, gani sumala sa kayano sa ilang mga pulong.\n\n21 Tungod sa ilang pagtuo ang ilang mga pulong mogula gikan sa akong ba-ba ngadto sa ilang mga igsuong lalaki nga mga bunga sa imong mga bat-ang; ug ang kahuyang sa ilang mga pulong akong himoon nga lig-on pinaagi sa ilang pagtuo, ngadto sa paghinumdom sa akong pakigsaad nga akong gihimo ngadto sa imong mga amahan.\n\n22 Ug karon, tan-awa, Joseph akong anak, sa ingon niini nga paagi ang akong amahan sa karaang panahon nanagna.\n\n23 Mao nga, tungod niini nga pakigsaad bulahan ikaw; kay ang imong binhi dili pagalaglagon, kay sila mopatalinghog sa mga pulong sa basahon.\n\n24 Ug adunay mobarog nga usa ka gamhanan taliwala kanila, kinsa mobuhat og daghan kaayong kaayohan, sa pulong ug sa buhat, isip usa ka instrumento sa mga kamot sa Dios, pinaagi sa talagsaong pagtuo, sa pagbuhat og talagsaong mga milagro, ug sa pagbuhat nianang butang nga mahinungdanon sa panan-aw sa Dios, ngadto sa pagpatuman sa daghan nga pagpahiuli sa balay ni Israel, ug sa binhi sa imong mga igsuong lalaki.\n\n25 Ug karon, bulahan ikaw, Joseph. Tan-awa, ikaw bata pa; mao nga patalinghogi ang mga pulong sa imong igsoon nga si Nephi, ug mahitabo kanimo gani sumala sa mga pulong nga akong gipamulong. Hinumdomi ang mga pulong sa imong himatyon nga amahan. Amen.\n\n", "2-ne 4": "[center][font_size=26]Kapitulo 4[/font_size][/center]\n\n[i]Si Lehi mitambag ug mipanalangin sa iyang kaliwatan—Namatay siya ug gilubong—Si Nephi mihimiya sa kamaayo sa Dios—Si Nephi mibutang sa iyang pagsalig ngadto sa Ginoo hangtod sa hangtod. Mga 588–570 B.C.[/i]\n\n1 Ug karon, ako, si Nephi, mamulong mahitungod sa mga panagna nga gipamulong sa akong amahan, mahitungod ni Jose, kinsa gidala ngadto sa Ehipto.\n\n2 Kay tan-awa, siya sa tinuod nanagna gayod mahitungod sa iyang tanan nga binhi. Ug sa mga panagna nga iyang gisulat, diyotay ra ang makalabaw niini. Ug nanagna siya mahitungod kanato, ug sa atong umaabot nga mga henerasyon; ug gisulat kini diha sa mga palid nga tumbaga.\n\n3 Mao nga, human nga ang akong amahan mitapos sa pagpamulong mahitungod sa mga panagna ni Jose, iyang gitawag ang mga anak ni Laman, iyang mga anak nga lalaki, ug iyang mga anak nga babaye, ug miingon ngadto kanila: Tan-awa, akong mga anak nga lalaki, ug akong mga anak nga babaye, kinsa mga anak sa akong kamagulangan, manghinaot ako nga kamo mopatalinghog sa akong mga pulong.\n\n4 Kay ang Ginoong Dios miingon nga: Samtang magtuman kamo sa akong mga sugo mouswag kamo sa yuta; ug kon dili kamo magtuman sa akong mga sugo ipahimulag kamo gikan sa akong atubangan.\n\n5 Apan tan-awa, akong mga anak, dili mahimong moadto ako sa akong lubnganan nga dili magbilin og panalangin diha kaninyo; kay tan-awa, nasayod ako nga kon kamo mapadako sa dalan nga angay ninyong subayon kamo dili mobiya niini.\n\n6 Mao nga, kon tunglohon kamo, tan-awa, ako magbilin sa akong panalangin nganha kaninyo, nga ang pagtunglo kuhaon gikan kaninyo ug ibutang sa mga ulo sa inyong mga ginikanan.\n\n7 Mao nga, tungod sa akong panalangin ang Ginoong Dios dili motugot nga kamo malaglag; mao nga, siya magmaluluy-on nganha kaninyo ug nganha sa inyong binhi hangtod sa hangtod.\n\n8 Ug nahitabo nga dihang nahuman na ang akong amahan sa pagpamulong ngadto sa mga anak ni Laman, gipaadto niya ang mga anak ni Lemuel sa iyang atubangan.\n\n9 Ug namulong siya ngadto kanila nga nag-ingon: Tan-awa, akong mga anak nga lalaki ug mga anak nga babaye, kinsa mga anak sa akong ikaduhang anak nga lalaki; tan-awa magbilin ako diha kaninyo sa samang panalangin nga akong gibilin ngadto sa mga anak ni Laman; mao nga, dili kamo malaglag sa hingpit; apan sa kataposan ang inyong binhi mapanalanginan.\n\n10 Ug nahitabo nga dihang gitapos sa akong amahan ang pagpamulong ngadto kanila, tan-awa, namulong siya ngadto sa mga anak nga lalaki ni Ishmael, oo, ug gani sa iyang tibuok pamilya.\n\n11 Ug dihang nahuman na siya sa pagpamulong ngadto kanila, namulong siya kang Sam, nga nag-ingon: Bulahan ikaw, ug ang imong mga binhi; kay mapanunod nimo ang yuta sama sa imong igsoon nga si Nephi. Ug ang imong binhi pagaiphon uban sa iyang binhi; ug gani ikaw mahisama sa imong igsoon, ug ang imong binhi sama sa iyang binhi; ug ikaw panalanginan sa tanan nimo nga mga adlaw.\n\n12 Ug nahitabo nga human ang akong amahan, nga si Lehi, nakapamulong ngadto sa tanang sakop sa iyang panimalay, sumala sa mga pagbati sa iyang kasingkasing ug sa Espiritu sa Ginoo nga diha kaniya, siya natigulang na. Ug nahitabo nga namatay siya, ug gilubong.\n\n13 Ug nahitabo nga sa wala madugay human sa iyang pagkamatay, si Laman ug si Lemuel ug ang mga anak nga lalaki ni Ishmael nasuko kanako tungod sa mga pahimangno sa Ginoo.\n\n14 Kay ako, si Nephi, napugos sa pagpamulong ngadto kanila, sumala sa iyang pulong; kay nakapamulong ako og daghan nga butang ngadto kanila, ug usab ang akong amahan sa wala pa siya mamatay; daghan niini nga mga pamahayag gisulat diha sa akong uban pang mga palid; kay ang dako nga bahin sa kasaysayan gisulat diha sa akong uban pang mga palid.\n\n15 Ug dinhi niini akong gisulat ang mga butang sa akong kalag, ug ang daghang kasulatan nga gikulit diha sa mga palid nga tumbaga. Kay ang akong kalag nalipay sa mga kasulatan, ug ang akong kasingkasing namalandong niini, ug misulat niini alang sa pagkat-on ug sa kaayohan sa akong mga anak.\n\n16 Tan-awa, ang akong kalag nalipay sa mga butang sa Ginoo; ug ang akong kasingkasing sa kanunay namalandong sa mga butang nga akong nakita ug nadungog.\n\n17 Apan, bisan pa sa talagsaon nga kaayo sa Ginoo, sa pagpakita kanako sa iyang talagsaon ug kahibulongang mga buhat, ang akong kasingkasing nakatuaw: O pagkaalaot ko nga tawo! Oo, ang akong kasingkasing nagmasulub-on tungod sa akong unod; ang akong kalag nagmagul-anon tungod sa akong pagkadaotan.\n\n18 Napalibotan ako, tungod sa mga pagtental ug sa mga sala nga yano ra kaayong mosamok kanako.\n\n19 Ug sa diha nga nagtinguha ako nga maglipay, nag-agulo ang akong kasingkasing tungod sa akong mga sala; bisan pa niana, nasayod ako kinsay akong gisaligan.\n\n20 Ang akong Dios mao ang akong kaabag; siya miagak kanako sa akong mga kasakit didto sa kamingawan; ug iya akong gipanalipdan didto sa katubigan sa lawom nga kadagatan.\n\n21 Gipuno niya ako sa iyang gugma, gani hangtod sa pagkaugdaw sa akong unod.\n\n22 Gipakaulawan niya ang kaalam sa akong mga kaaway, nga mipakurog kanila sa akong atubangan.\n\n23 Tan-awa, gidungog niya ang akong pangamuyo panahon sa adlaw, ug mihatag siya kanako og kahibalo pinaagi sa mga panan-awon panahon sa kagabhion.\n\n24 Ug panahon sa adlaw ako walay kahadlok sa mainitong pag-ampo sa iyang atubangan; oo, ang akong tingog akong gipadangat ngadto sa kahitas-an; ug ang mga anghel mikunsad ug nangalagad ngari kanako.\n\n25 Ug sa mga pako sa iyang Espiritu ang akong lawas gidala ngadto sa hilabihan kataas nga kabukiran. Ug ang akong mga mata nakakita og talagsaong mga butang, oo, gani sobra katalagsaon alang sa tawo; busa gisultihan ako nga dili ko kini isulat.\n\n26 O kon mao man kana, kon ako nakakita sa ingon katalagsaong mga butang, kon ang Ginoo diha sa iyang pagpaubos ngadto sa mga anak sa katawhan miduaw sa mga tawo sa dakong kaluoy, ngano nga ang akong kasingkasing magbangotan ug ang akong kalag magpabilin sa walog sa kasubo, ug ang akong lawas mawad-an og kusog, ug ang akong kusog magkawala, tungod sa akong mga kasakit?\n\n27 Ug nganong magpadaog man ako sa sala, tungod sa akong lawas? Oo, nganong mohatag man ako og higayon sa mga tentasyon, aron nga siya nga daotan makabaton og luna sa akong kasingkasing sa pagwagtang sa akong kalinaw ug pagsakit sa akong kalag? Nganong masuko man ako tungod sa akong kaaway?\n\n28 Pagmata, akong kalag! Ayaw na pagkaluya tungod sa sala. Pagmaya, O akong kasingkasing, ug ayaw na hatagi og luna ang kaaway sa akong kalag.\n\n29 Ayaw kasuko og usab tungod sa akong mga kaaway. Ayaw wad-a ang akong kusog tungod sa akong mga kasakit.\n\n30 Pagmaya, O akong kasingkasing, ug pangamuyo ngadto sa Ginoo, ug moingon: O Ginoo, pagadayegon ko ikaw hangtod sa hangtod; oo, ang akong kalag magmaya diha kanimo, akong Dios, ug ang lig-ong sukaranan sa akong kaluwasan.\n\n31 O Ginoo, mahimo ba nga imong tubson ang akong kalag? Mahimo ba nga imo akong luwason gikan sa mga kamot sa akong mga kaaway? Mahimo ba nga imo akong pakurogon kon makakita ako og sala?\n\n32 Hinaot nga ang ganghaan sa impyerno padayong sirad-an sa akong atubangan, kay ang akong kasingkasing nagmasulub-on ug ang akong espiritu nagmahinulsolon! O Ginoo, mahimo ba nga dili nimo sirad-an ang ganghaan sa imong pagkamatarong sa akong atubangan, aron ako makalakaw diha sa dalan sa ubos nga walog, nga magpabilin gayod ako sa patag nga agianan!\n\n33 O Ginoo, mahimo ba nga imo akong puston sa kupo sa imong pagkamatarong! O Ginoo, mahimo ba nga ikaw magbuhat og agianan aron ako makaikyas gikan sa akong mga kaaway! Mahimo ba nga itul-id nimo ang akong agianan! Mahimo ba nga dili nimo butangan og makapandol ang akong agianan—apan imong hawanan ang akong agianan, ug dili nimo babagan ang akong agianan, kondili ang mga agianan sa akong kaaway.\n\n34 O Ginoo, misalig ako kanimo, ug mosalig ako kanimo hangtod sa hangtod. Dili ako mobutang sa akong pagsalig sa gahom sa tawo; kay nasayod ako nga tinunglo siya nga magbutang sa iyang pagsalig sa gahom sa tawo. Oo, tinunglo siya nga mobutang sa iyang pagsalig sa tawo o mosalig sa tawhanong kusog alang sa iyang kalig-on.\n\n35 Oo, nasayod ako nga ang Dios mohatag sa madagayaong paagi ngadto kaniya nga mangayo. Oo, ang akong Dios mohatag kanako, kon ang akong pangayoon dili sayop; busa akong ipaabot ang akong tingog nganha kanimo; oo, mangamuyo ako kanimo, akong Dios, ang lig-ong pundasyon sa akong pagkamatarong. Tan-awa, ang akong tingog moabot kanimo hangtod sa hangtod, akong lig-on nga pundasyon ug akong walay kataposan nga Dios. Amen.\n\n", "2-ne 5": "[center][font_size=26]Kapitulo 5[/font_size][/center]\n\n[i]Gibulag sa mga Nephita ang ilang kaugalingon gikan sa mga Lamanita, nagtuman sa balaod ni Moises, ug nagtukod og templo—Tungod sa ilang pagkawalay pagtuo, ang mga Lamanita gipahimulag gikan sa atubangan sa Ginoo, gitunglo, ug nahimong usa ka tighatag og kasakit sa mga Nephita. Mga 588–559 B.C.[/i]\n\n1 Tan-awa, nahitabo nga ako, si Nephi, nangamuyo sa hilabihan ngadto sa Ginoo nga akong Dios, tungod sa kasuko sa akong mga igsuong lalaki.\n\n2 Apan tan-awa, misamot ang ilang kasuko batok kanako, hangtod nga nagtinguha sila sa paghunos sa akong kinabuhi.\n\n3 Oo, nagbagulbol sila batok kanako, nga nag-ingon: Ang atong manghod naghunahuna nga magmando kanato; ug daghan kitang naagian nga pagsulay tungod kaniya; mao nga, karon patyon nato siya, aron dili na kita masakitan pa tungod sa iyang mga pulong. Kay tan-awa, dili kita motugot nga siya mahimo nga atong magmamando; kay kita ang angayan niini, kinsa iyang mga magulang nga lalaki, nga magmando niini nga katawhan.\n\n4 Karon dili ko mosulat dinhi niining mga palid sa tanan nga pulong nga ilang gibagulbol batok kanako. Apan igo na kanako ang pag-ingon, nga nagtinguha sila sa paghunos sa akong kinabuhi.\n\n5 Ug nahitabo nga ang Ginoo mipasidaan kanako, nga ako, si Nephi, kinahanglang mopalayo gikan kanila ug molayas ngadto sa kamingawan, ug kadtong tanan nga gustong mouban kanako.\n\n6 Mao nga, nahitabo nga ako, si Nephi, midala sa akong pamilya, ug usab ni Zoram ug sa iyang pamilya, ug ni Sam, nga akong magulang nga lalaki ug sa iyang pamilya, ug ni Jacob ug ni Joseph, nga akong mga manghod nga lalaki, ug usab sa akong mga igsuong babaye, ug kadtong tanan nga gustong mouban kanako. Ug kadtong tanan nga gustong mouban kanako mao kadtong mituo sa mga pasidaan ug mga pagpadayag sa Dios; mao nga mipatalinghog sila sa akong mga pulong.\n\n7 Ug gidala namo ang among mga tolda ug ang bisan unsang mga butang nga mahimo namong madala, ug mipanaw sa kamingawan sulod sa daghang adlaw. Ug human kami nagpanaw sulod sa daghang adlaw gipabarog namo ang among mga tolda.\n\n8 Ug ang akong katawhan gusto nga among tawagon ang dapit sa ngalan nga Nephi; mao nga, gitawag namo kini og Nephi.\n\n9 Ug kadtong tanan nga mikuyog kanako mitawag sa ilang kaugalingon nga katawhan ni Nephi.\n\n10 Ug naningkamot kami sa pagtuman sa mga paghukom, ug sa mga balaod, ug sa mga sugo sa Ginoo sa tanan nga butang, sumala sa balaod ni Moises.\n\n11 Ug ang Ginoo nag-uban kanamo; ug miuswag kami sa hilabihan, kay nagpugas kami og mga binhi; ug nakaani kami pag-usab og labihan ka daghan. Ug misugod kami sa pagpamuhi og gagmayng kahayopan, ug dagkong kahayopan, ug mga mananap sa matag matang.\n\n12 Ug ako, si Nephi, midala usab sa mga talaan nga nakulit sa mga palid nga tumbaga; ug usab sa bola, o kompas, nga giandam alang sa akong amahan pinaagi sa kamot sa Ginoo, sumala niana nga nahisulat.\n\n13 Ug nahitabo nga nagsugod kami sa hilabihang pag-uswag, ug pagsanay sa yuta.\n\n14 Ug ako, si Nephi, mikuha sa espada ni Laban, ug susama sa pagkahimo niini mihimo kami og daghang espada, basin pa unya og sa bisan unsang paagi ang katawhan nga karon gitawag og mga Lamanita mosulong kanamo ug molaglag kanamo; kay nasayod ako sa ilang kapungot ngari kanako ug sa akong mga anak ug niadtong gitawag nga akong katawhan.\n\n15 Ug akong gitudloan ang akong katawhan sa pagtukod og mga gambalay, ug sa paggamit sa tanang matang sa kahoy, ug sa puthaw, ug sa kobre, ug sa tumbaga, ug sa asero, ug sa bulawan, ug sa pilak, ug sa mga mahalon nga oro, diin hilabihan ang ka daghan.\n\n16 Ug ako, si Nephi, mitukod og templo; ug gitukod nako kini sama sa templo ni Solomon gawas lamang nga dili kini hinimo sa daghan kaayong mahalon nga mga butang; kay walay makit-an nga ingon niini dinhi sa yuta, mao nga dili kini matukod sama sa templo ni Solomon. Apan ang matang sa pagkatukod sama gayod sa templo ni Solomon; ug ang pagkahimo niini hilabihan ka maayo.\n\n17 Ug nahitabo nga ako, si Nephi, miawhag sa akong katawhan nga magmakugihon, ug maghago gamit ang ilang mga kamot.\n\n18 Ug nahitabo nga nagtinguha sila nga ako mahimo nilang hari. Apan ako, si Nephi, nagtinguha nga dili sila magbaton og hari; bisan pa niana, akong gihimo ngadto kanila ang kutob sa akong mahimo.\n\n19 Ug tan-awa, ang mga pulong sa Ginoo natuman ngadto sa akong mga igsuong lalaki, nga iyang gipamulong mahitungod kanila, nga ako mahimo nga ilang magmamando ug ilang magtutudlo. Mao nga, ako nahimo nilang magmamando ug ilang magtutudlo, sumala sa mga sugo sa Ginoo, hangtod sa panahon nga nagtinguha sila sa paghunos sa akong kinabuhi.\n\n20 Mao nga, natuman ang pulong sa Ginoo nga iyang gipamulong kanako nga nag-ingon nga: Kon sila dili mopatalinghog sa imong mga pulong ipahimulag sila gikan sa atubangan sa Ginoo. Ug tan-awa, gipahimulag sila gikan sa iyang atubangan.\n\n21 Ug gihimo niya nga ang tunglo modangat ngadto kanila, oo, gani usa ka pintas nga tunglo, tungod sa ilang pagkadaotan. Kay tan-awa, gipatig-a nila ang ilang mga kasingkasing batok kaniya, nga sila nangahimong sama sa bato nga lag-it; mao nga kay sila puti man ug hilabihan katahom ug makapahimuot, aron dili na sila madanihon ngadto sa akong katawhan, ang Ginoong Dios mihimo nga modangat ang pag-itom sa ilang panit.\n\n22 Ug sa ingon niana miingon ang Ginoong Dios: Ako mohimo nga sila mahimong makalagot ngadto sa imong katawhan, gawas kon sila maghinulsol sa ilang pagkadaotan.\n\n23 Ug matunglo ang binhi sa tawo nga moipon sa ilang binhi; kay pagatunglohon sila sa sama nga tunglo. Ug ang Ginoo namulong niini, ug kini natuman.\n\n24 Ug tungod sa ilang pagtunglo nga midangat kanila nangahimo silang tapolan nga katawhan, nga labihan ka badlongon ug ka malipoton, ug nangayam og mga mananap nga bihagon didto sa kamingawan.\n\n25 Ug ang Ginoong Dios miingon kanako: Mamahimo silang mga pasakit ngadto sa imong binhi, aron mapukaw sila sa paghinumdom kanako; ug kay dili sila mohinumdom kanako, ug mopatalinghog sa akong mga pulong, sila mosakit kanila gani ngadto sa kalaglagan.\n\n26 Ug nahitabo nga ako, si Nephi, mipahinungod ni Jacob ug ni Joseph, nga sila mahimong mga pari ug mga magtutudlo sa tibuok yuta sa akong katawhan.\n\n27 Ug nahitabo nga nagpakabuhi kami sa malipayong paagi.\n\n28 Ug katloan ka tuig ang milabay gikan sa panahon nga kami mibiya sa Jerusalem.\n\n29 Ug ako, si Nephi, misulat sa mga talaan diha sa mga palid, nga akong gihimo, bahin sa akong katawhan hangtod niining panahona.\n\n30 Ug nahitabo nga gisultihan ako sa Ginoong Dios: Pagbuhat og uban pang mga palid; ug pagkulit og daghan nga butang diha niini nga maayo sa akong panan-aw, alang sa kaayohan sa imong katawhan.\n\n31 Mao nga, ako, si Nephi, aron magmasulundon sa mga sugo sa Ginoo, miadto ug mibuhat niini nga mga palid diin diha niini akong gikulit kini nga mga butang.\n\n32 Ug akong gikulit kana nga makapahimuot sa Dios. Ug kon ang akong katawhan mahimuot sa mga butang sa Dios mahimuot sila sa akong mga kinulit nga ania niining mga palid.\n\n33 Ug kon ang akong katawhan magtinguha nga masayod sa mas detalyado nga bahin sa kasaysayan sa akong katawhan kinahanglan nga ilang siksikon ang uban pa nakong mga palid.\n\n34 Ug igo na kanako ang pag-ingon nga kap-atan ka tuig ang milabay, ug aduna na kami mga gubat ug mga panagbingkil batok sa among mga kaigsuonan.\n\n", "2-ne 6": "[center][font_size=26]Kapitulo 6[/font_size][/center]\n\n[i]Si Jacob misaysay sa kasaysayan sa mga Judeo: Ang pagkabihag ngadto sa Babilonia ug ang pagbalik; ang pagpangalagad ug pagkalansang sa krus sa Usa nga Balaan sa Israel; ang tabang nga nadawat gikan sa mga Hentil; ug ang ulahing adlaw nga pagpahiuli sa mga Judeo kon motuo na sila sa Mesiyas. Mga 559–545 B.C.[/i]\n\n1 Ang mga pulong ni Jacob, nga igsuong lalaki ni Nephi, nga iyang gipamulong ngadto sa katawhan ni Nephi:\n\n2 Tan-awa, hinigugma kong mga igsoon, ako, si Jacob, kay gitawag sa Dios, ug gi-orden subay sa iyang balaan nga kapunongan, ug kay gipahinungod pinaagi sa akong igsoon nga si Nephi, kinsa giisip ninyo nga usa ka hari o usa ka tigpanalipod, ug kinsa inyong gisaligan alang sa kaseguroan, tan-awa nasayod kamo nga ako namulong nganha kaninyo og labihan ka daghan nga butang.\n\n3 Bisan pa niana, sultihan ko na usab kamo; kay ako nagtinguha sa kaayohan sa inyong mga kalag. Oo, dako ang akong kahingawa alang kaninyo; ug kamo mismo nasayod nga sukad pa kini kaniadto. Kay nag-awhag ako kaninyo pinaagi sa tanang kakugi; ug gitudloan ko kamo sa mga pulong sa akong amahan; ug namulong ako kaninyo mahitungod sa tanan nga butang nga nahisulat, gikan sa pagkalalang sa kalibotan.\n\n4 Ug karon, tan-awa, namulong ako kaninyo mahitungod sa mga butang nga nahitabo na, ug sa mga mahitabo pa; mao nga, akong basahon diha kaninyo ang mga pulong ni Isaias. Ug mao kini ang mga pulong nga gihangyo sa akong igsuong lalaki nga akong ipamulong kaninyo. Ug mamulong ako diha kaninyo alang sa inyong kaayohan, aron makakat-on kamo ug mohimaya sa ngalan sa inyong Dios.\n\n5 Ug karon, ang mga pulong nga akong basahon mao ang mga gipamulong ni Isaias mahitungod sa tibuok balay ni Israel; mao nga, haom kini kaninyo, kay kamo gikan sa balay ni Israel. Ug adunay daghan nga butang nga gipamulong ni Isaias nga haom alang kaninyo, tungod kay kamo gikan sa balay ni Israel.\n\n6 Ug karon, mao kini ang mga pulong: Sa ingon niini miingon ang Ginoong Dios: Tan-awa, akong ipataas ang akong kamot ngadto sa mga Hentil, ug mopabarog sa akong bandila ngadto sa katawhan; ug pagasapnayon nila ang imong mga anak nga lalaki diha sa ilang mga bukton, ug ang imong mga anak nga babaye pagapas-anon diha sa ilang mga abaga.\n\n7 Ug ang mga hari mao ang tigmatuto nimong mga amahan, ug ang ilang mga rayna mao ang tigmatuto nimong mga inahan; moyukbo sila kanimo nga ang ilang mga nawong paingon sa yuta, ug motilap sa abog sa imong mga tiil; ug imong mahibaloan nga ako mao ang Ginoo; kay dili mangaulaw sila nga magahulat kanako.\n\n8 Ug karon ako, si Jacob, mamulong og gamay mahitungod niini nga mga pulong. Kay tan-awa, ang Ginoo mipakita ngari kanako nga kadtong anaa sa Jerusalem, diin kita didto naggikan, gipangpatay ug gipangdala nga mga bihag.\n\n9 Bisan pa niana, gipakita sa Ginoo ngari kanako nga sila mobalik pag-usab. Ug iya usab nga gipakita ngari kanako nga ang Ginoong Dios, ang Usa nga Balaan sa Israel, mopakita sa iyang kaugalingon ngadto kanila diha sa lawas; ug human nga siya mopakita sa iyang kaugalingon, sila mosakit kaniya ug molansang kaniya sa krus, sumala sa mga pulong sa anghel kinsa misulti niini ngari kanako.\n\n10 Ug human nga ipatig-a nila ang ilang mga kasingkasing ug ipatikig ang ilang mga liog batok sa Balaan sa Israel, tan-awa, ang mga paghukom sa Balaan sa Israel modangat ngadto kanila. Ug moabot ang adlaw nga sila silotan ug sakiton.\n\n11 Mao nga, human nga sila maabog ngadto ug nganhi, kay sa ingon niini miingon ang anghel, daghan ang pagasakiton sa lawas, ug dili tugotan nga mamatay, tungod sa mga pag-ampo sa mga matinud-anon; sila pagatibulaagon, ug pagasakiton, ug kayugtan; bisan pa niana, ang Ginoo magmaluluy-on kanila, nga kon makaangkon na sila og kahibalo bahin sa ilang Manunubos, pundokon sila pag-usab ngadto sa mga yuta nga ilang panulundon.\n\n12 Ug bulahan ang mga Hentil, sila nga gisulat sa propeta; kay tan-awa, kon maghinulsol sila ug dili makig-away batok sa Zion, ug dili moipon nianang dako ug salawayon nga simbahan, maluwas sila; kay ang Ginoong Dios motuman sa iyang mga pakigsaad nga iyang gihimo ngadto sa iyang mga anak; ug tungod niini nga hinungdan ang propeta misulat niini nga mga butang.\n\n13 Mao nga, sila nga makig-away batok sa Zion ug sa katawhan sa pakigsaad sa Ginoo motilap sa abog sa ilang mga tiil; ug ang katawhan sa Ginoo dili mangaulaw. Kay ang katawhan sa Ginoo mao kadtong mga nanaghulat kaniya; kay nanaghulat pa gihapon sila sa pag-anhi sa Mesiyas.\n\n14 Ug tan-awa, sumala sa mga pulong sa propeta, ang Mesiyas sa iyang kaugalingon mosugod na usab sa ikaduhang higayon sa pagbawi kanila; mao nga, ipakita niya ang iyang kaugalingon ngadto kanila pinaagi sa gahom ug dakong himaya, ngadto sa kalaglagan sa ilang mga kaaway, kon kana nga adlaw moabot nga sila motuo kaniya; ug siya walay pagalaglagon niadtong motuo kaniya.\n\n15 Ug sila nga dili motuo kaniya pagalaglagon, pinaagi sa kalayo, ug pinaagi sa unos, ug pinaagi sa mga linog, ug pinaagi sa mga pagbanaw sa dugo, ug pinaagi sa kamatay, ug pinaagi sa gutom. Ug ilang mahibaloan nga ang Ginoo mao ang Dios, ang Usa nga Balaan sa Israel.\n\n16 Kay makuha ba ang bihag gikan sa gamhanan, o ang mga bihag sumala sa balaod buhian?\n\n17 Apan sa ingon niini miingon ang Ginoo: Sa tinuod ang mga bihag sa gamhanan pagakuhaon, ug ang bihag sa mabangis pagaluwason; kay ang Makagagahom nga Dios moluwas sa iyang katawhan sa pakigsaad. Kay sa ingon niini miingon ang Ginoo: Makig-away ako kanila nga makig-away kaninyo—\n\n18 Ug pakaonon nako sila sa kaugalingong nilang unod, sila nga modaogdaog kaninyo; ug mangahubog sila sa kaugalingon nilang dugo sama sa tam-is nga bino; ug ang tanang katawhan masayod nga ako ang Ginoo mao ang inyong Manluluwas ug inyong Manunubos, ang Gamhanang Dios ni Jacob.\n\n", "2-ne 7": "[center][font_size=26]Kapitulo 7[/font_size][/center]\n\n[i]Si Jacob mipadayon sa pagbasa gikan ni Isaias: Si Isaias namulong alang sa mesiyas—Ang Mesiyas mogamit sa pinulongan sa mga makinaadmanon—Siya motugyan sa Iyang buko-buko ngadto sa mga tigbunal—Dili siya mahiubos—Itandi sa Isaias 50. Mga 559–545 B.C.[/i]\n\n1 Oo, kay sa ingon niini miingon ang Ginoo: Gibiyaan ko ba ikaw, o gisalikway ko ba ikaw hangtod sa hangtod? Kay sa ingon niini miingon ang Ginoo: Hain ang kalig-onan sa panagbulag sa kaminyoon sa imong inahan? Ngadto kang kinsa ko ikaw gihatag, o kinsa ba sa akong mga tigpautang ang akong gibaligyaan kanimo? Oo, ngadto kang kinsa ko ba ikaw gibaligya? Tan-awa, tungod sa imong kadaotan imong gibaligya ang imong kaugalingon, ug tungod sa imong mga kalapasan nabulag kanimo ang imong inahan.\n\n2 Mao nga, sa diha nga miabot ako, walay tawo; sa diha nga nanawag ako, oo, walay usa nga mitubag. O balay ni Israel, ang akong mga bukton gipamub-an ba sa bisan unsang paagi aron dili kini makatubos, o wala ba akoy gahom sa pagluwas? Tan-awa, pinaagi sa akong pagpangasaba akong napauga ang dagat, akong nahimo ang ilang mga suba nga usa ka kamingawan ug ang ilang isda nabaho tungod kay ang katubigan nauga, ug nangamatay kini tungod sa kauhaw.\n\n3 Akong gisul-oban og kangitngit ang kalangitan, ug gihimo nako nga gansang-gansangon ang ilang tabon.\n\n4 Ang Ginoong Dios mihatag kanako sa pinulongan sa mga makinaadmanon, aron makahibalo ako unsaon sa pagsulti og pulong sa tukmang panahon nganha kaninyo, O balay ni Israel. Dihang gikapoy kamo siya sa matag buntag nagtukaw. Ang akong dunggan iyang gipukaw aron mahisama sa mga makinaadmanon nga makapaminaw.\n\n5 Ang Ginoong Dios miabli sa akong dunggan, ug wala ako magmasinupakon, ni motalikod.\n\n6 Akong gitugyan ang akong buko-buko ngadto sa tigbunal, ug ang akong mga aping ngadto kanila nga manglabnot sa bungot. Wala nako itago ang akong nawong gikan sa pagpakaulaw ug pagpangluwa.\n\n7 Kay ang Ginoong Dios motabang kanako, busa dili ako mahiubos. Busa ang akong nawong wala nako ipatarog sama sa gahi nga bato ug nasayod ako nga dili ako maulawan.\n\n8 Ug ang Ginoo duol ra, ug siya mipawalay sala kanako. Kinsa ang makig-away kanako? Mag-atubangay kita sa pagbarog. Kinsa ang akong kaaway? Paduola siya kanako, ug silotan nako siya pinaagi sa gahom sa akong ba-ba.\n\n9 Kay ang Ginoong Dios motabang kanako. Ug tanan sila nga mohimaraot kanako, tan-awa, tanan sila mahimong karaan sama sa sapot, ug ang anunugba mokitkit kanila.\n\n10 Kinsa diha kaninyo ang nahadlok sa Ginoo, nga nagsunod sa tingog sa iyang sulugoon, nga naglakaw sa kangitngit ug walay kahayag?\n\n11 Tan-awa kamong tanan nga nagdagkot og kalayo, nga nagpalibot og mga sulo sa inyong kaugalingon nga nagpakabuhi sa kahayag sa inyong kalayo ug sa mga sulo nga inyong gidagkotan. Makadawat kamo niini gikan sa akong kamot—mangamatay kamo sa kasub-anan.\n\n", "2-ne 8": "[center][font_size=26]Kapitulo 8[/font_size][/center]\n\n[i]Si Jacob mipadayon sa pagbasa gikan sa Isaias: Sa kataposang mga adlaw, ang Ginoo mohupay sa Zion ug mopundok sa Israel—Ang mga tinubos moadto sa Zion taliwala sa dakong kalipay—Itandi sa Isaias 51 ug 52:1–2. Mga 559–545 B.C.[/i]\n\n1 Patalinghogi ninyo ako, kamo nga nagpakabuhi nga matarong. Hunahunaa ang bato diin kamo gitipak, ug ang lungag sa gahong diin kamo gikalot.\n\n2 Tan-aw ngadto kang Abraham nga inyong amahan, ug ngadto kang Sara, siya nga mipakatawo kaninyo; kay ako mitawag kaniya lamang, ug mipanalangin kaniya.\n\n3 Kay ang Ginoo mohupay sa Zion, hupayon niya ang tanan niyang awaaw nga dapit; ug himoon niya ang iyang kamingawan nga sama sa Eden, ug ang iyang desyerto nga sama sa tanaman sa Ginoo. Kalipay ug kamaya ang makita diha niini, mga pagpasalamat ug mga huni.\n\n4 Patalinghogi ninyo ako, akong katawhan; ug paminawa ako, O akong nasod; kay usa ka balaod maggikan kanako, ug akong himoon nga ang akong paghukom mapahimutang nga usa ka kahayag sa katawhan.\n\n5 Haduol na ang akong pagkamatarong; gipadangat na ang akong kaluwasan, ug ang akong bukton mohukom sa katawhan. Ang mga pulo magahulat kanako, ug diha sa akong mga bukton sila mosalig.\n\n6 Itan-aw ang inyong mga mata sa kalangitan, ug sud-onga ang yuta sa ubos; kay ang kalangitan mahanaw sama sa aso, ug ang yuta mokaraan sama sa sapot; ug sila nga nanagpuyo diha niini mamatay sa sama nga paagi. Apan ang akong kaluwasan mohangtod sa kahangtoran, ug dili mahanaw ang akong pagkamatarong.\n\n7 Patalinghogi ninyo ako, kamo nga nasayod sa pagkamatarong, ang katawhan kansang kasingkasing akong gisulatan sa akong balaod, ayaw kamo kahadlok sa mga pagsaway sa mga tawo, ni ayaw kamo kahadlok sa ilang mga pagbiay-biay.\n\n8 Kay ang anunugba mokutkot kanila sama sa sapot, ug ang ulod mokutkot kanila sama sa panapton nga delana. Apan ang akong pagkamatarong mohangtod sa kahangtoran, ug ang akong kaluwasan gikan sa usa ka henerasyon ngadto sa lain nga henerasyon.\n\n9 Pagmata, pagmata! Isul-ob ang kalig-on, O bukton sa Ginoo; pagmata sama sa karaang panahon. Dili ba ikaw ang mitigbas ni Rahab, ug misamad sa dragon?\n\n10 Dili ba ikaw ang mipauga sa dagat, sa katubigan sa dako nga lawod; nga mihimo sa kahiladman sa dagat nga usa ka dalan nga kaagian sa mga tinubos?\n\n11 Busa, ang mga tinubos sa Ginoo mamalik, ug moduol nga manag-awit ngadto sa Zion; ug ang walay kataposang kalipay ug pagkabalaan anaa sa ilang mga ulo; ug makaangkon sila og kamaya ug kalipay; ang kasubo ug pagbangotan mawala.\n\n12 Ako mao siya; oo, ako mao siya nga mihupay kaninyo. Tan-awa, kinsa ikaw, nga ikaw mahadlok sa tawo, nga mamatay, ug sa anak sa tawo nga himoong sama sa sagbot?\n\n13 Ug mahikalimot sa Ginoo nga imong magbubuhat, nga mibukhad sa kalangitan, ug mipahiluna sa mga pundasyon sa yuta, ug sa matag adlaw kanunay nga nahadlok, tungod sa kapungot sa malupigon, sama og andam na siya nga molaglag? Ug hain ang kapungot sa malupigon?\n\n14 Ang bihag nga hininginlan nagdali, aron siya mabuhian, ug aron dili siya mamatay sa gahong, ni ang iyang pagkaon magkulang.\n\n15 Apan ako ang Ginoo nga imong Dios, kansang mga balod nagdahunog; Ginoo sa mga Panon ang akong ngalan.\n\n16 Ug ako mibutang sa akong mga pulong diha sa inyong ba-ba, ug misalipod kaninyo sa landong sa akong kamot, aron ako makapugas sa kalangitan ug makapahiluna sa mga pundasyon sa yuta, ug moingon ngadto sa Zion: Tan-awa, kamo ang akong katawhan.\n\n17 Pagmata, pagmata, barog, O Jerusalem, nga nakainom gikan sa kamot sa Ginoo sa kopa sa iyang kaligutgot—inyong gitilok sa pag-inom hangtod sa lawog ang kopa nga makahubog—\n\n18 Ug walay makaagak kaniya isip usa sa tanang anak nga lalaki nga iyang gipakatawo; ni mokupot kaniya pinaagi sa kamot, sa tanang anak nga lalaki nga iyang gimatuto.\n\n19 Kining duha ka anak nga lalaki moduol kanimo, kinsa maguol alang kanimo—sa imong pagkabiniyaan ug pagkalaglag, ug sa gutom ug sa espada—ug si kinsa ang akong pahupayon kanimo?\n\n20 Ang imong mga anak nga lalaki nakuyapan, gawas niining duha; nanghigda sila sa sinugdanan sa tanang kadalanan; sama sa ihalas nga turo nga nabitik sa laang, puno sila sa kaligutgot sa Ginoo, sa tugob nga kasuko sa imong Dios.\n\n21 Busa paminawa kini karon, ikaw nga gisakit, ug nahubog, ug dili tungod sa bino:\n\n22 Sa ingon niini miingon ang imong Ginoo, ang Ginoo ug imong Dios nagpakiluoy tungod ug alang sa iyang katawhan; tan-awa, gikuha ko gikan sa imong kamot ang kopa nga makahubog, ang mga lawog sa kopa sa akong kaligutgot; ayaw na og inom niini pag-usab.\n\n23 Apan ako mobutang niini diha sa kamot kanila nga misakit kanimo; kinsa miingon sa imong kalag: Hapa, aron makatabok kami—ug imong gipahimutang ang imong lawas sama sa yuta ug sama sa dalan ngadto kanila nga mitabok.\n\n24 Pagmata, pagmata, isul-ob ang imong kalig-on, O Zion; isul-ob ang imong matahom nga mga sapot, O Jerusalem, nga balaan nga dakbayan; kay sukad karon wala nay moduol kanimo nga dili tinuli ug dili hinlo.\n\n25 Iyabyab ang imong kaugalingon gikan sa abog; tindog, lingkod, O Jerusalem; buhii ang imong kaugalingon gikan sa mga higot sa imong liog, O binihag nga anak nga babaye sa Zion.\n\n", "2-ne 9": "[center][font_size=26]Kapitulo 9[/font_size][/center]\n\n[i]Si Jacob mipasabot nga ang mga Judeo pundokon diha sa ilang tanan nga yutang saad—Ang Pag-ula molukat sa tawo gikan sa Pagkapukan—Ang mga lawas sa mga patay mobangon gikan sa lubnganan, ug ang ilang mga espiritu gikan sa impyerno ug gikan sa paraiso—Sila pagahukman—Ang Pag-ula moluwas gikan sa kamatayon, sa impiyerno, sa yawa, ug sa walay kataposan nga pag-antos—Ang mga matarong pagaluwason didto sa gingharian sa Dios—Mga silot tungod sa mga sala gitakda—Ang Usa nga Balaan sa Israel mao ang tigbantay sa ganghaan. Mga 559–545 B.C.[/i]\n\n1 Ug karon, hinigugma kong mga igsoon, akong gibasa kini nga mga butang aron mahibalo kamo mahitungod sa mga pakigsaad sa Ginoo nga iyang gipakigsaad sa tibuok balay ni Israel—\n\n2 Nga iyang gipamulong ngadto sa mga Judeo, pinaagi sa ba-ba sa iyang balaan nga mga propeta, gani gikan sa sinugdanan hangtod karon, gikan sa usa ka henerasyon ngadto sa lain nga henerasyon, hangtod nga moabot ang panahon nga sila mahiuli ngadto sa tinuod nga simbahan ug panon sa Dios; diin sila pagapundokon ngadto sa yuta nga ilang kabilin, ug ipahiluna diha sa ilang tanan nga yutang saad.\n\n3 Tan-awa, hinigugma kong mga igsoon, namulong ako kaninyo niini nga mga butang aron kamo magmaya, ug ihangad ang inyong mga ulo hangtod sa hangtod, tungod sa mga panalangin nga itugyan sa Ginoong Dios diha sa inyong mga anak.\n\n4 Kay nasayod ako nga nagsiksik kamo og maayo, daghan kaninyo, aron mahibalo sa mga butang nga moabot; mao nga nasayod ako nga kamo nasayod nga ang atong unod seguradong madunot ug mamatay; bisan pa, sa atong mga lawas kita makakita sa Dios.\n\n5 Oo, nasayod ako nga kamo nahibalo nga sa lawas siya mopakita sa iyang kaugalingon ngadto niadtong anaa sa Jerusalem, diin kita naggikan; kay gikinahanglan nga kini mahitabo diha kanila; kay gikinahanglan alang sa bantogan nga Tiglalang nga siya motugot sa iyang kaugalingon nga ipaubos sa gahom sa tawo diha sa lawas, ug mamatay alang sa tanan nga katawhan, aron ang tanan nga katawhan ipaubos sa iyang gahom.\n\n6 Tungod kay ang kamatayon modangat sa tanang katawhan, sa pagtuman sa puno sa kaluoy nga plano sa bantogan nga Tiglalang, gikinahanglan nga adunay gahom sa pagkabanhaw, ug ang pagkabanhaw kinahanglan nga modangat ngadto sa tawo tungod sa pagkapukan; ug ang pagkapukan modangat tungod sa kalapasan; ug tungod kay ang tawo napukan gipahimulag sila gikan sa atubangan sa Ginoo.\n\n7 Mao nga, gikinahanglan nga mahimo kining walay kinutoban nga pag-ula—gawas kon mahimo kining walay kinutoban nga pag-ula kini nga pagkadunot dili masul-oban sa pagkadili madunot. Mao nga, ang unang paghukom nga midangat sa tawo kinahanglan nga magpabilin sa kahangtoran. Ug kon mao, kini nga unod seguradong ilubong aron madunot ug madugmok ngadto sa iyang inahang yuta, nga dili na makabangon.\n\n8 O ang kaalam sa Dios, ang iyang kamanggiluy-on ug grasya! Kay tan-awa, kon ang lawas dili na mabanhaw ang atong mga espiritu seguradong mapaubos sa gahom niana nga anghel kinsa napukan gikan sa atubangan sa Mahangtoron nga Dios, ug nahimong yawa, nga dili na makabangon.\n\n9 Ug ang atong mga espiritu segurado nga mahisama kaniya, ug mahimo kitang mga yawa, mga anghel sa yawa, nga isalikway gikan sa atubangan sa atong Dios, ug magpabiling kauban sa amahan sa mga bakak, diha sa pagkauyamot, sama sa iyang kaugalingon; oo, nianang binuhat kinsa milingla sa una natong mga ginikanan, kinsa miusab sa iyang kaugalingon nga daw anghel sa kahayag, ug mihulhog sa mga anak sa katawhan ngadto sa tinago nga mga panagkunsabo sa pagbuno ug sa tanang matang sa tinago nga mga buhat sa kangitngit.\n\n10 O pagkatalagsaon sa pagkamaayo sa atong Dios, kinsa miandam og paagi alang sa atong paglingkawas gikan sa pagkupot niining makalilisang nga mangtas; oo, niana nga mangtas, nga kamatayon ug impyerno, nga akong gitawag og kamatayon sa lawas, ug usab kamatayon sa espiritu.\n\n11 Ug tungod sa paagi sa atong Dios, ang Usa nga Balaan sa Israel, sa pagluwas, kini nga kamatayon, nga akong gisulti, nga mao ang temporal, motugyan sa iyang mga patay; diin nga kamatayon mao ang lubnganan.\n\n12 Ug kini nga kamatayon nga akong gisulti, nga mao ang kamatayon nga espirituwal, motugyan sa iyang mga patay; diin nga espirituwal nga kamatayon mao ang impyerno; mao nga, ang kamatayon ug ang impyerno kinahanglang motugyan sa ilang mga patay, ug ang impyerno kinahanglang motugyan sa iyang binihag nga mga espiritu, ug ang lubnganan kinahanglan nga motugyan sa iyang binihag nga mga lawas, ug ang mga lawas ug mga espiritu sa mga tawo ipahiuli sa usa ngadto sa usa; ug kini pinaagi sa gahom sa pagkabanhaw sa Usa nga Balaan sa Israel.\n\n13 O pagkatalagsaon sa plano sa atong Dios! Kay sa laing bahin, ang paraiso sa Dios kinahanglang motugyan sa mga espiritu sa mga matarong, ug ang lubnganan motugyan sa lawas sa mga matarong; ug ang espiritu ug ang lawas mapahiuli pag-usab diha sa iyang kaugalingon, ug ang tanang tawo mamahimo nga wala nay pagkadunot, ug imortal, ug sila mga buhi nga mga kalag, nga adunay hingpit nga kahibalo sama kanato nga ania sa lawas, gawas nga ang atong kahibalo mamahimong hingpit.\n\n14 Mao nga, kita makabaton og hingpit nga kahibalo sa tanan nga atong kasaypanan, ug sa atong pagkahugaw, ug sa atong pagkahubo; ug ang mga matarong makabaton og hingpit nga kahibalo sa ilang kasadya, ug sa ilang pagkamatarong, nga sinul-uban sa kaputli, oo, gani sa kupo sa pagkamatarong.\n\n15 Ug mahitabo nga kon ang tanang tawo molabang na gikan niining unang kamatayon ngadto sa imortal nga kinabuhi, tungod kay mahimo silang imortal, segurado gayod nga moatubang sila sa hukmanan sa Usa nga Balaan sa Israel; ug dayon moabot ang paghukom, ug dayon segurado gayod nga hukman sila sumala sa balaang paghukom sa Dios.\n\n16 Ug sama kasegurado, nga ang Ginoo buhi, kay ang Ginoong Dios ang namulong niini, ug kini ang iyang walay kataposan nga pulong, nga dili mahanaw, nga sila nga mga matarong magpabiling matarong, ug sila nga mga mahugaw magpabiling mahugaw; mao nga, sila nga mga mahugaw mao ang yawa ug ang iyang mga anghel; ug sila itambog ngadto sa kalayo nga walay kataposan, nga giandam alang kanila; ug ang ilang pag-antos susama sa usa ka lim-aw sa kalayo ug asupre, kansang kalayo misaka padulong sa itaas hangtod sa hangtod ug walay kataposan.\n\n17 O ang pagkagamhanan ug pagkamakiangayon sa atong Dios! Kay gituman niya ang iyang tanan nga pulong, ug migula kini sa iyang ba-ba, ug ang iyang balaod segurado gayod nga matuman.\n\n18 Apan, tan-awa, ang mga matarong, ang mga santos sa Usa nga Balaan sa Israel, sila nga mituo sa Usa nga Balaan sa Israel, sila nga nakalahutay sa mga kasakit sa kalibotan, ug mibaliwala sa mga pagpakaulaw niini, sila makapanunod sa gingharian sa Dios, nga giandam alang kanila gikan pa sa katukoran sa kalibotan, ug ang ilang kalipay mahingpit hangtod sa hangtod.\n\n19 O ang pagkawalay kinutoban sa kaluoy sa atong Dios, ang Usa nga Balaan sa Israel! Kay siya moluwas sa iyang mga santos gikan nianang makalilisang nga mangtas nga mao ang yawa, ug sa kamatayon, ug sa impyerno, ug nianang lim-aw sa kalayo ug asupre, nga mao ang walay kataposan nga pag-antos.\n\n20 O pagkawalay kinutoban sa pagkabalaan sa atong Dios! Kay siya nahibalo sa tanang butang, ug walay butang nga wala niya mahibaloi.\n\n21 Ug siya moanhi sa kalibotan aron iyang maluwas ang tanang tawo kon sila mopatalinghog ngadto sa iyang tingog; kay tan-awa, siya mag-antos sa mga kasakit sa tanang tawo, oo, sa mga kasakit sa tanang buhi nga binuhat, mga lalaki, mga babaye, ug mga bata, nga nahisakop sa pamilya ni Adan.\n\n22 Ug siya mag-antos niini aron ang pagkabanhaw moabot sa tanang katawhan, aron ang tanan mobarog sa iyang atubangan sa mahinungdanon ug adlaw sa paghukom.\n\n23 Ug siya misugo sa tanang katawhan nga sila maghinulsol gayod, ug magpabunyag sa iyang ngalan, magbaton og hingpit nga pagtuo sa Usa nga Balaan sa Israel, o sila dili maluwas sa gingharian sa Dios.\n\n24 Ug kon sila dili maghinulsol ug motuo sa iyang ngalan, ug magpabunyag pinaagi sa iyang ngalan, ug molahutay hangtod sa kataposan, sila seguradong panghimaraoton; kay ang Ginoong Dios, ang Usa nga Balaan sa Israel, namulong niini.\n\n25 Mao nga, mihatag siya og balaod; ug kon walay balaod nga gihatag walay pagsilot; ug kon walay pagsilot walay paghukom nga sad-an; ug kon walay panghimaraot ang mga kaluoy sa Usa nga Balaan sa Israel moepekto diha kanila, tungod sa pag-ula; kay sila giluwas pinaagi sa iyang gahom.\n\n26 Kay ang pag-ula motagbaw sa mga gipangayo sa iyang kaangayan ngadto sa tanan kinsa wala pa ang balaod mahatag ngadto kanila, mao nga maluwas sila gikan nianang makalilisang nga mangtas, kamatayon ug impyerno, ug sa yawa, ug sa lim-aw sa kalayo ug asupre, nga mao ang walay kataposan nga pag-antos; ug sila mapahiuli ngadto sa Dios nga naghatag kanila og gininhawa, nga mao ang Usa nga Balaan sa Israel.\n\n27 Apan alaot siya nga gihatagan sa balaod, oo, kinsa nagbaton sa tanang sugo sa Dios, sama ngari kanato, ug milapas niini, ug miusik sa mga adlaw sa iyang pagsulay, kay makalilisang ang iyang kahimtang!\n\n28 O kanang malipoton nga plano sa usa nga daotan! O ang pagkahambog, ug ang pagkahuyang, ug ang kabuang sa katawhan! Kon sila makinaadmanon sila nagtuo nga sila maalamon, ug dili sila mopatalinghog sa tambag sa Dios, kay sila mosalikway niini, nagtuo nga sila nahibalo niini sa ilang kaugalingon, mao nga, ang ilang kaalam mga binuang ug kini walay pulos diha kanila. Ug sila mahanaw.\n\n29 Apan ang pagkamakinaadmanon maayo kon sila mopatalinghog ngadto sa mga tambag sa Dios.\n\n30 Apan alaot ang mga adunahan, kinsa mga adunahan sa mga butang sa kalibotan. Tungod kay sila mga adunahan sila mitamay sa mga kabos ug sila milutos sa mga maaghop, ug ang ilang mga kasingkasing anaa sa ilang mga bahandi; mao nga, ang ilang bahandi mao ang ilang dios. Ug tan-awa, ang ilang bahandi mahanaw ra usab uban kanila.\n\n31 Ug alaot kadtong mga bungol nga dili maminaw; kay mag-antos sila sa espirituhanong panghimaraot.\n\n32 Alaot kadtong mga buta nga dili motan-aw; kay sila usab mag-antos sa espirituhanong panghimaraot.\n\n33 Alaot kadtong mga tig-a og kasingkasing, kay ang pagkaamgo sa ilang pagkadaotan ang mosakit kanila sa kataposang adlaw.\n\n34 Alaot ang bakakon, kay siya itambog ngadto sa impyerno.\n\n35 Alaot ang mamumuno kinsa mopatay sa tinuyo, kay siya mamatay.\n\n36 Alaot sila nga nanaghimo og malaw-ay nga mga buhat, kay itambog sila ngadto sa impyerno.\n\n37 Oo, alaot kadtong nagsimba og mga dios-dios, kay ang yawa sa tanang yawa mahimuot kanila.\n\n38 Ug, sa kataposan, alaot kadtong tanan kinsa mamatay diha sa ilang mga sala; kay sila mobalik sa Dios, ug mosud-ong sa iyang nawong, ug magpabilin diha sa ilang mga sala.\n\n39 O, hinigugma kong mga igsoon, hinumdomi ang pagkamakalilisang sa paglapas batok nianang Balaan nga Dios, ug usab ang pagkamakalilisang sa pagnunot sa mga pagpang-agni nianang usa nga malipoton. Hinumdomi, nga ang pagkakalibotanon og hunahuna kamatayon, ug ang pagka-espirituwal og hunahuna kinabuhing dayon.\n\n40 O, hinigugma kong mga igsoon, pamatia ang akong mga pulong. Hinumdomi ang katalagsaon sa Usa nga Balaan sa Israel. Ayaw pag-ingon nga ako misulti og sakit nga mga butang batok kaninyo; kay kon inyo kining buhaton, magbiay-biay kamo sa kamatuoran; kay ako namulong sa mga pulong sa inyong Magbubuhat. Nahibalo ako nga ang mga pulong sa kamatuoran masakit batok sa tanang mahugaw; apan ang mga matarong dili mahadlok niini, kay gihigugma nila ang kamatuoran ug dili kini matarog.\n\n41 O kon ingon man niana, hinigugma kong mga igsoon, duol ngadto sa Ginoo, ang Usa nga Balaan. Hinumdomi nga matarong ang iyang mga buhat. Tan-awa, ang dalan sa tawo pig-ot, apan anaa kini sa tul-id nga agianan sa iyang atubangan, ug ang magbalantay sa ganghaan mao ang Usa nga Balaan sa Israel; ug wala siya magbutang og sulugoon didto; ug walay laing agianan gawas diha sa ganghaan; kay siya dili malimbongan, kay ang Ginoong Dios mao ang iyang ngalan.\n\n42 Ug kinsa kadto nga magatuktok, siya iyang pagaablihan; ug ang mga maalamon, ug ang mga makinaadmanon, ug sila nga mga adunahan, nga nagmapahitas-on tungod sa ilang mga nakat-onan, ug sa ilang kaalam, ug sa ilang mga katigayonan—oo, sila kadto nga iyang gikayugtan; ug gawas kon isalikway nila kining mga butanga, ug mohunahuna sa ilang mga kaugalingon nga mga buang sa atubangan sa Dios, ug mohimo sa tumang pagpaubos, siya dili magaabli kanila.\n\n43 Apan ang mga butang sa mga maalamon ug mainampingon pagatagoan gikan kanila hangtod sa hangtod—oo, kana nga kalipay nga giandam alang sa mga santos.\n\n44 O, hinigugma kong mga igsoon, hinumdomi ang akong mga pulong. Tan-awa, akong huboon ang akong mga sapot, ug iyabyab ko kini sa inyong atubangan; mag-ampo ako sa Dios sa akong kaluwasan nga siya motan-aw kanako pinaagi sa iyang masusihong mga mata; mao nga, mahibaloan ninyo sa kataposang adlaw, sa higayon nga ang tanang katawhan mahukman sa ilang mga buhat, nga ang Dios sa Israel misaksi nga ako miyabyab sa inyong pagkadaotan gikan sa akong kalag, ug nga ako mobarog uban sa kahayag diha sa iyang atubangan, ug ako nakalingkawas sa inyong dugo.\n\n45 O, hinigugma kong mga igsoon, biyai ang inyong mga sala; tangtanga ang mga kadena niya nga mogapos kaninyo og hugot; duol ngadto niana nga Dios nga mao ang bato sa inyong kaluwasan.\n\n46 Andama ang inyong mga kalag alang nianang mahimayaon nga adlaw diin ang kaangayan igahatag ngadto sa matarong, nga mao ang adlaw sa paghukom, aron dili kamo mosibog tungod sa makalilisang nga kahadlok; aron dili kamo mahinumdom sa makalilisang ninyong mga sayop sa hingpit, ug mapugos sa pagsinggit: Balaan, balaan ang imong mga paghukom, O Ginoong Dios nga Labawng Makagagahom—apan nasayod ako sa akong mga sayop; akong nalapas ang imong balaod, ug ang akong mga kalapasan akoa lamang; ug ang yawa nakapanag-iya kanako, nga usa ako ka biktima sa iyang makalilisang nga pagkauyamot.\n\n47 Apan tan-awa, akong kaigsuonan, kinahanglan ba nga pahinumdoman ko kamo sa makalilisang nga kamatuoran bahin niini nga mga butang? Hasulon ko kaha ang inyong mga kalag kon ang inyong mga hunahuna lunsay? Sultihan ko kaha kamo sa walay lipodlipod sumala sa kayano sa kamatuoran kon kamo nakalingkawas na sa kasal-anan?\n\n48 Tan-awa, kon mga balaan pa kamo mamulong unta ako kaninyo mahitungod sa pagkabalaan; apan kay kamo dili balaan, ug kamo miisip kanako nga usa ka magtutudlo, kinahanglan nga akong itudlo kaninyo ang mga sangpotanan sa sala.\n\n49 Tan-awa, gikasilagan sa akong kalag ang sala, ug ang akong kasingkasing nagmaya sa pagkamatarong; ug akong pagadaygon ang balaan nga ngalan sa akong Dios.\n\n50 Dali, akong mga igsoon, matag usa nga giuhaw, adtoa ninyo ang katubigan; ug siya nga walay salapi, dali palit ug kaon; oo, dali pagpalit og bino ug gatas nga wala magkinahanglan og salapi ug walay kantidad.\n\n51 Mao nga, ayaw paggasto og salapi alang nianang walay bili, ni maghago alang nianang dili makatagbaw. Patalinghogi ako sa makanunayon nga paagi, ug hinumdomi ang mga pulong nga akong gipamulong; ug duol ngadto sa Usa nga Balaan sa Israel, ug pagbusog nianang dili mahanaw, ni madunot, ug himoa nga magmaya ang inyong kalag sa kabuhong.\n\n52 Tan-awa, hinigugma kong mga igsoon, hinumdomi ang mga pulong sa inyong Dios; mag-ampo kanunay ngadto kaniya matag adlaw, ug magpasalamat sa iyang balaan nga ngalan magabii. Himoa nga magmaya ang inyong mga kasingkasing.\n\n53 Ug tan-awa unsa kamahinungdanon ang mga pakigsaad sa Ginoo, ug unsa kahalangdon ang iyang pagpakig-angay ngadto sa mga anak sa katawhan; ug tungod sa iyang kahalangdon, ug sa iyang grasya ug kaluoy, misaad siya ngari kanato nga ang atong mga binhi dili malaglag sa hingpit, sumala sa unod, apan siya manalipod kanila; ug sa umaabot nga henerasyon mamahimo silang matarong nga sanga sa balay ni Israel.\n\n54 Ug karon, akong mga igsoon, mamulong pa ako kaninyo og daghan; apan pagkaugma akong ipadayag kaninyo ang nahibilin nakong mga pulong. Amen.\n\n", "2-ne 10": "[center][font_size=26]Kapitulo 10[/font_size][/center]\n\n[i]Si Jacob mipasabot nga ang mga Judeo molansang sa ilang Dios sa krus—Pagatibulaagon sila hangtod nga magsugod sila sa pagtuo Kaniya—Ang Amerika mamahimo nga yuta sa kalingkawasan diin walay hari nga magmando—Pakig-uli sa inyong mga kaugalingon ngadto sa Dios ug angkona ang kaluwasan pinaagi sa Iyang grasya. Mga 559–545 B.C.[/i]\n\n1 Ug karon ako, si Jacob, mamulong na usab kaninyo, hinigugma kong mga igsoon, mahitungod niining matarong nga sanga nga akong gipamulong.\n\n2 Kay tan-awa, ang mga saad nga atong naangkon mao ang mga saad ngari kanato sumala sa unod; mao nga, bisan og gipakita ngari kanako nga daghan sa atong mga anak mawad-an sa kinabuhi tungod sa kawalay pagtuo, bisan pa, ang Dios magmanggiluy-on ngadto sa daghan; ug ang atong mga anak ipahiuli, aron maangkon nila ang butang nga makahatag kanila og tinuod nga kahibalo bahin sa ilang Manunubos.\n\n3 Mao nga, sama sa akong gisulti kaninyo, gikinahanglan gayod nga si Kristo—tungod kay sa miaging gabii ang anghel namulong ngari kanako nga mao gayod kini ang iyang ngalan—moabot taliwala sa mga Judeo, taliwala niadtong labing daotan nga mga bahin sa kalibotan; ug sila molansang kaniya sa krus—tungod kay kinahanglanon kini sa atong Dios, ug walay laing nasod sa ibabaw sa yuta nga molansang sa krus sa ilang Dios.\n\n4 Kay kon ang talagsaon nga mga milagro himoon ngadto sa ubang mga nasod sila maghinulsol gayod, ug mahibalo nga siya mao ang ilang Dios.\n\n5 Apan tungod sa pagkadaotan sa mga pari ug mga kadaotan, sila nga anaa sa Jerusalem mopatikig sa ilang mga liog batok kaniya, mao nga ilansang siya sa krus.\n\n6 Mao nga, tungod sa ilang pagkadaotan, ang mga kalaglagan, mga kagutom, mga kamatay, ug pagbanaw sa dugo modangat kanila; ug kadto sila nga dili mangalaglag pagatibulaagon ngadto sa tanang kanasoran.\n\n7 Apan tan-awa, kini ang giingon sa Ginoong Dios: Sa higayon nga moabot ang adlaw nga motuo sila kanako nga ako si Kristo, sa ingon niana ako nakigsaad sa ilang mga amahan nga ipahiuli sila sa unod, dinhi sa yuta, ngadto sa mga yuta nga ilang kabilin.\n\n8 Ug mahitabo nga pundokon sila gikan sa dugay na nilang pagkatibulaag, gikan sa mga isla sa dagat, ug gikan sa upat ka bahin sa yuta; ug ang kanasoran sa mga Hentil mamahimong gamhanan sa akong mga mata, miingon ang Dios, sa pagdala kanila ngadto sa yuta nga ilang kabilin.\n\n9 Oo, ang mga hari sa mga Hentil ang mamahimong tigmatuto nga mga amahan ngadto kanila, ug ang ilang mga rayna mahimong tigmatuto nga mga inahan; mao nga, ang mga saad sa Ginoo mahinungdanon ngadto sa mga Hentil, kay siya ang namulong niini, ug kinsa ang makalalis?\n\n10 Apan tan-awa, kini nga yuta, miingon ang Dios, mamahimong yuta nga inyong kabilin, ug ang mga Hentil mapanalanginan dinhi sa yuta.\n\n11 Ug kini nga yuta mamahimong yuta sa kalingkawasan ngadto sa mga Hentil, ug walay mga hari diha sa yuta, kinsa motungha ngadto sa mga Hentil.\n\n12 Ug akong palig-onon kini nga yuta batok sa tanang kanasoran.\n\n13 Ug siya nga makig-away batok sa Zion mamatay, miingon ang Dios.\n\n14 Kay siya nga mopabarog og usa ka hari batok kanako mamatay, kay ako, ang Ginoo, ang hari sa kalangitan, mahimo nila nga hari, ug ako ang mahimo nga kahayag ngadto kanila hangtod sa hangtod, nga mamati sa akong mga pulong.\n\n15 Mao nga, tungod niini nga hinungdan, ang akong mga pakigsaad nga akong gihimo ngadto sa mga anak sa katawhan matuman, nga akong pagahimoon ngadto kanila samtang sila anaa sa unod, kinahanglan gayod nga ako molaglag sa mga tinago nga buhat sa kangitngit, ug sa mga pagbuno, ug sa mga pagkasalawayon.\n\n16 Mao nga, siya nga makig-away batok sa Zion, sa mga Judeo ug mga Hentil, sa mga ulipon ug mga gawasnon, sa mga lalaki ug mga babaye, mamatay; kay sila ang mga tigbaligya sa ilang dungog sa tibuok yuta; kay sila nga dili modapig kanako mao ang magabatok kanako, miingon ang Dios.\n\n17 Kay akong tumanon ang akong mga saad nga akong gihimo ngadto sa mga anak sa katawhan, nga akong pagabuhaton ngadto kanila samtang sila anaa sa unod—\n\n18 Mao nga, hinigugma kong mga igsoon, sa ingon niini miingon ang atong Dios: Ako mosakit sa inyong mga binhi pinaagi sa kamot sa mga Hentil; bisan pa, akong pahumokon ang mga kasingkasing sa mga Hentil, aron mahisama sila sa usa ka amahan diha kanila; mao nga, ang mga Hentil panalanginan ug pagaiphon nga sakop sa balay ni Israel.\n\n19 Mao nga, akong ipahinungod kini nga yuta ngadto sa inyong binhi, ug ngadto kanila kinsa pagaiphon nga sakop sa inyong binhi sa hangtod, alang sa yuta nga ilang kabilin; kay kini usa ka pinili nga yuta, miingon ang Dios ngari kanako, labaw sa tanan nga yuta, mao nga akong gusto nga ang tanang tawo nga mopuyo niini mosimba kanako, miingon ang Dios.\n\n20 Ug karon, hinigugma kong mga igsoon, kay nakita nga ang atong maluluy-on nga Dios naghatag kanato og daghan kaayo nga kahibalo mahitungod niini nga mga butang, kita mohinumdom kaniya, ug mobiya sa atong mga sala, ug dili moduko sa atong mga ulo, kay wala kita isalikway; bisan pa niana, gipalayas kita gikan sa yuta nga atong kabilin; apan gidala kita sa mas maayo nga yuta, kay ang Ginoo mihimo sa dagat nga atong dalan, ug ania kita sa usa ka isla sa dagat.\n\n21 Apan mahinungdanon ang mga saad sa Ginoo ngadto kanila nga tua sa mga isla sa dagat; mao nga kay naghisgot man kini og mga isla, seguradong adunay mas daghan pa niini, ug gipuy-an usab kini sa atong mga igsuong lalaki.\n\n22 Kay tan-awa, gidala sa Ginoong Dios ang katawhan sa lain-laing panahon gikan sa balay ni Israel, sumala sa iyang kabubut-on ug kahimuot. Ug karon tan-awa, ang Ginoo nahinumdom sa tanan kanila nga nahibulag, mao nga nahinumdom usab siya kanato.\n\n23 Busa, lipaya ang inyong mga kasingkasing, ug hinumdomi nga kamo gawasnon sa paglihok alang sa inyong mga kaugalingon—sa pagpili sa dalan sa walay kataposan nga kamatayon o sa dalan sa kinabuhing dayon.\n\n24 Mao nga, hinigugma kong mga igsoon, ipakig-uli ang inyong mga kaugalingon ngadto sa kabubut-on sa Dios, ug dili sa kabubut-on sa yawa ug sa unod; ug hinumdomi, human kamo makig-uli ngadto sa Dios, nga pinaagi lamang sa grasya sa Dios nga kamo naluwas.\n\n25 Mao nga, hinaot nga ang Dios mopabangon kaninyo gikan sa pagkamatay pinaagi sa gahom sa pagkabanhaw, ug usab gikan sa walay kataposan nga kamatayon pinaagi sa gahom sa pag-ula, nga kamo dawaton ngadto sa mahangtoron nga gingharian sa Dios, aron kamo modayeg kaniya pinaagi sa grasya nga balaan. Amen.\n\n", "2-ne 11": "[center][font_size=26]Kapitulo 11[/font_size][/center]\n\n[i]Si Jacob nakakita sa iyang Manunubos—Ang balaod ni Moises nagsimbolo kang Kristo ug nagpamatuod nga Siya moabot. Mga 559–545 B.C.[/i]\n\n1 Ug karon, si Jacob namulong og daghan pa nga butang ngadto sa akong katawhan niana nga panahon; apan kini lamang nga mga butang ang akong gipasulat, kay ang mga butang nga akong gisulat igo na alang kanako.\n\n2 Ug karon ako, si Nephi, misulat pa og daghan sa mga pulong ni Isaias, kay ang akong kalag nahimuot sa iyang mga pulong. Tungod kay akong ipahisama ang iyang mga pulong ngadto sa akong katawhan, ug ipadala ko kini ngadto sa tanan nakong mga anak, kay tinuod gayod nga nakakita siya sa akong Manunubos, sama nga ako nakakita kaniya.\n\n3 Ug ang akong igsoon, si Jacob, nakakita usab kaniya sama nga ako nakakita kaniya; mao nga, akong ipadala ang ilang mga pulong ngadto sa akong mga anak aron sa pagpamatuod ngadto kanila nga ang akong mga pulong tinuod. Mao nga, pinaagi sa mga pulong sa tulo, ang Dios miingon, akong pamatud-an ang akong pulong. Bisan pa niana, ang Dios mipadala og dugang pa nga mga saksi, ug iyang gipamatud-an ang tanan niyang mga pulong.\n\n4 Tan-awa, ang akong kalag nahimuot sa pagpamatuod ngadto sa akong katawhan sa katinuod sa pag-anhi ni Kristo; kay, tungod niini nga katuyoan ang balaod ni Moises gihatag; ug ang tanang butang nga gihatag sa Dios ngadto sa tawo, gikan pa sa sinugdanan sa kalibotan, nagsimbolo kaniya.\n\n5 Ug usab ang akong kalag nahimuot sa mga pakigsaad sa Ginoo nga iyang gihimo sa atong mga amahan; oo, ang akong kalag nahimuot sa iyang grasya, ug sa iyang kaangayan, ug gahom, ug kaluoy sa mahinungdanon ug mahangtoron nga plano sa kalingkawasan gikan sa kamatayon.\n\n6 Ug ang akong kalag nahimuot sa pagpamatuod ngadto sa akong katawhan nga gawas kon moanhi si Kristo ang tanang katawhan malaglag gayod.\n\n7 Kay kon walay Kristo walay Dios; ug kon walay Dios wala usab kita, kay wala usab unta ang paglalang. Apan adunay Dios, ug siya si Kristo, ug siya moanhi sa kahingpitan sa iyang kaugalingong panahon.\n\n8 Ug karon akong isulat ang pipila ka pulong ni Isaias, nga kon si kinsa man sa akong katawhan ang makakita niini nga mga pulong unta mobayaw sa ilang mga kasingkasing ug magmaya alang sa tanang katawhan. Karon mao kini ang mga pulong, ug mahimo ninyong ipahiangay kini diha kaninyo ug sa tanang tawo.\n\n", "2-ne 12": "[center][font_size=26]Kapitulo 12[/font_size][/center]\n\n[i]Nakita ni Isaias ang templo sa ulahing mga adlaw, ang pagpundok sa Israel, ug ang milenyal nga paghukom ug kalinaw—Ang mga mapahitas-on ug mga daotan ipaubos sa Ikaduhang Pag-anhi—Itandi sa Isaias 2. Mga 559–545 B.C.[/i]\n\n1 Ang pulong nga nakita ni Isaias, anak ni Amoz, bahin sa Juda ug Jerusalem:\n\n2 Ug mahitabo sa kataposang mga adlaw, sa panahon nga ang bukid sa balay sa Ginoo matukod sa tumoy sa kabukiran, ug ipataas ibabaw sa kabungtoran, ug ang tanang kanasoran mangadto niini.\n\n3 Ug daghan nga katawhan ang mangadto ug moingon, Dali kamo, ug motungas kita sa bukid sa Ginoo, ngadto sa balay sa Dios ni Jacob; ug siya motudlo kanato sa iyang pamaagi, ug mosubay kita sa iyang mga dalan; kay gikan sa Zion mogawas ang balaod, ug ang pulong sa Ginoo gikan sa Jerusalem.\n\n4 Ug siya ang mohukom sa kanasoran, ug mobadlong sa daghan nga katawhan: ug himoon nila ang ilang mga espada nga mga daro, ug ang ilang mga bangkaw nga pangdughit—ang usa ka nasod dili moisa sa espada batok sa laing nasod, ni magbansay pa alang sa gubat.\n\n5 O balay ni Jacob, dali kamo ug manglakaw kita sa kahayag sa Ginoo; oo, dali, kay kamong tanan nahisalaag, matag usa sa daotan niyang binuhatan.\n\n6 Busa, O Ginoo, imong gipasagdan ang imong katawhan, ang balay ni Jacob, tungod kay sila napuno sa mga tuo-tuo gikan sa sidlakan, ug nagpatalinghog sa giingon nga mga tigtagna sama sa mga Filistehanon, ug naglingaw sila sa ilang mga kaugalingon pinaagi sa mga anak sa mga langyaw.\n\n7 Ang ilang yuta usab puno sa mga pilak ug bulawan, ug dili maihap ang ilang mga bahandi; ang ilang yuta puno usab sa mga kabayo, dili maihap ang ilang mga karwahe.\n\n8 Ang ilang yuta puno usab sa mga dios-dios; nagsimba sila sa binuhat sa kaugalingon nilang mga kamot; nga binuhat sa kaugalingon nilang mga tudlo.\n\n9 Ug ang tawo nga kasarangan dili moyukbo, ug ang tawo nga dungganan dili mopaubos sa iyang kaugalingon, busa, ayaw siya pasayloa.\n\n10 O kamong mga daotan, sulod kamo sa dakong bato, ug tago kamo sa abog, kay ang kahadlok sa Ginoo ug ang himaya sa iyang pagkaharianon mosakit kaninyo.\n\n11 Ug mahitabo nga ang mapahitas-ong mga panagway sa tawo mapaubos, ug ang pagkamapagarbohon sa mga tawo mapayukbo, ug ang Ginoo lamang ang pagahimayaon niana nga adlaw.\n\n12 Kay ang adlaw sa Ginoo sa mga Panon hapit na moabot sa tanang kanasoran, oo, sa matag usa; oo, sa mga mapagarbohon ug mapahitas-on, ug sa matag usa nga mapalabilabihon, ug siya igapaubos.\n\n13 Oo, ug ang adlaw sa Ginoo moabot sa tanang kahoy nga sedro sa Lebanon, kay mga tag-as kini ug habog; ug diha sa tanang kahoy nga encina sa Bashan;\n\n14 Ug sa tanang tag-as nga kabukiran, ug sa tanang kabungtoran, ug sa tanang kanasoran nga mapalabilabihon, ug sa matag katawhan;\n\n15 Ug sa matag tag-as nga tore, ug sa matag gipalig-on nga paril;\n\n16 Ug diha sa tanang barko sa dagat, ug sa tanang barko sa Tarsis, ug sa tanang makahimuot nga mga talan-awon.\n\n17 Ug ang pagkamapahitas-on sa tawo ipaubos, ug ang pagkamapagarbohon sa mga tawo himoong mapaubsanon; ug ang Ginoo lamang ang pagahimayaon niana nga adlaw.\n\n18 Ug ang mga dios-dios laglagon niya sa hingpit.\n\n19 Ug mamasok sila sa mga lungag sa dagkong bato, ug sa mga langob sa yuta, kay ang ilang kahadlok sa Ginoo mopatigbabaw kanila ug ang himaya sa iyang pagkaharianon mosilot kanila, kon siya mobarog na aron sa pag-uyog og kusog sa yuta.\n\n20 Niana nga adlaw ang usa ka tawo mosalibay sa iyang mga dios-dios nga pilak, ug sa iyang mga dios-dios nga bulawan nga iyang gihimo alang sa iyang kaugalingon aron simbahon, ngadto sa mga ilaga ug mga kabog;\n\n21 Aron moadto sa mga pangpang sa mga dagkong bato, ug sa kinatumyan sa gansang-gansangon nga dagkong mga bato, kay ang ilang kahadlok sa Ginoo modangat kanila ug ang pagkaharianon sa iyang himaya mosilot kanila, kon siya mobarog na aron sa pag-uyog og kusog sa yuta.\n\n22 Hunonga ang pagsalig sa tawo, kansang gininhawa anaa sa iyang ilong; kay unsa may basihan sa iyang bili?\n\n", "2-ne 13": "[center][font_size=26]Kapitulo 13[/font_size][/center]\n\n[i]Ang Juda ug ang Jerusalem silotan tungod sa ilang pagkamasinupakon—Ang Ginoo molaban ug mohukom sa Iyang katawhan—Ang mga anak nga babaye sa Zion tunglohon ug hasolon tungod sa ilang pagkakalibotanon—Itandi sa Isaias 3. Mga 559–545 B.C.[/i]\n\n1 Kay tan-awa, ang Ginoo, ang Ginoo sa mga Panon, mobawi gikan sa Jerusalem, ug gikan sa Juda, sa tanang matang sa panginahanglan ug suporta, sa kinatibuk-ang suporta sa panginahanglan ug sa tinapay, ug sa kinatibuk-ang suporta sa tubig—\n\n2 Ang tawo nga maisog, ug ang tawo nga manggugubat, ang maghuhukom, ug ang propeta, ug ang manggialamon, ug ang tigulang;\n\n3 Ang kapitan sa kalim-an, ug ang talahoron nga tawo, ug ang magtatambag, ug ang malipoton nga salamangkero, ug ang batid nga mamumulong.\n\n4 Ug ako mohatag og mga bata ngadto kanila nga mahimo nilang mga prinsipe, ug ang mga masuso magamando kanila.\n\n5 Ug ang katawhan pagadaog-daogon, ang matag usa pinaagi sa lain, ug ang matag usa pinaagi sa iyang silingan; ang bata magmapahitas-on sa iyang kaugalingon batok sa tigulang, ug ang walay batasan batok sa talahoron.\n\n6 Kon ang usa ka tawo mogunit sa iyang igsuong lalaki sa balay sa iyang amahan, ug moingon: Ikaw adunay sapot, himoon ka namong magmamando, ug ayaw itugot nga kining pagkagun-ob mahitabo ubos sa imong kamot—\n\n7 Nianang adlawa manumpa siya nga mag-ingon: Dili ako mahimo nga usa ka mananambal; kay sa akong balay walay pan ug mga sapot; ayaw ako himoa nga tigmando sa katawhan.\n\n8 Kay ang Jerusalem nagun-ob, ug ang Juda napukan, tungod kay ang ilang mga dila ug ang ilang mga binuhatan nahisupak sa Ginoo, aron sa paghagit sa mga mata sa iyang himaya.\n\n9 Ang makita diha sa ilang panagway nagsaksi batok kanila, ug nagpahayag nga ang ilang kasal-anan susama sa Sodom, ug dili sila makatago niini. Alaot ang ilang mga kalag, kay sila miganti og kadaotan sa ilang mga kaugalingon!\n\n10 Sultihi ang mga matarong nga maayo kini alang kanila; kay makakaon sila sa bunga sa ilang mga binuhatan.\n\n11 Alaot kadtong mga daotan, kay mangalaglag sila; kay ang ganti sa ilang mga kamot maanaa kanila!\n\n12 Ug sa akong katawhan, mga bata ang molupig kanila, ug mga babaye ang magmando kanila. O akong katawhan, sila nga nangulo kaninyo mao ang midala kaninyo sa pagkasayop ug miguba sa dalan nga inyong agian.\n\n13 Ang Ginoo nagabarog aron molaban, ug nagabarog aron mohukom sa katawhan.\n\n14 Ang Ginoo mohimo sa paghukom uban sa karaan niyang katawhan ug sa mga prinsipe niini; kay kamo mihurot og kaon sa ubasan ug sa kinawat gikan sa mga kabos sulod sa inyong mga balay.\n\n15 Unsay buot ninyong ipasabot? Gidagmalan ninyo ang akong katawhan, ug mibagnos sa nawong sa mga kabos, miingon ang Ginoong Dios sa mga Panon.\n\n16 Gawas pa niini, ang Ginoo miingon: Tungod kay ang mga anak nga babaye sa Zion mga mapahitas-on, ug naglakaw nga pinataas ang mga liog ug hilas nga mga mata, nga nagpakiay-kiay samtang naglakaw, ug nagpatagingting sa dayan-dayan sa ilang mga tiil—\n\n17 Busa ang Ginoo mopatubo og mga hubag-hubag sa bagolbagol sa ulo sa mga anak nga babaye sa Zion, ug ang Ginoo moyagyag sa ilang tinago nga mga bahin.\n\n18 Niana nga adlaw tangtangon sa Ginoo ang kaanindot sa nagtaginting nilang mga dayan-dayan, ug sa mga dayan-dayan sa ulo, ug sa mga pugong nga sama og porma sa bulan;\n\n19 Sa mga kwentas ug sa mga pulseras, ug sa mga bandana;\n\n20 Sa mga kalo, ug sa mga dayan-dayan sa mga bitiis, ug sa mga bandana, ug sa gipahumotan nga mga kahon, ug sa mga ariyos;\n\n21 Sa mga singsing, ug sa mga pahiyas sa ilong;\n\n22 Sa nagkalain-laing terno nga sapot, ug sa mga kupo, ug sa mga purong sa ulo, ug sa mga puntil;\n\n23 Sa mga salamin, ug sa mahalong mga panapton, ug sa mga turban, ug sa mga belo.\n\n24 Ug mahitabo, nga imbis sa kahumot mopuli, ang kabaho; ug imbis usa ka higot sa hawak, usa ka gisi; ug imbis hapsay kaayo nga buhok, pagkaupaw; ug imbis kupo sa dughan, usa ka binalikos nga sako; marka sa pagkaulipon, imbis katahom.\n\n25 Ang inyong kalalakin-an mangapukan pinaagi sa espada ug ang inyong mga maisog mangamatay sa gubat.\n\n26 Ug ang iyang mga ganghaan magsubo ug magbangotan; ug mawad-an siya sa bili, ug magapungko sa yuta.\n\n", "2-ne 14": "[center][font_size=26]Kapitulo 14[/font_size][/center]\n\n[i]Ang Zion ug ang iyang mga anak nga babaye tuboson ug limpyohan sa adlaw sa milenyum—Itandi sa Isaias 4. Mga 559–545 B.C.[/i]\n\n1 Ug niana nga adlaw, pito ka babaye ang makahupot sa usa ka lalaki, nga mag-ingon: Kami mokaon sa kaugalingon namong pan, ug mosul-ob sa kaugalingon namong sapot; apan itugot nga kami pagatawagon sa imong ngalan aron mawagtang ang among pagkadili bulahan.\n\n2 Niana nga adlaw ang sanga sa Ginoo mamahimong matahom ug mahimayaon; ang bunga sa yuta hilabihan kaanindot ug lamian alang niadtong nakalingkawas sa Israel.\n\n3 Ug mahitabo, nga sila nga nahibilin sa Zion ug magpabilin sa Jerusalem tawagon nga balaan, matag usa nga nahisulat kauban sa mga buhi sa Jerusalem—\n\n4 Kon mahugasan na sa Ginoo ang kahugaw sa mga anak nga babaye sa Zion, ug malimpyohan na ang dugo sa Jerusalem gikan sa tunga-tunga niini pinaagi sa espiritu sa paghukom ug sa espiritu sa pagtunaw.\n\n5 Ug ang Ginoo mohimo sa matag puy-anan nga dapit sa bukid sa Zion, ug sa tanan niyang panagtigom, og usa ka panganod ug aso inig ka adlaw ug kahayag sa nagsiga nga kalayo inig ka gabii; kay diha sa tibuok himaya sa Zion maanaa ang panalipod.\n\n6 Ug adunay usa ka tabernakulo nga mahimong landong inig ka adlaw gikan sa kainit, ug mahimong dapit nga kadangpan, ug katagoan gikan sa bagyo ug gikan sa ulan.\n\n", "2-ne 15": "[center][font_size=26]Kapitulo 15[/font_size][/center]\n\n[i]Ang ubasan sa Ginoo (Israel) mamahimo nga biniyaan, ug ang Iyang katawhan matibulaag—Ang mga kaalaotan modangat kanila sa ilang pagbiya sa kamatuoran ug nagkatibulaag nga kahimtang—Ang Ginoo mopakayab og usa ka bandila ug mopundok sa Israel—Itandi sa Isaias 5. Mga 559–545 B.C.[/i]\n\n1 Ug dayon mag-awit ako ngadto sa akong labing pinalangga og usa ka kanta sa akong pinalangga, bahin sa iyang ubasan. Ang akong labing pinalangga adunay ubasan dapit sa usa ka mabungahon kaayo nga bungtod.\n\n2 Ug iya kining gikoral, ug gipanangtang ang mga bato niini, ug gitamnan kini og labing maayong ubas, ug gitukoran og tore sa tunga-tunga niini, ug gihimoan usab og intosan diha niini; ug naglaom siya nga mamunga kini og mga ubas, ug namunga kini og mga ihalas nga ubas.\n\n3 Ug karon, O mga lumulupyo sa Jerusalem, ug kalalakin-an sa Juda, mohangyo ako kaninyo, hukmi ako ug ang akong ubasan.\n\n4 Unsa pa kaha unta ang angay nakong gihimo sa akong ubasan nga wala nako mahimo niini? Sa unsang rason, nga sa dihang akong gilaoman nga mamunga kini og mga ubas, namunga man kini og ihalas nga mga ubas.\n\n5 Ug karon, dali; sultihan ko kamo kon unsay akong buhaton sa akong ubasan—Akong panangtangon ang gipang-ali diha niini, ug pangkaonon kini sa mga hayop; ug akong gub-on ang koral niini, ug kini pagatunob-tunoban;\n\n6 Ug ako moguba niini; dili na kini pul-ongan o habokan; apan tugkan kini og mga sampinit ug mga tunok; ako mosugo usab sa mga dag-om nga kini dili mopaulan diha niana.\n\n7 Kay ang ubasan sa Ginoo sa mga Panon mao ang balay ni Israel, ug ang katawhan sa Juda mao ang iyang makapahimuot nga tanom; ug naglaom siya nga mohimo sila og matarong nga paghukom, ug nakita ang pagpanlupig; alang sa pagkamatarong, nakita hinoon ang pagdangoyngoy.\n\n8 Alaot sila nga nagkahugpong sa balay ngadto sa laing balay, hangtod nga wala nay dapit, nga sila mapahiluna nga mag-inusara dinhi sa tibuok bahin sa yuta!\n\n9 Sa akong mga dalunggan, miingon ang Ginoo sa mga Panon, sa pagkatinuod daghang balay ang pagabiyaan, ug mga dagko ug maanindot nga mga dakbayan ang walay managpuyo.\n\n10 Oo, ang upat kapin ka ektarya nga ubasan moani og kawhaan og duha ka litro, ug ang usa ka piho nga gidaghanon sa binhi mamunga og kap-atan ka litro nga lugas.\n\n11 Alaot sila nga mobangon og sayo sa buntag, aron ilang ipadayon ang isog nga ilimnon, nga magpadayon hangtod sa gabii, ug ang bino mohubog kanila!\n\n12 Ug ang alpa, ug ang biyolin, ang tambulin, ug ang plahota, ug ang bino anaa sa ilang mga bangkete; apan wala nila panumbalinga ang buhat sa Ginoo, ni mitagad sa buhat sa iyang mga kamot.\n\n13 Busa, ang akong katawhan nabihag, kay sila walay kahibalo; ug ang ilang mga tawo nga halangdon nangamatay sa gutom, ug ang mga panon sa ilang katawhan nag-antos sa labihan nga kauhaw.\n\n14 Busa, ang impyerno mipadako sa iyang kamandoan, ug mibuka og dako sa iyang ba-ba; ug sa ilang himaya, ug sa ilang dakong panon, ug sa ilang kamapagarbohon, ug siya nga nagmaya, manaog didto.\n\n15 Ug ang tawo nga kasarangan ipaubos, ug ang tawo nga gamhanan magmapainubsanon, ug ang mga mata sa mapahitas-on magmapainubsanon.\n\n16 Apan ang Ginoo sa mga Panon pagahimayaon pinaagi sa paghukom, ug ang Dios nga balaan pagabalaanon sumala sa pagkamatarong.\n\n17 Unya ang mga karnero manibsib sigon sa naandan nila nga paagi, ug ang biniyaang mga dapit nga sibsibanan sa tambok nga mga hayop maoy kaonon sa mga langyaw.\n\n18 Alaot sila nga moguyod sa pagkadaotan pinaagi sa mga higot sa pagka-asyoso, ug sa sala sama nga kini usa ka giguyod og pisi nga kariton;\n\n19 Nga nag-ingon nga: Padalia siya, ipadali ang iyang buluhaton, aron ato kining makita; ug itugot nga ang tambag sa Balaan sa Israel ipaduol ug ipaabot na, aron ato kining mahibaloan.\n\n20 Alaot sila nga naghunahuna nga ang pagkadaotan matarong, ug ang pagkamatarong daotan, kinsa moingon nga ang kangitngit kahayag, ug ang kahayag kangitngit, nga moingon sa pait nga tam-is, ug ang tam-is pait!\n\n21 Alaot kadtong naghunahuna sa ilang mga kaugalingon nga maalamon ug mabinantayon sa ilang kaugalingong panan-aw!\n\n22 Alaot kadtong kusog moinom og bino, ug mga tawong kusog mosagol og isog nga ilimnon;\n\n23 Kinsa mopawalay sala sa mga daotan tungod sa suhol, ug dili moila sa pagkamatarong kaniya nga matarong!\n\n24 Busa, sama nga ang kalayo mosunog sa dagami, ug ang hinungaw sa kalayo mougdaw sa mga tahop, ang gamot niini mangalata, ug ang mga bulak niini mangalaya sama sa abog; tungod kay gisalikway nila ang balaod sa Ginoo sa mga Panon, ug mitamay sa pulong sa Balaan sa Israel.\n\n25 Busa, ang kapungot sa Ginoo misilaob batok sa iyang katawhan, ug nakalugway sa iyang kamot batok kanila, ug misakit kanila; ug ang kabungtoran nangatay-og, ug ang ilang mga patay nangadugmok taliwala sa kadalanan. Tungod niining tanan, ang iyang kasuko wala mahunong, apan ang iyang kamot nakalugway sa gihapon.\n\n26 Ug mopakayab siya og usa ka bandila ngadto sa lagyong mga nasod, ug motawag kanila gikan sa kinatumyan sa yuta; ug tan-awa, moanhi sila nga managdali; walay usa kanila nga kapuyon o madagma.\n\n27 Walay usa nga makatagpilaw o makatulog; o bakos sa ilang mga bat-ang nga mangluag, o liston sa ilang mga sapatos nga mabugto;\n\n28 Kansang mga panâ mahait, ug ang tanan nilang gapasan mangabawog, ug ang mga kuko sa ilang kabayo mahisama sa usa ka santik, ug ang ilang mga ligid sama sa alimpulos, ang ilang mga pagngulob sama sa usa ka leon.\n\n29 Mongulob sila sama sa mga nati nga leon; oo, mongulob sila, ug mogunit sa bihag, ug modala niini sa laing dapit nga luwas, ug walay makalingkawas.\n\n30 Ug niana nga adlaw mongulob sila batok kanila sama sa dahunog sa dagat; ug kon motan-aw sila sa yuta, tan-awa, ang kangitngit ug ang kasubo, ug ang kasanag niini magkangitngit diha sa mga kalangitan niini.\n\n", "2-ne 16": "[center][font_size=26]Kapitulo 16[/font_size][/center]\n\n[i]Si Isaias nakakita sa Ginoo—Ang mga sala ni Isaias gipasaylo—Gitawag siya aron managna—Nanagna siya mahitungod sa himoong pagsalikway sa mga Judeo sa mga pagtulon-an ni Kristo—Ang salin sa mga Judeo mamauli—Itandi sa Isaias 6. Mga 559–545 B.C.[/i]\n\n1 Sa tuig nga namatay si haring Uzzias, nakakita usab ako sa Ginoo nga naglingkod sa trono, nga taas ug habog, ug ang iyang kapa milukop sa templo.\n\n2 Sa ibabaw niini nagbarog ang mga serapin; matag usa kanila adunay tag-unom ka pako; pinaagi sa duha ka pako gitabonan niya ang iyang nawong, ug pinaagi sa duha gitabonan niya ang iyang mga tiil, ug pinaagi sa duha siya molupad.\n\n3 Ug ang usa misinggit ngadto sa lain, ug miingon: Balaan, balaan, balaan, ang Ginoo sa mga Panon; ang tibuok yuta nalukop sa iyang himaya.\n\n4 Ug ang mga haligi sa pultahan natay-og sa tingog kaniya nga misinggit, ug ang balay nalukop sa aso.\n\n5 Dayon miingon ako: Alaot ako! kay ako nalaglag; tungod kay tawo ako nga hugaw og ngabil; ug nagpuyo ako taliwala sa katawhan nga hugaw og mga ngabil; kay ang akong mga mata nakakita sa Hari, sa Ginoo sa mga Panon.\n\n6 Dayon milupad ang usa sa mga serapin ngari kanako, nga nagdala og nagbaga nga uling sa iyang kamot, nga iyang gikuha pinaagi sa kimpit gikan sa altar;\n\n7 Ug iya kining gibutang sa akong ba-ba, ug miingon: Tan-awa, midapat kini sa imong mga ngabil; ug ang imong pagkadaotan natangtang na, ug ang imong sala nalimpyohan.\n\n8 Usab akong nadungog ang tingog sa Ginoo, nga nag-ingon: Kinsa ang akong ipadala, ug kinsa ang moadto alang kanato? Unya ako miingon: Ania ako; ipadala ako.\n\n9 Ug miingon siya: Lakaw ug sultihi kini nga katawhan—Paminawa ninyo, apan wala sila makasabot; ug tan-awa ninyo, apan wala sila makamatikod.\n\n10 Himoang magmagahi ang kasingkasing niini nga katawhan, ug himoang bungol ang ilang mga dunggan, ug ipiyong ang ilang mga mata—aron dili sila makakita pinaagi sa ilang mga mata, ug makadungog pinaagi sa ilang mga dunggan, ug makasabot pinaagi sa ilang kasingkasing, ug mangakabig ug mangaayo.\n\n11 Dayon miingon ako: Ginoo, hangtod kanus-a? Ug miingon siya: Hangtod nga wala nay lumulupyo ang mga dakbayan, ug wala nay tawo ang mga balay, ug ang yuta sa hingpit mahimong biniyaan;\n\n12 Ug ang Ginoo mipalayas sa mga tawo ngadto sa layo, kay adunay dakong pagbiya nga mahitabo taliwala sa mao nga dapit.\n\n13 Apan sa gihapon adunay ikanapulo nga bahin, ug mamalik sila ug pagaut-uton, sama sa usa ka kahoy nga robles, ug sama sa kahoy nga encina kansang mahinungdanon nga bahin magpabilin samtang mangalarag ang mga dahon niini; mao nga ang balaan nga binhi mao ang mahinungdanon nga bahin niini.\n\n", "2-ne 17": "[center][font_size=26]Kapitulo 17[/font_size][/center]\n\n[i]Ang Ephraim ug ang Siria makig-away batok sa Juda—Si Kristo matawo gikan sa usa ka birhen—Itandi sa Isaias 7. Mga 559–545 B.C.[/i]\n\n1 Ug nahitabo nga sa mga adlaw ni Ahaz nga anak nga lalaki ni Jotham, anak nga lalaki ni Uzzias, hari sa Juda nga si Resin nga hari sa Siria, ug si Peka nga anak nga lalaki ni Remalias nga hari sa Israel, mitungas padulong sa Jerusalem sa pagpakiggubat niini, apan dili makabuntog niini.\n\n2 Ug nasabwag kini sa balay ni David, nga nag-ingon: Ang Siria nakigkunsabo sa Ephraim. Ug ang iyang kasingkasing natandog, ug ang kasingkasing sa iyang katawhan, sama sa mga kahoy sa kalasangan nga natandog sa hangin.\n\n3 Dayon ang Ginoo miingon ngadto kang Isaias: Lakaw karon aron makigkita kang Ahaz, ikaw ug si Shearjashub nga imong anak nga lalaki, sa tumoy sa kanal ibabaw sa linaw dapit sa taas nga dalan sa mga tiglabada;\n\n4 Ug sultihi siya: Patalinghog, ug hilom; ayaw kahadlok, ni motalaw niining duha ka nag-aso nga pabilo, niining mabangis nga kasuko ni Resin sa Siria, ug sa anak nga lalaki ni Remalias.\n\n5 Tungod kay ang Siria, Ephraim, ug ang anak nga lalaki ni Remalias, naglaraw og daotan batok kanimo, nga nag-ingon:\n\n6 Atong sulungon ang Juda ug atong samukon kini, ug atong lungkabon kini alang kanato, ug magbutang kita og hari sa taliwala niini, oo, ang anak nga lalaki ni Tabeel.\n\n7 Sa ingon niini miingon ang Ginoong Dios: Dili kini makapadayon, ni kini mahitabo.\n\n8 Kay ang pangulong dakbayan sa Siria mao ang Damasco, ug ang pangulong dakbayan sa Damasco, mao ang Resin; ug sulod sa kan-uman ug lima ka tuig ang Ephraim mabungkag aron dili na kini usa ka nasod.\n\n9 Ug ang pangulong dakbayan sa Ephraim mao ang Samaria, ug ang pangulo sa Samaria mao ang anak nga lalaki ni Remalias. Kon kamo dili motuo segurado nga dili kamo malig-on.\n\n10 Dugang pa, ang Ginoo namulong pag-usab ngadto kang Ahaz, nga nag-ingon:\n\n11 Pangayo og timailhan gikan sa Ginoo nga imong Dios; pangayoa kini gikan man sa kinahiladman, o gikan sa kinatas-an.\n\n12 Apan si Ahaz miingon: Ako dili mangayo, ni ako motintal sa Ginoo.\n\n13 Ug miingon siya: Paminaw kamo karon, O balay ni David; gamay ra ba nga butang alang kaninyo ang paghasol sa mga tawo, apan hasolon ba usab diay ninyo ang akong Dios?\n\n14 Busa, ang Ginoo mismo mohatag kaninyo og timailhan—Tan-awa, usa ka birhen ang manamkon, ug manganak og usa ka anak nga lalaki, ug pagatawagon ang iyang ngalan og Immanuel.\n\n15 Mantikilya ug dugos ang iyang kaonon, aron mahibalo siya nga mobalibad sa daotan ug mopili sa maayo.\n\n16 Kay sa dili pa ang bata makahibalo nga mobalibad sa daotan ug mopili sa maayo, ang yuta nga inyong gidumtan pagabiyaan sa duha niya ka hari.\n\n17 Ang Ginoo mopadangat diha kaninyo, ug sa inyong katawhan, ug sa balay sa inyong amahan, sa mga adlaw nga wala pa sukad moabot gikan sa mga adlaw nga ang Ephraim mibulag gikan sa Juda, nga hari sa Asiria.\n\n18 Ug mahitabo nga niana nga adlaw ang Ginoo motawag og kusog sa langaw nga tua sa kinalay-ang bahin sa Ehipto, ug sa putyukan nga tua sa yuta sa Asiria.\n\n19 Ug manuol sila, ug mamahulay silang tanan sa mamingaw nga mga walog, ug sulod sa mga lungag sa dagkong mga bato, ug sa tanang katunokan, ug sa tanang kasagbotan.\n\n20 Sa mao gihapon nga adlaw ang Ginoo mokiskis gamit ang binayaran nga labaha, pinaagi kanila nga naa sa pikas nga suba, pinaagi sa hari sa Asiria, sa ulo, ug sa balhibo sa mga tiil; ug kini usab mohurot sa bungot.\n\n21 Ug mahitabo nga niana nga adlaw, ang usa ka tawo moatiman og usa ka nati nga baka ug duha ka karnero;\n\n22 Ug kini mahitabo, tungod sa kadaghan sa gatas nga ikahatag niini siya magakaon og mantikilya; kay mantikilya ug dugos ang makaon sa tanan nga nahibilin sa yuta.\n\n23 Ug mahitabo nga niana nga adlaw, ang matag dapit mamahimo nga dapit, diin kanhi adunay liboan ka punoan sa ubas nga nagkantidad og tinaglibo nga mga salapi, matugkan og mga sampinit ug mga tunok.\n\n24 Dala ang mga panâ ug mga gapasan ang mga tawo mangadto didto, tungod kay ang tibuok nga dapit mamahimong kasampinitan ug katunokan.\n\n25 Ug ang tanang kabungtoran pagakubkubon gamit ang piko, walay moadto nga mahadlok sa mga sampinit ug mga tunok; apan mamahimo kini nga tugwayanan sa mga baka, ug kayatak-yatakan sa gagmay nga baka.\n\n", "2-ne 18": "[center][font_size=26]Kapitulo 18[/font_size][/center]\n\n[i]Si Kristo mahisama sa usa ka bato nga makapandol ug sa dakong bato nga kabunggoan—Pangitaa ang Ginoo, dili ang mga maghunghong nga barangan—Dangop ngadto sa balaod ug sa pagpamatuod alang sa giya—Itandi sa Isaias 8. Mga 559–545 B.C.[/i]\n\n1 Dugang pa, ang pulong sa Ginoo miingon kanako: Magkuha ka og dakong papel nga linukot, ug isulat diha niini gamit ang pangsulat sa tawo, mahitungod ni Maher-shalal-hash-baz.\n\n2 Ug mikuha ako para kanako og matinud-anong mga saksi nga maoy motala, si Uria nga pari, ug si Zacarias nga anak ni Jeberechias.\n\n3 Ug akong giadto ang babayeng manalagna; ug nanamkon siya ug nanganak og usa ka anak nga lalaki. Unya miingon ang Ginoo ngari kanako: Tawga ang iyang ngalan og Maher-shalal-hash-baz.\n\n4 Kay tan-awa, ang bata dili makahibalong mosangpit og Akong amahan, ug akong inahan, sa dili pa ang mga bahandi sa Damasco ug ang gipangsakmit nga iya sa Samaria ilogon atubangan sa hari sa Asiria.\n\n5 Ang Ginoo namulong usab ngari kanako pag-usab, nga nag-ingon:\n\n6 Tungod kay kini nga katawhan midumili sa pagdawat sa mga tubig sa Siloa nga hinay nga nagdagayday, ug nagmaya kang Resin ug sa anak nga lalaki ni Remalias;\n\n7 Busa karon, tan-awa, ang Ginoo magpadala kanila sa mga tubig sa suba, nga kusog ug nagbul-og, gani ang hari sa Asiria ug tanan sa iyang himaya; ug molapaw kini sa iyang tanan nga agianan, ug moawas sa tanan nga tagaytay.\n\n8 Ug moagi siya lahos sa Juda; moawas siya ug motabok, ug moapaw siya gani hangtod sa taga-liog; ug ang pagbukhad sa iyang mga pako mopuno sa gilapdon sa imong yuta, O Emmanuel.\n\n9 Paghiusa kamo, O kamong katawhan, ug kamo pagabuak-buakon; ug paminaw kamong tanan sa lagyong kanasoran; pangandam kamo, ug kamo pagabulag-bulagon; pangandam kamo, ug kamo pagabulag-bulagon.\n\n10 Pagtinambagay kamo, ug kini makawang lamang; isulti ang pulong, ug kini dili mahitabo; kay ang Dios nagauban kanato.\n\n11 Kay ang Ginoo namulong sa ingon niini kanako pinaagi sa gamhanan nga kamot, ug misugo kanako nga ako dili gayod mosunod sa unsay gibuhat niini nga katawhan nga nag-ingon:\n\n12 Ayaw kamo pagsulti nga, Adunay panagkunsabo, ngadto sa tanan kinsa sultihan niini nga katawhan nga, Adunay panagkunsabo; ayaw kahadloki ang ilang kahadlok, ni pagmahadlokon.\n\n13 Ibalaan ang Ginoo sa mga Panon mismo, ug itugot nga siya ang inyong kahadlokan, ug itugot nga siya ang inyong kalisangan.\n\n14 Ug mamahimo siya nga sanktuwaryo; apan sa laing bahin bato nga kapangdolan, ug dakong bato nga kabunggoan sa duha ka balay ni Israel, isip laang ug panglit-ag ngadto sa mga lumulupyo sa Jerusalem.\n\n15 Ug daghan taliwala kanila ang mapandol ug mahagba, ug masakitan, ug masulod sa laang, ug madakpan.\n\n16 Ibugkos ang pagpamatuod, iselyo ang balaod sa akong mga disipulo.\n\n17 Ug maghulat ako sa Ginoo, nga mitago sa iyang nawong gikan sa balay ni Jacob, ug ako mangita kaniya.\n\n18 Tan-awa, ako ug ang mga anak kinsa gihatag sa Ginoo kanako gituyo nga mahimong mga timailhan ug sa mga kahibulongan sa Israel gikan sa Ginoo sa mga Panon, nga nagpuyo sa Bukid sa Zion.\n\n19 Ug kon moingon sila kaninyo: Pakigtambag kanila nga nangangkon nga mga espiritista, ug ngadto sa mga barangan nga maghunghong ug mangyamyam—dili ba angay unta nga ang mga tawo makigtambag sa ilang Dios aron ang mga buhi makadungog gikan sa mga patay?\n\n20 Ngadto sa balaod ug sa pagpamatuod; ug kon sila dili mamulong pinasubay niini nga pulong, kana tungod kay walay kahayag diha kanila.\n\n21 Ug moagi sila lahos niini uban sa hilabihang kalisod ug kagutom; ug mahitabo nga kon gutomon sila, ilang kasuk-an ang ilang kaugalingon, ug tunglohon ang ilang hari ug ang ilang Dios, ug mohangad.\n\n22 Ug motan-aw sila sa yuta ug makita ang kasamok, ug ang kangitngit, kapait sa paghigwaos, ug abogon sila ngadto sa kangitngit.\n\n", "2-ne 19": "[center][font_size=26]Kapitulo 19[/font_size][/center]\n\n[i]Si Isaias namulong bahin sa Mesiyas—Ang katawhan nga anaa sa kangitngit makakita og talagsaong kahayag—Alang kanato matawo ang usa ka bata—Mahimo Siya nga Prinsipe sa Kalinaw ug magdumala sa trono ni David—Itandi sa Isaias 9. Mga 559–545 B.C.[/i]\n\n1 Bisan pa niana, ang kangiob dili sama sa nasinati atol sa iyang paghigwaos, nga sa una gaan ra ang iyang gihatag nga kasakit sa yuta sa Zabulun, ug sa yuta sa Neptali, ug pagkahuman niana mihatag og mas bug-at nga kasakit atol sa ilang panaw padulong sa Pulang Dagat tabok sa Jordan sa mga nasod sa Galilea.\n\n2 Ang katawhan nga nagpakabuhi sa kangitngit nakakita og talagsaong kahayag; sila nga nanagpuyo sa yuta sa anino sa kamatayon, kanila ang kahayag midan-ag.\n\n3 Imong gipadaghan ang mga nasod, ug gidugangan ang kalipay—naglipay sila sa imong atubangan sama sa kalipay atol sa ting-ani, ug sama sa kamaya sa mga tawo dihang gibahin na nila ang ilang nailog.\n\n4 Kay imong gibali-bali ang yugo nga iyang pangpas-an, ug ang yayonganan nga tukon sa iyang abaga, ang bunal sa iyang tigpanlupig.\n\n5 Kay ang matag pakig-away sa manggugubat giubanan og alingogngog nga kaguliyang, ug mga sapot nga naumog sa dugo; apan kini magdala og sunog ug makapadilaab nga sugnod.\n\n6 Kay alang kanato ang usa ka bata natawo, alang kanato ang usa ka anak nga lalaki gihatag; ug ang kagamhanan igatungtong sa iyang abaga; ug ang iyang ngalan pagatawagon og Kahibulongan, Magtatambag, Ang Dios nga Makagagahom, Ang Amahan nga walay kataposan, Ang Prinsipe sa Kalinaw.\n\n7 Sa kauswagan sa iyang pangagamhanan ug kalinaw walay kataposan, ibabaw sa trono ni David, ug sa ibabaw sa iyang gingharian, aron sa pagtukod niini, ug aron sa pagtuboy niini gamit ang paghukom ug gamit ang kaangayan sukad karon, gani hangtod sa hangtod. Ang kadasig sa Ginoo sa mga Panon mao ang mohimo niini.\n\n8 Ang Ginoo mipadala sa iyang pulong ngadto kang Jacob ug kini midan-ag sa Israel.\n\n9 Ug ang tanan nga katawhan mahibalo, gani ang Ephraim ug ang mga lumulupyo sa Samaria, nga mibati og garbo ug kamapahitas-on sa kasingkasing:\n\n10 Ang mga bloke nga tisa mangatumpag, apan magtukod kita gamit ang mahalong mga bato; ang mga sicomoro gipamutol, apan ilisan nato kini og mga tugas.\n\n11 Busa ang Ginoo mopahimutang og mga kaaway ni Resin batok kaniya, ug mohiusa sa iyang mga kaaway;\n\n12 Ang mga Sirianhon mag-una ug ang mga Filistehanon maulahi; ug magnganga sila nga molamoy sa Israel. Tungod niining tanan ang iyang kasuko wala mahunong, apan ang iyang kamot nakalugway sa gihapon.\n\n13 Kay ang katawhan dili moduol ngadto kaniya nga misakit kanila, ni sila mangita sa Ginoo sa mga Panon.\n\n14 Busa ang Ginoo moputol gikan sa Israel sa ulo ug sa ikog, sa sanga ug sa bugang sulod lamang sa usa ka adlaw.\n\n15 Ang karaang tawo, siya ang ulo; ug ang propeta nga nagtudlo og mga bakak, siya ang ikog.\n\n16 Kay ang mga pangulo niini nga katawhan mao ang mipahisalaag kanila; ug sila nga ilang gipangulohan gilaglag.\n\n17 Busa ang Ginoo dili malipay sa ilang mga batan-ong lalaki, ni adunay kaluoy sa mga walay amahan ug sa mga biyuda; kay ang matag usa kanila tigpakaaron-ingnon ug tigbuhat og daotan, ug ang matag ba-ba naglitok og binuang. Tungod niining tanan ang iyang kasuko wala mahunong, apan ang iyang kamot nakalugway sa gihapon.\n\n18 Kay ang kadaotan nagdilaab sama sa kalayo; molamoy kini sa mga sampinit ug mga tunok, ug mosunog sa mga kalibonan sa kalasangan, ug mosulbong kini sama sa pagsulbong sa aso.\n\n19 Pinaagi sa kaligutgot sa Ginoo sa mga Panon ang yuta mongitngit, ug ang katawhan mahisama sa sugnod sa kalayo; walay tawo nga moluwas sa iyang igsoon.\n\n20 Ug mangilog siya pinaagi sa tuo niyang kamot ug gutomon; ug mokaon siya gamit ang iyang wala nga kamot ug dili sila mabusog; silang matag usa mokaon sa unod sa iyang kaugalingong bukton—\n\n21 Si Manases, Ephraim; ug si Ephraim, Manases; sila magkauban nga mobatok sa Juda. Tungod niining tanan, ang iyang kasuko wala mahunong, apan ang iyang kamot nakalugway sa gihapon.\n\n", "2-ne 20": "[center][font_size=26]Kapitulo 20[/font_size][/center]\n\n[i]Ang kalaglagan sa Asiria usa ka matang sa kalaglagan sa mga daotan sa Ikaduhang Pag-anhi—Diyotay ra nga tawo ang mahabilin human sa pagbalik sa Ginoo—Ang mga salin ni Jacob mamalik niana nga adlaw—Itandi sa Isaias 10. Mga 559–545 B.C.[/i]\n\n1 Alaot sila nga mopakanaog og dili matarong nga kamandoan, ug mosulat og mga madaogdaogong mga balaod nga buot nilang ipatuman;\n\n2 Sa paghikaw sa mga timawa gikan sa kaangayan, ug sa pagkuha sa katungod gikan sa akong mga kabos nga katawhan, aron ang mga biyuda himoon nilang biktima, ug aron ilang makawatan ang walay mga amahan!\n\n3 Ug unsay inyong buhaton sa adlaw sa pagsilot, ug sa kalaglagan nga maggikan sa layo? kang kinsa man kamo modangop aron kamo katabangan? ug asa man ninyo ibilin ang inyong himaya?\n\n4 Kon wala ako, moyukbo sila kauban sa mga binilanggo, ug mapukan sila kauban sa mga napatay. Tungod niining tanan, ang iyang kasuko wala mahunong, apan ang iyang kamot nakalugway sa gihapon.\n\n5 O Asiriahanon, ang bunal sa akong kasuko, ug ang tukon nga anaa sa ilang kamot mao ang ilang kapungot.\n\n6 Ipadala nako siya batok sa usa ka tigpakaaron-ingnon nga nasod, ug batok sa katawhan nga akong gikapungtan mandoan ko siya sa pagkuha sa salin, ug pagdagit sa bihag, ug sa pagtunob-tunob kanila sama sa lapok sa kadalanan.\n\n7 Apan dili kana maoy iyang tuyo, ni ang gihunahuna sa iyang kasingkasing; apan sulod sa iyang kasingkasing mao ang paglaglag ug pagbulag sa dili diyotay nga mga nasod.\n\n8 Kay siya miingon: Dili ba ang tanan kong mga prinsipe mga hari man?\n\n9 Dili ba ang Calno sama sa Carchemis? Dili ba ang Hamath sama sa Arphad? Dili ba ang Samaria sama sa Damasco?\n\n10 Sa samang paagi nga ang akong kamot mitukod sa mga gingharian sa mga dios-dios, ug kansang kinulit nga mga larawan milabaw pa kay niadtong tua sa Jerusalem ug sa Samaria;\n\n11 Dili ba ako, sama sa akong gibuhat sa Samaria ug sa iyang mga dios-dios, mobuhat usab niini ngadto sa Jerusalem ug sa iyang mga dios-dios?\n\n12 Mao nga mahitabo nga kon ang Ginoo makabuhat na sa tibuok niyang buluhaton sa Bukid sa Zion ug sa Jerusalem, akong silotan ang bunga sa bangis og kasingkasing nga hari sa Asiria, ug ang himaya sa iyang halangdon nga postura.\n\n13 Kay miingon siya: Pinaagi sa kusog sa akong kamot ug pinaagi sa akong kaalam nabuhat ko kini nga mga butang; kay ako nagmaalamon; ug akong gitangtang ang mga utlanan sa katawhan, ug mikawat sa ilang mga bahandi, ug gibuntog nako ang mga lumulupyo sama sa tawo nga maisog;\n\n14 Ug ang akong kamot nakakaplag sa katigayonan sa katawhan sama sa salag; ug sama sa tawo nga mipundok sa mga itlog nga nahibilin akong gipundok ang tanang kayutaan; ug walay bisan usa nga milihok sa pako, o mibuka sa ba-ba, o mipiyak.\n\n15 Ang atsa makapanghambog ba sa iyang kaugalingon batok kaniya nga naggamit niini? Ang gabas makaingon ba sa iyang kaugalingon nga mas importante siya batok kaniya nga naggamit niini? Sama nga ang bunal molihok sa iyang kaugalingon batok kaniya nga mihuyad niini, o sama nga ang sungkod mobarog sa iyang kaugalingon nga daw dili kini kahoy!\n\n16 Busa ang Ginoo, ang Ginoo sa mga Panon, mopaniwang ba sa iyang mga tawo nga himsog; ug ubos sa iyang himaya siya modagkot og sama sa dilaab sa kalayo.\n\n17 Ug ang kahayag sa Israel susama sa kalayo, ug ang iyang Usa nga Balaan susama sa usa ka siga, ug mosunog ug mohurot sa iyang mga tunok ug sa iyang mga sampinit sa usa lamang ka adlaw;\n\n18 Ug mougdaw sa katahom sa iyang kalasangan, ug sa iyang mabungahon nga umahan, sa kalag ug sa lawas; ug mahisama sila sa pagpamuypoy sa tiggunit sa bandila.\n\n19 Ug ang mahabilin sa mga kahoy sa iyang kalasangan diyotay ra, nga maihap lamang kini sa usa ka bata.\n\n20 Ug mahitabo nga niana nga adlaw, ang salin sa Israel, ug ang mga nakalingkawas sa balay ni Jacob, dili na gayod mosalig pa kaniya nga misakit kanila, apan mosalig sa Ginoo, ang Balaan sa Israel, sa kamatuoran.\n\n21 Ang mga salin mamalik, oo, gani ang mga salin ni Jacob, ngadto sa makagagahom nga Dios.\n\n22 Kay bisan og ang imong katawhan sa Israel sama kadaghan sa balas sa dagat, bisan pa ang salin kanila mamalik; ang gitakda nga kalaglagan sanapan sa pagkamatarong.\n\n23 Kay ang Ginoong Dios sa mga Panon mohimo og hingpit nga kalaglagan gani gitakda na sa tibuok yuta.\n\n24 Busa, sa ingon niini miingon ang Ginoong Dios sa mga Panon: O akong katawhan nga nanagpuyo sa Zion, ayaw kahadlok sa mga Asiriahanon; siya mobunal kaninyo gamit ang bunal, ug mohuyad sa iyang sungkod batok kaninyo, susama sa gibuhat sa Ehipto.\n\n25 Kay kadiyot na lamang gayod, ug ang kaligutgot mahunong na, ug ang akong kapungot bahin sa ilang kalaglagan.\n\n26 Ug ang Ginoo sa mga Panon magmugna og usa ka tigpaantos alang kaniya susama sa pagpatay sa katawhan sa Midian sa may dakong bato sa Horeb; ug sama nga ang iyang bunal gibakyaw ibabaw sa dagat, ihuyad usab niya kini susama sa gihimo sa Ehipto.\n\n27 Ug mahitabo nga niana nga adlaw nga ang iyang palas-anon tangtangon gikan sa imong abaga, ug ang iyang yugo tangtangon gikan sa imong liog, ug ang yugo pagalaglagon tungod sa pagdihog.\n\n28 Miabot Siya sa Ajad, miagi siya sa Migron; gibilin niya sa Michmas ang iyang mga dala.\n\n29 Milatas sila sa agianan; namahulay sila sa Geba; ang Ramath nahadlok; ang Gibeah ni Saul milayas.\n\n30 Ipalanog ang tingog, O anak nga babaye ni Gallim; ipadungog kini ngadto sa Lais, O kabos nga Anathoth.\n\n31 Ang mga tawo sa Madmenah wala na; ang mga lumulupyo sa Gebim nanagpundok sa ilang kaugalingon aron manglayas.\n\n32 Sa gihapon magpabilin siya sa Nob niana nga adlaw; mowara-wara siya sa iyang kamot batok sa bukid sa anak nga babaye sa Zion, ang bungtod sa Jerusalem.\n\n33 Tan-awa, ang Ginoo, ang Ginoo sa mga Panon moputol sa sanga dala ang kapungot; ug ang mga tawo nga anaa sa taas nga kahimtang pagapurilon; ug ipaubos ang mapahitas-on.\n\n34 Ug pamutlon niya ang mga kasagbotan sa kalasangan gamit ang puthaw, ug ang Lebanon mapukan pinaagi sa tawo nga gamhanan.\n\n", "2-ne 21": "[center][font_size=26]Kapitulo 21[/font_size][/center]\n\n[i]Ang sanga ni Jesse (si Kristo) mohukom diha sa pagkamatarong—Ang kahibalo sa Dios molukop sa yuta panahon sa Milenyum—Ang Ginoo mopabarog og usa ka bandila ug mopundok sa Israel—Itandi sa Isaias 11. Mga 559–545 B.C.[/i]\n\n1 Ug adunay motungha nga saha gikan sa kaliwat ni Jesse, ug sanga gikan sa iyang mga gamot.\n\n2 Ug ang Espiritu sa Ginoo mokunsad diha kaniya, ang espiritu sa kaalam ug salabotan, ang espiritu sa pagtambag ug gahom, ang espiritu sa kahibalo ug ang kahadlok sa Ginoo;\n\n3 Ug mohimo kaniya nga abtik og salabotan mahitungod sa kahadlok sa Ginoo; ug dili siya mohukom sigon sa nakita sa iyang mga mata, ni mobadlong subay sa madungog sa iyang mga dunggan.\n\n4 Apan pinaagi sa pagkamatarong hukman niya ang mga kabos, ug mobadlong pinasubay sa kaangayan alang sa mga maaghop sa yuta; ug bunalan niya ang yuta pinaagi sa pulong sa iyang ba-ba, ug pinaagi sa gininhawa sa iyang mga ngabil siya mopatay sa mga daotan.\n\n5 Ug ang pagkamatarong mao ang bakos sa iyang mga bat-ang, ug pagkamatinud-anon ang bakos sa iyang mga dapidapi.\n\n6 Ang lobo usab makig-uban sa nati nga karnero, ug ang leopardo modulog sa nati nga kanding, ug ang nati nga baka ug ang nati nga leon ug ang mga binuhi nga hayop mag-ipon; ug ang gamay nga bata moguyod kanila.\n\n7 Ug ang baka ug ang uso manibsib; ang ilang mga nati magdulog sa pagpanghigda; ug ang leon manibsib og kumpay sama sa toro.\n\n8 Ug ang masuso nga bata magdula sa lungag sa malala nga bitin, ug ang bata nga linutas mokuot sa iyang kamot ngadto sa halwa sa mabangis nga bitin.\n\n9 Sila dili mopasakit ni molaglag sa tanan nga akong balaan nga bukid, kay ang yuta mapuno sa kahibalo bahin sa Ginoo, sama sa katubigan nga mopuno sa dagat.\n\n10 Ug niana nga adlaw adunay usa ka gamot ni Jesse, nga mobarog nga usa ka bandila sa katawhan; diha niini ang mga Hentil magpangita; ug ang iyang pagpahulay mahimayaon.\n\n11 Ug mahitabo nga niana nga adlaw ang Ginoo moandam na usab sa iyang kamot sa ikaduhang higayon aron sa pagbawi sa salin sa iyang katawhan nga mahabilin, gikan sa Asiria, ug gikan sa Ehipto, ug gikan sa Parthia, ug gikan sa Cush, ug gikan sa Elam, ug gikan sa Shinar, ug gikan sa Hamath, ug gikan sa mga pulo sa dagat.\n\n12 Ug mopahimutang siya og usa ka bandila alang sa mga nasod, ug pundokon ang mga sinalikway sa Israel, ug pundokon ang mga nagkatibulaag sa Juda gikan sa upat ka suok sa yuta.\n\n13 Ang kasina sa Ephraim usab matapos, ang mga kaaway sa Juda ipahimulag; ang Ephraim dili masina sa Juda, ug ang Juda dili mohasol sa Ephraim.\n\n14 Apan mosulong sila nga magpatong sa mga abaga sa mga Filestihanon paingon sa kasadpan; ug sila pangkawatan nila og dungan sa silangan; gamiton nila ang ilang kamot sa pag-ilog sa gahom sa Edom ug sa Moab; ug ang mga anak ni Ammon motuman kanila.\n\n15 Ug ang Ginoo hingpit nga mopauga sa dila sa dagat sa Ehipto; ug pinaagi sa iyang kusog nga hangin kutawon niya pinaagi sa iyang kamot ang suba, ug ibunal kini didto sa pito ka sapa, ug mopatabok sa mga tawo nga dili mahumod ang ilang mga tiil.\n\n16 Ug adunay lapad nga dalan alang sa salin sa iyang katawhan nga mahibilin, gikan sa Asiria, sama sa nahitabo sa Israel sa adlaw nga siya mibiya sa yuta sa Ehipto.\n\n", "2-ne 22": "[center][font_size=26]Kapitulo 22[/font_size][/center]\n\n[i]Sa milenyal nga adlaw ang tanang tawo modayeg sa Ginoo—Mopuyo Siya uban kanila—Itandi sa Isaias 12. Mga 559–545 B.C.[/i]\n\n1 Ug niana nga adlaw magaingon kamo: O Ginoo, ako magadayeg kanimo; bisan og ikaw nasuko kanako ang imong kasuko nahunong na, ug gihupay mo ako.\n\n2 Tan-awa, ang Dios mao ang akong kaluwasan; ako mosalig, ug dili mahadlok; kay ang Ginoong si Jehova mao ang akong kusog ug akong awit; siya usab nahimo nga akong kaluwasan.\n\n3 Busa, uban sa kalipay ikaw magatimba og tubig gikan sa mga atabay sa kaluwasan.\n\n4 Ug niana nga adlaw moingon ikaw: Dayega ang Ginoo, tawaga ang iyang ngalan, ipahayag ang iyang mga gipanghimo ngadto sa katawhan, ipahibalo nga ang iyang ngalan ginahimaya.\n\n5 Mag-awit ngadto sa Ginoo; kay siya nakahimo og labihan ka maayong mga butang; nahibaloan kini sa tibuok yuta.\n\n6 Ipalanog ug paninggit kamong nanagpuyo sa Zion; kay talagsaon ang Balaan sa Israel nga anaa sa inyong taliwala.\n\n", "2-ne 23": "[center][font_size=26]Kapitulo 23[/font_size][/center]\n\n[i]Ang pagkalaglag sa Babilonia usa ka simbolo sa pagkalaglag panahon sa Ikaduhang Pag-anhi—Mamahimo kining usa ka adlaw sa kapungot ug panimalos—Ang Babelon (ang kalibotan) mapukan hangtod sa hangtod—Itandi sa Isaias 13. Mga 559–545 B.C.[/i]\n\n1 Ang alantoson sa Babilonia, nga nakita ni Isaias nga anak ni Amoz.\n\n2 Magpabarog ikaw og bandila sa taas nga bungtod, ipalabaw ang tingog ngadto kanila, ikamay ang kamot, aron makasulod sila sa ganghaan sa mga bantogan.\n\n3 Ako misugo sa akong mga tawo nga gipangbalaan, ako usab mitawag sa mga tawo nga gamhanan, kay ang akong kasuko wala diha kanila nga nagmaya sa akong pagkahalangdon.\n\n4 Ang kaguliyang sa pundok sa katawhan diha sa kabukiran sama sa mga bantogan nga katawhan, usa ka banha nga kaguliyang sa mga gingharian sa kanasoran nga nagkapundok, ang Ginoo sa mga Panon mopundok sa mga panon alang sa gubat.\n\n5 Naggikan sila sa layo nga nasod, gikan sa kinalay-ang dapit sa yuta, oo, ang Ginoo, ug ang mga hinagiban sa iyang kaligutgot, sa paglaglag sa tibuok yuta.\n\n6 Pagdangoyngoy kamo, kay ang adlaw sa Ginoo haduol na; kini moabot nga usa ka kalaglagan gikan sa Labawng Makagagahom.\n\n7 Busa ang tanang kamot mawad-an sa umoy, ang matag kasingkasing sa tawo malukmay;\n\n8 Ug mangalisang sila; ang kangutngot ug mga kasubo mosakit kanila; matingala sila sa usag usa; ang ilang mga nawong sama sa nagdilaab nga mga kalayo.\n\n9 Tan-awa, ang adlaw sa Ginoo moabot nga mabangis inubanan sa kaligutgot ug pintas nga kasuko, aron himoong biniyaan ang yuta; ug siya mopatay sa mga makasasala diha niini.\n\n10 Kay ang kabitoonan sa langit ug ang hut-ong sa mga bitoon niini dili mohatag sa ilang kahayag; ang adlaw mongitngit sa iyang pagsubang, ug ang bulan dili mopadan-ag sa iyang kahayag.\n\n11 Ug akong silotan ang kalibotan tungod sa pagkadaotan; ug ang mga daotan tungod sa ilang mga pagkadaotan; akong pahunongon ang kamapalabilabihon sa mga mapahitas-on, ug ipaubos ang garbo sa mga tawong bangis.\n\n12 Ako mohimo sa usa ka tawo nga mas bililhon kay sa lunsay nga bulawan; gani ngadto sa usa ka tawo nga mas bililhon kay sa tibuok nga bulawanong Ophir.\n\n13 Busa, akong uyogon ang kalangitan, ug ang yuta matangtang gikan sa iyang nahimutangan, tungod sa kasuko sa Ginoo sa mga Panon, ug sa adlaw sa iyang mapintas nga kapungot.\n\n14 Ug mahisama kini sa gigukod nga usá, ug sama sa karnero nga walay magbalantay; ug silang matag tawo modangop ngadto sa kaugalingon niyang katawhan, ug manglayas ang matag usa ngadto sa kaugalingon niyang yuta.\n\n15 Ang matag usa nga mapahitas-on pagaduslakon; oo, ang matag usa nga makig-uban sa daotan mapukan pinaagi sa espada.\n\n16 Ang ilang mga anak usab pagadugmokon atubangan sa ilang mga mata; ang ilang mga balay panggub-on ug ang ilang mga asawa panglugoson.\n\n17 Tan-awa, akong hulhogon ang mga Medes sa pagbatok kanila, kinsa dili magpakabili sa mga pilak ug mga bulawan, ni sila mahimuot niini.\n\n18 Ang ilang mga gapasan usab mopikas-pikas sa batan-ong mga lalaki; ug dili nila kaloy-an ang mga bunga sa sabakan; ang ilang mga mata dili mosaylo sa mga bata.\n\n19 Ug ang Babilonia, ang himaya sa mga gingharian, ang katahom sa nabantog nga mga Chaldees, mahisama niadtong panahon sa dihang ang Dios milaglag sa Sodoma ug Gomorra.\n\n20 Dili na gayod kini kapuy-an ni kapuy-an latas sa daghang henerasyon: ni ang mga taga-Arabia mopabarog sa ilang tolda didto; ni ang mga magbalantay sa mga karnero motugway sa ilang panon didto.\n\n21 Apan ang ihalas nga mga mananap sa desyerto manghigda didto; ug ang ilang mga balay mapuno sa masulub-ong mga linalang; ug ang mga kuwago mamuyo didto, ug ang mga salbahis nga kanding mag-ambahan didto.\n\n22 Ug ang ihalas nga mga mananap sa mga isla manag-uwang sa ilang gipangbiyaan nga mga balay, ug ang mga dragon sa ilang makahimuot nga mga palasyo; ug ang iyang panahon hapit na moabot, ug ang iyang adlaw dili na lugwayan. Kay siya akong laglagon sa madali; oo, kay ako magmanggiloy-on ngadto sa akong katawhan, apan ang mga daotan pagalaglagon.\n\n", "2-ne 24": "[center][font_size=26]Kapitulo 24[/font_size][/center]\n\n[i]Ang Israel pundokon ug makatagamtam og milenyal nga pagpahulay—si Lucifer gisalikway gikan sa langit tungod sa pagsupak—Ang Israel magmadaogon batok sa Babilonia (ang kalibotan)—Itandi sa Isaias 14. Mga 559–545 B.C.[/i]\n\n1 Kay ang Ginoo maluoy kang Jacob, ug ugma damlag mopili sa Israel, ug mopahiluna kanila sa ilang kaugalingong yuta; ug ang mga langyaw itipon kanila, ug hiusahon sila sa balay ni Jacob.\n\n2 Ug ang katawhan mokuha kanila ug modala kanila sa ilang dapit; oo, gikan sa layo hangtod sa kinatumyan sa yuta; ug mamalik sila sa ilang mga yutang saad. Ug ang balay ni Israel manag-iya niini, ug ang yuta sa Ginoo itagana sa mga sulugoon nga lalaki ug sa mga sulugoon nga babaye; ug himoon nilang mga bihag kadtong mga mibihag kanila; ug sila magamando sa ilang mga tigpanlupig.\n\n3 Ug mahitabo niana nga adlaw nga ang Ginoo mohatag kaninyo og kapahulayan, gikan sa inyong kasubo, ug gikan sa inyong kahadlok, ug gikan sa mapait nga pagkaulipon diin kamo gipugos sa pagserbisyo.\n\n4 Ug mahitabo niana nga adlaw, nga kamo mamulong niini nga panultihon batok sa hari sa Babilonia, ug moingon: Giunsa sa pagtapos ang malupigon, giunsa sa pagtapos ang bulawanong dakbayan!\n\n5 Ang Ginoo mibali sa sungkod sa mga daotan, sa mga setro sa mga tigmando.\n\n6 Siya nga mibunal sa katawhan dala ang kapungot sa walay hunong nga paghapos, siya nga nagmando sa kanasoran dala ang kasuko, gilutos, ug walay makapugong.\n\n7 Ang tibuok yuta nakapahulay, ug mahilom; nanghugyaw sila sa panag-awit.\n\n8 Oo, ang mga kahoy nga sipres magmaya tungod kanimo, ug usab ang mga sedro sa Libano, nga mag-ingon: Sukad nga ikaw giputol wala nay magpuputol nga makigbatok kanato.\n\n9 Ang impyerno gikan sa ilalom mahinamon tungod kanimo sa paghimamat kanimo sa imong pag-abot; gipukaw niini ang mga patay alang kanimo, bisan ang tanan nga nangulo sa yuta; gipabarog niini gikan sa ilang mga trono sa tanang hari sa kanasoran.\n\n10 Tanan sila mamulong ug moingon nganha kanimo: Ikaw ba nahimo usab nga huyang sama kanamo? Ikaw ba nahimo nga sama kanamo?\n\n11 Ang imong pagkahambog nahagsa ngadto sa lubnganan; ang kasaba sa imong mga biyolin dili madungog; ang ulod nagwakat diha ilawom kanimo, ug natabonan ka sa mga ulod.\n\n12 Sa unsang paagi ikaw nahagsa gikan sa langit, O Lucifer, anak sa kabuntagon! Ikaw gihagbong ba dinhi sa yuta, nga nagpahuyang sa kanasoran!\n\n13 Kay ikaw nag-ingon sa imong kasingkasing: mosaka ako sa langit, ako motuboy sa akong trono ibabaw sa kabitoonan sa Dios; molingkod usab ako diha sa bukid sa kongregasyon, sa lagyong mga bahin sa amihan;\n\n14 Mosaka ako sa kinaibabwang bahin sa kapanganoran; mahisama ako sa Labing Halangdon.\n\n15 Apan ikaw dad-on paubos ngadto sa impyerno, ngadto sa mga labing lawom nga mga suok sa gahong.\n\n16 Sila nga makakita kanimo motan-aw pag-ayo kanimo, ug mosusi pag-ayo kanimo, ug moingon: Mao ba kini ang tawo nga mipakurog sa yuta, nga mitay-og sa mga gingharian?\n\n17 Ug mihimo sa kalibotan nga sama sa usa ka kamingawan, ug migun-ob sa mga dakbayan niana, ug wala moabli sa balay sa iyang mga binilanggo?\n\n18 Ang tanang hari sa kanasoran, oo, tanan sila, nanaghigda nga mahimayaon, matag usa kanila sa iyang kaugalingon nga balay.\n\n19 Apan ikaw gisalikway gikan sa imong lubnganan sama sa usa ka salawayon nga sanga, ug ang salin niadtong mga gipangpatay, gipangduslak sa espada, nga nangahulog ngadto sa kabatoan sa gahong; sama sa patay nga lawas nga gitunob-tunoban lamang.\n\n20 Ikaw dili itipon kanila sa paglubong, tungod kay giguba nimo ang yuta ug mipatay sa imong katawhan; ang binhi sa mga daotan og binuhatan dili gayod mapasidunggan.\n\n21 Pangandami ang pagpatay sa iyang mga anak tungod sa pagkadaotan sa ilang mga amahan, nga sila dili na makabalik sa gahom, ni makapanag-iya sa yuta, ni mopuno sa kalibotan og mga dakbayan.\n\n22 Kay ako moalsa batok kanila, miingon ang Ginoo sa mga Panon, ug motangtang gikan sa Babilonia sa ngalan, ug sa salin, ug sa anak nga lalaki, ug sa pag-umangkon nga lalaki, miingon ang Ginoo.\n\n23 Ako usab mohimo niini nga usa ka dapit alang sa mga langgam sa katubigan, ug mga linaw nga danawan; ug banlason ko kini pinaagi sa silhig sa kalaglagan, miingon ang Ginoo sa mga Panon.\n\n24 Ang Ginoo sa mga Panon nanumpa, nga nag-ingon: Segurado gayod nga kon unsay akong gihunahuna, kini mahitabo; ug kon unsay akong katuyoan, kini mahimo—\n\n25 Nga ako modala sa mga Asiriahanon pasulod sa akong yuta, ug diha sa akong mga kabukiran motunob-tunob kaniya; unya ang iyang yugo matangtang gikan kanila, ug ang iyang gipahamtang nga palas-anon matangtang gikan sa ilang mga abaga.\n\n26 Mao kini ang katuyoan alang sa tibuok yuta; ug mao kini ang kamot nga gilugway alang sa tanang kanasoran.\n\n27 Kay ang Ginoo sa mga Panon mihimo niini nga katuyoan, ug kinsay mobaliwala niini? Ug ang iyang kamot nakalugway sa gihapon, ug kinsay mopugong niini?\n\n28 Sa tuig nga si hari Ahaz namatay diha na kini nga palas-anon.\n\n29 Ayaw kamo pagmaya, tibuok Palestina, tungod kay ang iyang bunal nga midapat kanimo nabali na; kay gikan sa ginikanang serpente motungha ang mabangis pa nga serpente, ug ang iyang bunga usa ka mas bangis nga molupad nga serpente.\n\n30 Ug ang kamagulangan nga anak sa mga kabos mopakaon, ug ang mga timawa manghigda nga may kaseguroan; ug ako mopatay sa imong kagikan pinaagi sa kagutom, ug siya mopatay sa imong salin.\n\n31 Pagdanguyngoy, O ganghaan; singgit, O dakbayan; ikaw, tibuok Palestina, pagatunawon; kay adunay moabot gikan sa amihanan nga usa ka aso, ug walay mag-inusara diha sa iyang gikatakda nga mga panahon.\n\n32 Unsa kaha ang itubag sa mga sinugo gikan sa mga nasod? Nga ang Ginoo mitukod sa Zion, ug ang mga kabos sa iyang katawhan mosalig niini.\n\n", "2-ne 25": "[center][font_size=26]Kapitulo 25[/font_size][/center]\n\n[i]Si Nephi nagmaya sa pagkayano—Ang mga panagna ni Isaias masabtan sa kataposang mga adlaw—Ang mga Judeo mamalik gikan sa Babilonia, molansang sa Mesiyas diha sa krus, ug magkatibulaag ug sakiton—Ipahiuli sila kon motuo sila sa Mesiyas—Siya unang moanhi unom ka gatos ka tuig human nga si Lehi mibiya sa Jerusalem—Ang mga Nephita motuman sa balaod ni Moises ug motuo kang Kristo, kinsa mao ang Usa nga Balaan sa Israel. Mga 559–545 B.C.[/i]\n\n1 Karon ako, si Nephi, mosulti og diyotay mahitungod sa mga pulong nga akong gisulat, nga gipamulong sa ba-ba ni Isaias. Kay tan-awa, si Isaias namulong og daghang butang nga lisod sabton sa daghan sa akong katawhan; kay wala sila masayod mahitungod sa pamaagi sa pagpanagna sa mga Judeo.\n\n2 Kay ako, si Nephi, wala motudlo kanila og daghang butang mahitungod sa pamaagi sa mga Judeo; kay ang ilang mga buhat mga buhat sa kangitngit, ug ang ilang gipanghimo mga buhat nga salawayon.\n\n3 Mao nga, mosulat ako ngadto sa akong katawhan, ngadto sa tanan niadtong modawat sukad karon niini nga mga butang nga akong isulat, aron sila mahibalo sa mga paghukom sa Dios, nga moabot kini sa tanang kanasoran, sumala sa pulong nga iyang gipamulong.\n\n4 Mao nga, patalinghog, O akong katawhan, nga anaa sa balay ni Israel, ug patalinghogi ang akong mga pulong; tungod kay ang mga pulong ni Isaias dili yano nganha kaninyo, apan yano kini ngadto sa tanan nga puno sa espiritu sa panagna. Apan hatagan ko kamo og usa ka panagna, sumala sa espiritu nga ania kanako; mao nga managna ako sumala sa kayano nga ania kanako sukad pa sa akong pagbiya sa Jerusalem uban sa akong amahan; kay tan-awa, ang akong kalag nahimuot sa kayano sa pagpakigsulti ngadto sa akong katawhan, aron sila makakat-on.\n\n5 Oo, ug ang akong kalag nahimuot sa mga pulong ni Isaias, kay naggikan ako sa Jerusalem, ug ang akong mga mata nakakita sa mga butang sa mga Judeo, ug nahibalo ako nga ang mga Judeo nakasabot sa mga pulong sa mga propeta, ug walay laing katawhan nga makasabot sa mga butang nga gipamulong ngadto sa mga Judeo sama kanila, gawas kon sila matudloan sa naandang pamaagi sa mga butang sa mga Judeo.\n\n6 Apan tan-awa, ako, si Nephi, wala motudlo sa akong mga anak sa naandang pamaagi sa mga Judeo; apan tan-awa, ako, mismo, nakapuyo sa Jerusalem, mao nga nahibalo ako mahitungod sa mga rehiyon nga nagpalibot niini; ug akong gihisgotan ngadto sa akong mga anak ang mahitungod sa mga paghukom sa Dios, nga nahitabo sa mga Judeo, ngadto sa akong mga anak, sumala sa tanan nga gipamulong ni Isaias, ug wala nako kini isulat.\n\n7 Apan tan-awa, akong ipadayon ang akong kaugalingong pagpanagna, sumala sa akong pagkayano; diin nga kayano ako nahibalo nga dili masaypan sa pagsabot sa tawo; bisan pa niana, sa mga adlaw unya nga ang mga panagna ni Isaias matuman, ang mga tawo mahibalo sa tataw gayod, niana nga mga panahon kon kini mahitabo na.\n\n8 Mao nga, kini mga bililhon sa mga anak sa katawhan, ug siya nga nagtuo nga dili kini bililhon, ngadto kanila ako mamulong sa piho, ug mohatag niining mga pulong ngadto sa kaugalingon nakong katawhan; kay ako nasayod nga dako kaayo kini og bili ngadto kanila sa kataposang mga adlaw; kay niana nga adlaw makasabot sila niini; mao nga, alang sa ilang kaayohan nga gisulat ko kini.\n\n9 Ug sama nga ang usa ka henerasyon nalaglag taliwala sa mga Judeo tungod sa pagkadaotan, mao usab ang ilang pagkalaglag gikan sa usa ka henerasyon ngadto sa laing henerasyon sumala sa ilang mga pagkadaotan; ug walay bisan kinsa kanila ang nalaglag gawas nga kini gitagna diha kanila sa mga propeta sa Ginoo.\n\n10 Mao nga, nasultihan na sila mahitungod sa pagkalaglag nga modangat kanila, dihadiha gayod human mibiya ang akong amahan sa Jerusalem; bisan pa niana, nagmagahi sila sa ilang mga kasingkasing; ug sumala sa akong panagna nangalaglag sila, gawas lang niadtong gipangdala nga bihag ngadto sa Babilonia.\n\n11 Ug karon gipamulong ko kini tungod sa espiritu nga ania kanako. Ug bisan og gidala sila sa laing dapit mamalik gihapon sila, ug manag-iya sa yuta sa Jerusalem; mao nga, ipahiuli sila og balik sa yuta nga ilang kabilin.\n\n12 Apan, tan-awa, makasinati sila og mga gubat, ug mga hungihong sa gubat; ug kon moabot na ang adlaw nga ang Bugtong Anak sa Amahan, oo, gani ang Amahan sa langit ug sa yuta, mopakita kanila sa unod, tan-awa, sila mosalikway kaniya tungod sa ilang mga kadaotan ug pagmagahi sa ilang mga kasingkasing, ug katikig sa ilang mga liog.\n\n13 Tan-awa, sila molansang kaniya sa krus; ug human siya mapahimutang sa lubnganan sulod sa tulo ka adlaw siya mobangon gikan sa pagkamatay, dala ang pagpang-ayo diha sa iyang mga pako; ug kadtong tanan nga magatuo sa iyang ngalan maluwas sa gingharian sa Dios. Mao nga, ang akong kalag nahimuot sa pagpanagna mahitungod kaniya, kay ako nakakita sa iyang panahon, ug ang akong kasingkasing nagadayeg sa iyang balaan nga ngalan.\n\n14 Ug tan-awa mahitabo nga human ang Mesiyas mobangon gikan sa pagkamatay, ug mopakita sa iyang kaugalingon ngadto sa iyang katawhan, ngadto sa tanan nga motuo sa iyang ngalan, tan-awa, ang Jerusalem pagalaglagon na usab; kay alaot sila nga makigbatok sa Dios ug sa katawhan sa iyang simbahan.\n\n15 Mao nga, ang mga Judeo pagatibulaagon taliwala sa tanang kanasoran; oo, ug usab ang Babilonia pagalaglagon; mao nga, ang mga Judeo tibulaagon pinaagi sa ubang mga nasod.\n\n16 Ug human nga sila matibulaag, ug ang Ginoong Dios mosakit kanila pinaagi sa ubang mga nasod sulod sa daghang mga henerasyon, oo, gani gikan sa usa ka henerasyon ngadto sa laing henerasyon hangtod nga maaghat sila sa pagtuo kang Kristo, nga Anak sa Dios, ug sa pag-ula, nga walay kinutoban alang sa tanan nga katawhan—ug kon moabot na kana nga adlaw nga sila motuo na kang Kristo, ug mosimba sa Amahan pinaagi sa iyang ngalan, uban sa putli nga mga kasingkasing ug limpyong mga kamot, ug dili na magpaabot og lain pang Mesiyas, nan, niana nga panahon, ang adlaw moabot nga kinahanglan silang motuo niini nga mga butang.\n\n17 Ug ang Ginoo mosugod na usab sa ikaduhang higayon sa pagpahiuli sa iyang katawhan gikan sa ilang nawala ug napukan nga kahimtang. Mao nga, mopadayon siya sa paghimo og usa ka kahibulongan nga buhat taliwala sa mga anak sa katawhan.\n\n18 Mao nga, iyang ipadayag ang iyang mga pulong ngadto kanila, diin nga mga pulong magahukom kanila sa kataposang adlaw, kay pagahatagan sila niini alang sa katuyoan sa pag-agni kanila bahin sa tinuod nga Mesiyas, kinsa ilang gisalikway; ug ngadto sa pag-agni kanila nga sila dili na kinahahanglang maghulat pa og laing Mesiyas nga moabot, kay wala nay lain pang moabot, gawas kon kini usa ka mini nga Mesiyas nga molingla sa katawhan; kay adunay usa lamang ka Mesiyas nga gipamulong sa mga propeta, ug kana nga Mesiyas mao siya kinsa isalikway sa mga Judeo.\n\n19 Kay sumala sa mga pulong sa mga propeta, ang Mesiyas moabot unom ka gatos ka tuig gikan sa panahon nga ang akong amahan mibiya sa Jerusalem; ug sumala sa mga propeta, ug usab sa mga pulong sa anghel sa Dios, ang iyang ngalan mao si Jesukristo, ang Anak sa Dios.\n\n20 Ug karon, akong mga igsoong lalaki, ako namulong sa yanong paagi aron dili kamo masayop. Ug kay buhi ang Ginoong Dios nga midala sa Israel pagawas gikan sa yuta sa Ehipto, ug mihatag kang Moises og gahom aron siya moayo sa kanasoran human nga sila gipamaak sa mga malala nga bitin, kon ipunting nila ang ilang mga mata ngadto sa bitin nga iyang giisa sa ilang atubangan, ug mihatag usab kaniya og gahom nga bunalan niya ang dako nga bato ug ang tubig mobugwak; oo, tan-awa ako mosulti kaninyo, nga kay tinuod man kini nga mga butang, ug kay buhi ang Ginoong Dios, walay laing ngalan nga gihatag ubos sa langit gawas niini nga Jesukristo, nga akong gipamulong, diin ang tawo maluwas.\n\n21 Mao nga, tungod niini nga katuyoan ang Ginoong Dios misaad kanako nga kining mga butang nga akong gisulat pagatagoan ug ipatunhay, ug ipasa ngadto sa akong mga binhi, gikan sa usa ka henerasyon ngadto sa laing henerasyon, aron ang saad matuman ngadto kang Jose, nga ang iyang binhi dili gayod mangamatay samtang magbarog pa ang kalibotan.\n\n22 Mao nga, kini nga mga butang mohangtod gikan sa usa ka henerasyon ngadto sa laing henerasyon samtang magbarog pa ang kalibotan; ug magpadayon kini sumala sa kabubut-on ug kahimuot sa Dios; ug ang kanasoran nga makaangkon niini pagahukman sumala sa mga pulong nga nahisulat.\n\n23 Kay kami makugihong naghago sa pagsulat, aron sa pagdani sa among mga anak, ug usab sa among kaigsoonan nga motuo kang Kristo, ug makig-uli sa Dios; kay nahibalo kami nga pinaagi sa grasya kami maluwas, human sa tanan nga among mabuhat.\n\n24 Ug, bisan pa og nagatuo kami kang Kristo, kami nagtuman sa balaod ni Moises, ug naglantaw sa umaabot uban ang pagkamakanunayon diha kang Kristo, hangtod matuman ang balaod.\n\n25 Tungod kay, alang niini nga katuyoan ang balaod gihatag; mao nga ang balaod namatay ngari kanamo, ug gibuhi kami diha kang Kristo tungod sa among pagtuo; bisan pa niini nagtuman kami sa balaod tungod sa mga sugo.\n\n26 Ug naghisgot kami kang Kristo, nagmaya kami diha kang Kristo, nagsangyaw kami mahitungod kang Kristo, nanagna kami mahitungod kang Kristo, ug nagsulat kami sumala sa among mga panagna, aron ang among mga anak mahibalo kon sa unsang tinubdan sila mosalig alang sa kapasayloan sa ilang mga sala.\n\n27 Mao nga, namulong kami mahitungod sa balaod aron ang among mga anak mahibalo sa pagkawalay pulos sa balaod; ug sila, tungod kay nahibalo sa pagkawalay pulos sa balaod, maglantaw niana nga kinabuhi nga anaa tungod kang Kristo, ug mahibalo kon sa unsang katuyoan gihatag kana nga balaod. Ug pagkahuman ang balaod matuman diha kang Kristo, aron sila dili na gayod magmagahi sa ilang mga kasingkasing batok kaniya sa panahon nga ang balaod dili na angay nga ipatuman.\n\n28 Ug karon tan-awa, akong katawhan, mga tikig kamo og liog nga katawhan; mao nga, sa yanong paagi ako namulong kaninyo, aron dili kamo masayop sa pagsabot. Ug ang mga pulong nga akong gipamulong mobarog nga usa ka pagpamatuod batok kaninyo; kay igo na kining makatudlo ni bisan kinsa nga tawo sa hustong pamaagi; kay ang hustong pamaagi mao ang pagtuo kang Kristo ug sa dili paglimod kaniya; kay pinaagi sa paglimod kaniya gilimod usab ninyo ang mga propeta ug ang balaod.\n\n29 Ug karon tan-awa, sultihan ko kamo nga ang hustong pamaagi mao ang pagtuo kang Kristo, ug dili paglimod kaniya; ug si Kristo mao ang Balaan sa Israel; mao nga kinahanglan nga moyukbo kamo kaniya, ug mosimba kaniya pinaagi sa inyong tanan nga gahom, hunahuna, ug kusog, ug sa inyong tibuok nga kalag; ug kon buhaton ninyo kini, dili gayod kamo isalikway.\n\n30 Ug, samtang mahinungdanon kini, kinahanglan kamong motuman sa mga buluhaton ug mga ordinansa sa Dios hangtod ang balaod nga gihatag ngadto kang Moises matuman.\n\n", "2-ne 26": "[center][font_size=26]Kapitulo 26[/font_size][/center]\n\n[i]Si Kristo mangalagad sa mga Nephita—Si Nephi nakakita sa kalaglagan sa iyang katawhan—Mamulong sila gikan sa abog—Ang mga Hentil motukod og mini nga mga simbahan ug mga tinago nga kalihokan—Ang Ginoo nagdili sa mga lalaki sa pagsunod sa panapi sa mga pari. Mga 559–545 B.C.[/i]\n\n1 Ug human si Kristo mabanhaw gikan sa pagkamatay magpakita siya sa iyang kaugalingon nganha kaninyo, akong mga anak, ug hinigugma kong kaigsoonan; ug ang mga pulong nga iyang ipamulong kaninyo mamahimo nga balaod nga inyong pagabuhaton.\n\n2 Kay tan-awa, sultihan ko kamo nga nakakita ako nga daghang henerasyon ang molabay, ug adunay dagkong gubat ug mga panagbingkil taliwala sa akong katawhan.\n\n3 Ug human ang Mesiyas moanhi adunay mga timailhan nga ihatag ngadto sa akong katawhan mahitungod sa iyang pagkahimugso, ug usab mahitungod sa iyang kamatayon ug pagkabanhaw; ug talagsaon ug makalilisang kana nga adlaw alang sa mga daotan, kay mangamatay sila; ug mangamatay sila tungod kay isalikway nila ang mga propeta, ug ang mga santos, ug mobato kanila, ug mopatay kanila; mao nga ang mga pangamuyo sa dugo sa mga santos mosaka ngadto sa Dios gikan sa yuta batok kanila.\n\n4 Mao nga, tanan kadtong mapagarbohon, ug nagbuhat og daotan, ang adlaw nga moabot mosunog kanila, miingon ang Ginoo sa mga Panon, kay mahisama sila sa dagami.\n\n5 Ug sila nga mopatay sa mga propeta, ug sa mga santos, ang kahiladman sa yuta molamoy kanila, miingon ang Ginoo sa mga Panon; ug ang mga kabungtoran motabon kanila, ug ang mga alimpulos modagit kanila, ug ang mga gambalay modat-og kanila ug modugmok kanila ngadto sa abog.\n\n6 Ug duawon sila sa mga dalugdog, ug mga kilat, ug mga linog, ug sa tanang matang sa kalaglagan, kay ang kalayo sa kapungot sa Ginoo mosilaob batok kanila, ug mahisama sila sa dagami, ug ang adlawng moabot mougdaw kanila, miingon ang Ginoo sa mga Panon.\n\n7 O pagkasakit, ug pagkasubo sa akong kalag tungod sa pagkamatay sa akong katawhan! Kay ako, si Nephi, nakakita niini, ug hapit na kini mougdaw kanako sa atubangan sa Ginoo; apan ako kinahanglan nga mangamuyo sa akong Dios: Ang imong mga paagi makiangayon.\n\n8 Apan tan-awa, ang mga matarong nga mopatalinghog sa pulong sa mga propeta, ug dili mopatay kanila, apan malaomong magpaabot nga tumanon ni Kristo ang mga timailhan nga gihatag, bisan pa sa tanang pagpanglutos—tan-awa, sila kadtong dili mamatay.\n\n9 Apan ang Anak sa Pagkamatarong mopakita ngadto kanila; ug siya moayo kanila, ug makaangkon sila og kalinaw uban kaniya, hangtod nga molabay ang tulo ka henerasyon, ug daghan sa ikaupat nga henerasyon ang mangamatay diha sa pagkamatarong.\n\n10 Ug kon molabay na kini nga mga butang ang dihadiha nga pagkalaglag moabot sa akong katawhan; kay, bisan pa sa mga kasakit sa akong kalag, nakita ko kini; mao nga ako nahibalo nga mahitabo kini; ug gibaligya nila ang ilang kaugalingon alang sa walay hinungdan; tungod, kay alang sa ganti sa ilang garbo ug sa ilang kabuang ilang maani ang kalaglagan; tungod kay nagpadaog sila sa yawa ug gipili ang mga buhat sa kangitngit kay sa kahayag, busa itambog gayod sila sa impyerno.\n\n11 Kay ang Espiritu sa Ginoo dili kanunay nga makig-uban sa tawo. Ug kon ang Espiritu sa Ginoo mohunong sa pagpakig-uban sa tawo niana moabot ang dihadiha nga kalaglagan, ug kini ang nakapasubo sa akong kalag.\n\n12 Ug sama sa akong pagpamulong mahitungod sa pag-agni sa mga Judeo, nga si Jesus mao gayod ang Kristo, gikinahanglan nga ang mga Hentil maagni usab nga si Jesus mao ang Kristo, ang Mahangtoron nga Dios;\n\n13 Ug nga siya mipakita sa iyang kaugalingon niadtong tanan nga mituo kaniya, pinaagi sa gahom sa Espiritu Santo; oo, ngadto sa matag nasod, kaliwatan, pinulongan, ug katawhan, magbuhat og talagsaong mga milagro, mga timailhan, ug mga katingalahan, taliwala sa mga anak sa katawhan sumala sa ilang pagtuo.\n\n14 Apan tan-awa, managna ako kaninyo kabahin sa kataposang mga adlaw; kabahin sa mga adlaw diin ang Ginoong Dios mopahibalo niini nga mga butang ngadto sa mga anak sa katawhan.\n\n15 Human ang akong binhi ug ang binhi sa akong mga igsoong lalaki mokunhod ngadto sa pagkawalay pagtuo, ug pasakitan sa mga Hentil; oo, human ang Ginoong Dios makapahimutang og kampo batok kanila sa ilang palibot, ug ang ilang palibot maliyokan og mga tungtonganan, ug mopabarog og mga kuta batok kanila; ug human sila ipaubos diha sa abog, hangtod nga mahurot sila, sa gihapon ang mga pulong sa mga matarong masulat, ug ang mga pag-ampo sa mga matinud-anon pagadunggon, ug kadtong tanan nga mikunhod ngadto sa pagkawalay pagtuo dili hikalimtan.\n\n16 Kay kadtong mga gipangpatay mamulong ngadto kanila gikan sa yuta, ug ang ilang pagpamulong maggikan sa abog, ug ang ilang tingog susama nga naggikan sa tawo nga adunay gikahinabi nga espiritu; kay ang Ginoong Dios mohatag kaniya og gahom, aron siya mohunghong mahitungod kanila, gani sama og kini gikan sa ilawom sa yuta; ug ang ilang pagpamulong mohunghong gikan sa yuta.\n\n17 Kay sa ingon niini miingon ang Ginoong Dios: Sila mosulat sa mga butang nga mahitabo kanila, ug isulat kini ug selyohan sa usa ka basahon, ug kadtong mga mikunhod ngadto sa pagkawalay pagtuo dili makapanag-iya niini, kay nagtinguha sila sa paglaglag sa mga butang sa Dios.\n\n18 Mao nga, sama nga kadtong mga gipangpatay gipatay dihadiha; ug ang dakong pundok sa ilang mga bangis mahisama sa tahop nga gipadpad og layo sa hangin—oo, sa ingon niini miingon ang Ginoong Dios: Kini mahitabo dihadiha dayon, sa kalit lang—\n\n19 Ug mahitabo, nga kadtong mikunhod ngadto sa pagkawalay pagtuo pagasakiton pinaagi sa kamot sa mga Hentil.\n\n20 Ug ang mga Hentil napuno sa garbo diha sa ilang mga panan-aw, ug nangapandol, tungod sa kadagko sa babag diha kanila, mao nga nagtukod sila og daghang mga simbahan; bisan pa niana, wala sila motahod sa gahom ug sa mga milagro sa Dios, ug nagsangyaw diha sa ilang mga kaugalingon gamit ang kaugalingon nila nga kaalam ug kaugalingon nila nga kinaadman, aron makaangkon sila og gahom ug makapahimulos sa mga kabos.\n\n21 Ug adunay gitukod nga daghang simbahan diin didto nagsugod ang mga pagkasina, ug mga panagbangi, ug malisya.\n\n22 Ug usab adunay tinago nga mga panagkunsabo, gani sama sa karaang mga panahon, pinasubay sa panagkunsabo sa yawa, kay siya man ang tigpasiugda sa tanan niini nga butang; oo, tigpasiugda sa pagbuno, ug mga buhat sa kangitngit; oo, ug siya sa sinugdanan hinay-hinay nga mibira kanila gamit ang humok nga higot sa liog, hangtod nga siya mogapos kanila sa iyang lig-on nga mga pisi hangtod sa hangtod.\n\n23 Kay tan-awa, hinigugma kong kaigsoonan, sultihan ko kamo nga ang Ginoong Dios dili magabuhat diha sa kangitngit.\n\n24 Siya dili mohimo og bisan unsa gawas lang kon kini alang sa kaayohan sa kalibotan; kay gihigugma niya ang kalibotan, gani gitugyan niya ang iyang kaugalingong kinabuhi aron iyang madani ang tanang katawhan ngadto kaniya. Mao nga, wala siya magsugo nga sila dili moambit sa iyang kaluwasan.\n\n25 Tan-awa, gisinggitan ba niya si bisan kinsa, sa pag-ingon: Palayo kanako? Tan-awa, sultihan ko kamo, Wala; apan miingon siya: Duol ngari kanako tanan kamo nga lumulupyo sa yuta, palit og gatas ug dugos, nga walay bayad ug walay kantidad.\n\n26 Tan-awa, siya ba nagsugo kang bisan kinsa nga biyaan nila ang mga sinagoga, o ang mga balay nga kasimbahan? Tan-awa, sultihan ko kamo, Wala.\n\n27 Siya ba nagsugo kang bisan kinsa nga sila dili gayod moambit sa iyang kaluwasan? Tan-awa sultihan ko kamo, Wala; apan mihatag siya niini nga walay bayad alang sa tanang tawo; ug misugo siya sa iyang katawhan nga sila moawhag gayod sa tanang tawo sa paghinulsol.\n\n28 Tan-awa, ang Ginoo misugo ba kang bisan kinsa nga sila dili gayod moambit sa iyang pagkamaayo? Tan-awa sultihan ko kamo, Wala; apan ang tanang tawo adunay susama nga kahigayonan, ug walay gidid-an.\n\n29 Siya misugo nga walay panapi sa mga pari; kay, tan-awa, ang panapi sa mga pari mao ang pagwali ug pagpahiluna sa ilang kaugalingon sama nga usa ka kahayag sa kalibotan, aron makaangkon sila og katigayonan ug pagdayeg sa kalibotan; apan diay wala sila magtinguha sa kaayohan sa Zion.\n\n30 Tan-awa, ang Ginoo nagdili niini nga butang; mao nga, ang Ginoong Dios mihatag kanako og sugo nga ang tanang tawo magbaton og gugmang putli, kansang gugma nga putli mao ang paghigugma. Ug gawas kon sila angay nga magbaton og gugmang putli sila walay bili. Mao nga, kon sila adunay gugmang putli dili sila motugot sa mamumuo sa Zion nga mamatay.\n\n31 Apan ang mamumuo sa Zion maghago alang sa Zion; kay kon maghago sila alang sa salapi malaglag sila sa espirituhanong paagi.\n\n32 Ug usab, ang Ginoong Dios misugo nga ang mga tawo dili magbuno; nga dili sila magbakak; nga dili sila mangawat; nga dili sila mosangpit sa ngalan sa Ginoo nga ilang Dios sa walay hinungdan; nga dili sila masina; nga dili sila magbaton og malisya; nga dili sila makigbingkil sa usag usa; nga dili sila mobuhat og binayarang pakighilawas; ug nga dili gayod sila magbuhat og bisan unsa niini nga mga butang; kay kon si kinsa ang magbuhat niini malaglag sa espirituhanong paagi.\n\n33 Kay walay bisan unsa niining pagkadaotan ang naggikan sa Ginoo; kay siya nagbuhat niana nga maayo taliwala sa mga anak sa mga tawo; ug siya walay gibuhat bisan unsa gawas nga kini yano ngadto sa mga anak sa katawhan; ug nagdapit siya kanila sa pagduol ngadto kaniya ug pag-ambit sa iyang kamaayo; ug siya walay balibaran bisan kinsa nga moduol kaniya, itom ug puti, ulipon ug gawasnon, lalaki ug babaye; ug siya mohinumdom sa mga dili magtutuo; ug ang tanan managsama ngadto sa Dios, Judeo ug Hentil.\n\n", "2-ne 27": "[center][font_size=26]Kapitulo 27[/font_size][/center]\n\n[i]Kangitngit ug apostasiya motabon sa yuta sa kataposang mga adlaw—Ang Basahon ni Mormon motungha—Tulo ka saksi mopamatuod sa basahon—Ang tawong maalamon moingon nga siya dili makabasa og selyado nga basahon—Ang Ginoo mohimo og kahibulongan ug katingalahang buhat—Itandi sa Isaias 29. Mga 559–545 B.C.[/i]\n\n1 Apan, tan-awa, sa kataposang mga adlaw, o sa mga adlaw sa mga Hentil—oo, tan-awa ang tanang kanasoran sa mga Hentil ug usab sa mga Judeo, nga manganhi dinhi niini nga dapit ug niadtong anaa sa ubang mga dapit, oo, bisan sa tanang dapit sa yuta, tan-awa, mangahubog sila sa daotang buhat ug sa tanang matang sa pagkasalawayon—\n\n2 Ug kon moabot kana nga adlaw pagaduawon sila sa Ginoo sa mga Panon, pinaagi sa dugdog ug sa linog, ug pinaagi sa hilabihang kaalingugngog, ug pinaagi sa unos, ug pinaagi sa bagyo, ug pinaagi sa nagdilaab nga lumalamoy nga kalayo.\n\n3 Ug ang tanang kanasoran nga makigbatok sa Zion, ug nakapasubo kaniya, mahisama sa usa ka damgo sa usa ka panan-awon sa kagabhion; oo, kini alang nila, gani sama sa usa ka tawong gutom nga nagdamgo, ug tan-awa mikaon siya apan siya nakamata ug ang iyang kalag walay sulod; o sama sa usa ka tawong giuhaw nga nagdamgo, ug tan-awa miinom siya apan siya nakamata ug tan-awa nalipong siya, ug ang iyang kalag wala gihapon matagbaw; oo, mao usab ang mahitabo sa pundok sa katawhan sa tanang kanasoran nga makigbatok sa Bukid sa Zion.\n\n4 Kay tan-awa, kamong tanan nga naghimo og pagkadaotan, hunong kamo ug paghunahuna, kay kamo modanguyngoy ug magminatay sa paghilak; oo, kamo mahubog apan dili sa bino, kamo magsusapinday, apan dili tungod sa ilimnong makahubog.\n\n5 Kay tan-awa, ang Ginoo mibu-bo diha kaninyo sa espiritu sa lawom nga paghikatulog. Kay tan-awa, inyong gipiyong ang inyong mga mata, ug inyong gisalikway ang mga propeta; ug ang inyong mga magmamando, ug ang mga manalagna iyang gitago tungod sa inyong pagkadaotan.\n\n6 Ug mahitabo nga ang Ginoong Dios modala diha kaninyo sa mga pulong sa usa ka basahon, ug mamahimo kini nga mga pulong kanila nga nahikatulog.\n\n7 Ug tan-awa ang basahon pagaselyohan; ug niana nga basahon anaa ang pagpadayag gikan sa Dios, gikan sa sinugdanan sa kalibotan hangtod sa kataposan niini.\n\n8 Mao nga, tungod sa mga butang nga giselyohan, ang mga butang nga giselyohan dili ipagawas sa mga adlaw sa pagkadaotan ug pagkasalawayon sa katawhan. Mao nga ang basahon pagatagoan gikan kanila.\n\n9 Apan ang basahon ihatag ngadto sa usa ka tawo, ug ipagawas niya ang mga pulong sa basahon, nga mao ang mga pulong niadtong mga nahikatulog sa abog, ug ihatag niya kini nga mga pulong ngadto sa lain;\n\n10 Apan ang mga pulong nga sinelyohan dili niya ipagawas, ni siya mohatag sa maong basahon. Tungod kay ang basahon pagaselyohan pinaagi sa gahom sa Dios, ug ang pinadayag nga sinelyohan tipigan diha sa basahon hangtod sa tukmang panahon sa Ginoo, nga kini mogawas; kay tan-awa, kini nagpadayag sa tanan nga butang gikan sa katukoran sa kalibotan hangtod sa kataposan niini.\n\n11 Ug moabot ang adlaw nga ang mga pulong sa maong basahon nga sinelyohan pagabasahon sa ibabaw sa kabalayan; ug pagabasahon kini pinaagi sa gahom ni Kristo; ug ang tanan nga butang ipadayag ngadto sa mga anak sa mga tawo kon unsa man ang nanghitabo sa mga anak sa mga tawo, ug kon unsa man ang manghitabo hangtod sa kataposan sa yuta.\n\n12 Mao nga, niana nga adlaw kon ang basahon ihatag na ngadto sa tawo nga akong gihisgotan, ang basahon pagatagoan gikan sa panan-aw sa kalibotan, nga walay mga mata gawas sa tulo ka saksi ang makakita niini, pinaagi sa gahom sa Dios, gawas kaniya kang kinsa ang basahon ihatag; ug sila mopamatuod sa katinuod sa libro ug sa mga butang nga anaa niini.\n\n13 Ug walay laing makatan-aw niini, gawas sa pipila sumala sa kabubut-on sa Dios, aron mopamatuod sa iyang pulong ngadto sa mga anak sa mga tawo; kay ang Ginoong Dios nag-ingon nga ang mga pulong sa mga matinud-anon mamulong nga daw gikan sa patay.\n\n14 Mao nga, ang Ginoong Dios mopadayon sa pagbutyag sa mga pulong sa maong basahon; ug diha sa ba-ba sa daghang saksi nga gituohan niyang makaayo, palig-onon niya ang iyang pulong; ug alaot siya nga mosalikway sa pulong sa Dios!\n\n15 Apan tan-awa, mahitabo nga ang Ginoong Dios moingon ngadto kaniya kinsa iyang hatagan sa maong basahon: Kuhaa kining mga pulong nga dili sinelyohan ug ihatag kini ngadto sa lain, aron siya mopakita niini ngadto sa makinaadmanon, nga mag-ingon: Basaha kini, mohangyo ako kanimo. Ug ang makinaadmanon moingon: Dad-a dinhi ang maong basahon, ug ako mobasa niini.\n\n16 Ug karon, tungod sa himaya sa kalibotan ug sa pag-angkon og katigayonan isulti nila kini, ug dili alang sa himaya sa Dios.\n\n17 Ug ang tawo moingon: Dili ako makadala sa maong basahon, kay selyado kini.\n\n18 Dayon ang makinaadmanon moingon: Dili ako makabasa niini.\n\n19 Mao nga mahitabo, nga ang Ginoong Dios mohatag pag-usab sa maong basahon ug sa mga pulong niini ngadto kaniya nga dili makinaadmanon; ug ang tawo nga dili makinaadmanon moingon: Ako dili makinaadmanon.\n\n20 Dayon ang Ginoong Dios moingon ngadto kaniya: Ang makinaadmanon dili mobasa niini, kay gisalikway nila kini, ug ako makahimo sa akong kaugalingon nga buluhaton; mao nga basaha ang mga pulong nga akong ihatag kanimo.\n\n21 Ayaw hilabti ang mga butang nga selyado, kay ako mopagula niini sa kaugalingon nakong tukma nga panahon; kay akong ipakita ngadto sa mga anak sa mga tawo nga ako makahimo sa kaugalingon nakong buluhaton.\n\n22 Mao nga, kon imo nang mabasa ang mga pulong nga akong gisugo kanimo, ug makakuha sa mga saksi nga akong gisaad kanimo, niana imo na usab nga selyohan ang maong basahon, ug tagoan kini ngari kanako, aron akong mapatunhay ang mga pulong nga wala nimo mabasa, hangtod nga akong makita sa kaugalingon nakong kaalam nga ipadayag ang tanan nga butang ngadto sa mga anak sa mga tawo.\n\n23 Kay tan-awa, ako usa ka Dios; ug ako usa ka Dios sa mga milagro; ug akong ipakita sa kalibotan nga ako mao ra gihapon sa kagahapon, karon, ug hangtod sa hangtod; ug ako walay buhaton sa mga anak sa katawhan gawas kon kini subay sa ilang pagtuo.\n\n24 Ug usab mahitabo nga ang Ginoo moingon ngadto kaniya nga mobasa sa mga pulong nga ihatag kaniya:\n\n25 Kon kini nga katawhan mopaduol kanako pinaagi sa ilang ba-ba, ug pinaagi sa ilang mga ngabil nagtahod kanako, apan gipahilayo ang ilang mga kasingkasing gikan kanako, ug ang ilang pagkahadlok ngari kanako gitudlo pinaagi sa mga lagda sa katawhan—\n\n26 Busa, akong ipadayon ang pagbuhat og kahibulongan nga buhat taliwala niini nga katawhan, oo, kahibulongan nga buhat ug katingalahan, kay ang kaalam sa ilang mga maalamon ug makinaadmanon magkahanaw, ug ang salabotan sa ilang mga mabinantayon pagatagoan.\n\n27 Ug alaot sila nga may dakong tinguha nga ililong gikan sa Ginoo ang ilang mga laraw! Ug ang ilang mga buhat anaa sa kangitngit; ug sila moingon: Kinsay nakakita kanamo, ug kinsay nakaila kanamo? Ug moingon usab sila: Sa pagkatinuod, ang inyong pagtuis sa mga butang pagaisipon nga daw lapok sa mamumuhat og kolon. Apan tan-awa, akong ipakita ngadto kanila, miingon ang Ginoo sa mga Panon, nga ako nahibalo sa ilang tanan nga buhat. Kay ang hinimo ba makaingon sa naghimo niini nga dili siya ang naghimo kanako? O ang butang ba nga inumol moingon sa nag-umol niini nga siya walay panabot?\n\n28 Apan tan-awa, miingon ang Ginoo sa mga Panon: Akong ipakita ngadto sa katawhan nga mubong panahon na lamang ang Libano mamahimong usa ka mabungahon nga umahan; ug ang mabungahon nga umahan mamahimong sama sa usa ka lasang.\n\n29 Ug niana nga adlaw ang bungol makadungog sa mga pulong sa basahon, ug ang mga mata sa buta makakita gikan sa kangiob ug gikan sa kangitngit.\n\n30 Ug ang maaghop usab molambo, ug ang ilang kalipay maanaa diha sa Ginoo, ug ang mga kabos taliwala sa katawhan magmaya sa Balaan sa Israel.\n\n31 Tungod kay buhi gayod ang Dios sila motino nga ang bangis pagahimoon nga walay pulos, ug ang mabiaybiayon maugdaw, ug ang tanan nga nangitag kahigayonan sa pagkadaotan ipahimulag;\n\n32 Ug sila nga mopasangil nga sayop ang usa ka tawo tungod sa usa ka pulong, ug mosulay sa pagbitik sa tawo nga mobadlong sa sayop sa uban diha sa ganghaan, ug mosalikway sa mga makiangayon alang sa butang nga walay hinungdan.\n\n33 Busa, sa ingon niana miingon ang Ginoo, nga mitubos ni Abraham, mahitungod sa balay ni Jacob: Si Jacob dili na karon maulaw, ni ang iyang nawong karon mangluspad.\n\n34 Apan kon makita niya ang iyang mga anak, ang buhat sa akong mga kamot, diha sa iyang taliwala, mobalaan sila sa akong ngalan, ug mobalaan sa Balaan ni Jacob, ug mahadlok sa Dios sa Israel.\n\n35 Sila usab nga nangasayop diha sa espiritu makasabot, ug sila nga managbagulbol makakat-on sa doktrina.\n\n", "2-ne 28": "[center][font_size=26]Kapitulo 28[/font_size][/center]\n\n[i]Daghang mini nga simbahan ang matukod sa kataposang mga adlaw—Sila motudlo og mga sayop, kawang, ug binuang nga mga doktrina—Apostasiya modagsang tungod sa mini nga mga magtutudlo—Ang yawa mopaulbo og kayugot sa mga kasingkasing sa mga tawo—Motudlo siya sa tanang matang sa sayop nga doktrina. Mga 559–545 B.C.[/i]\n\n1 Ug karon, tan-awa, akong kaigsoonan, namulong ako kaninyo, sumala sa giaghat kanako sa Espiritu; mao nga, ako nahibalo nga mahitabo gayod kini.\n\n2 Ug ang mga butang nga masulat gikan sa maong basahon bililhon kaayo ngadto sa mga anak sa katawhan, ug ilabi na sa atong binhi, nga salin sa balay ni Israel.\n\n3 Kay mahitabo nga niana nga adlaw ang mga simbahan nga gitukod, ug dili alang sa Ginoo, sa higayon nga ang usa moingon ngadto sa lain: Tan-awa, ako iya sa Ginoo; ug ang uban moingon: Ako, ako iya sa Ginoo; ug mao kana ang isulti sa tanan nga nagtukod og mga simbahan, ug dili alang sa Ginoo—\n\n4 Ug makiglalis sila sa usag usa; ug ang ilang mga pari makiglalis sa usag usa, ug motudlo sila gamit ang ilang kinaadman, ug molimod sa Espiritu Santo, nga nag-aghat sa unsay ipamulong.\n\n5 Ug ilimod nila ang gahom sa Dios, nga Balaan sa Israel; ug moingon sila sa katawhan: Patalinghogi kami, ug paminaw kamo sa among mga lagda; kay tan-awa walay Dios karon, kay ang Ginoo ug ang Manunubos nakahuman na sa ilang buhat, ug mihatag na siya sa iyang gahom ngadto sa katawhan;\n\n6 Tan-awa, patalinghogi ninyo ang akong mga lagda; kon moingon sila nga adunay milagro nga gihimo pinaagi sa kamot sa Ginoo, ayaw kini tuohi; kay niini nga adlaw dili siya Dios sa mga milagro; siya nakahuman na sa iyang buhat.\n\n7 Oo, ug daghan ang moingon: Kaon, inom, ug paglipay, kay ugma kita mamatay; ug maayo kini alang kanato.\n\n8 Ug adunay daghan usab nga moingon: Kaon, inom, ug paglipay; bisan pa, kahadloki ang Dios—hatagan niya og katarongan ang pagbuhat og gagmayng sala; oo, pamakak og gamay, pahimusli ang tawo pinaagi sa iyang mga gipanulti, pagkalot og gahong alang sa imong silingan; walay daotan niini; ug buhata kining tanan, kay ugma kita mamatay; ug kon kita nasayop man, ang Dios molatigo kanato og pipila lang ka latos, ug sa kataposan maluwas kita sa gingharian sa Dios.\n\n9 Oo, ug daghan ang magatudlo sa ingon niini nga paagi, sa sayop ug walay bili ug binuang nga mga doktrina, ug magmapahitas-on sa ilang mga kasingkasing, ug maningkamot nga ililong gikan sa Ginoo ang ilang mga laraw; ug ang ilang mga buhat maanaa sa kangitngit.\n\n10 Ug ang dugo sa mga santos mosudya gikan sa yuta batok kanila.\n\n11 Oo, silang tanan wala na magsubay sa dalan; nangahimo silang limbongan.\n\n12 Tungod sa garbo, ug tungod sa mini nga mga magtutudlo, ug mini nga doktrina, ang ilang mga simbahan puno sa sayop nga mga binuhatan, ug ang ilang mga simbahan puno sa garbo; tungod sa garbo nahimo silang mapahitas-on.\n\n13 Ilang gikawatan ang mga kabos tungod sa ilang matahom nga mga santuwaryo; ilang gikawatan ang mga kabos tungod sa ilang matahom nga mga sapot; ug ilang gilutos ang mga maaghop ug timawa sa kasingkasing, tungod sa ilang garbo sila nagmapahitas-on.\n\n14 Ilang gipatikig ang ilang mga liog ug gipataas ang mga ulo; oo, ug tungod sa garbo, ug kadaotan, ug kasalawayon, ug mga binayran nga pakighilawas, silang tanan nahisalaag gawas sa pipila, kinsa mapainubsanong mga sumusunod ni Kristo; bisan pa, nagiyahan sila, nga sa daghang higayon nasayop sila tungod kay gitudloan sila sa mga lagda sa katawhan.\n\n15 O ang maalamon, ug ang makinaadmanon, ug ang adunahan, nagmapahitas-on tungod sa garbo diha sa ilang kasingkasing, ug kadtong tanan nga nagsangyaw og mga mini nga doktrina, ug niadtong tanan nga mibuhat sa binayran nga pakighilawas, ug mituis sa matarong nga paagi sa Ginoo, alaot, alaot, sila, miingon ang Ginoong Dios nga Labing Makagagahom, kay itambog sila sa impyerno!\n\n16 Alaot sila nga misalikway sa mga makiangayon alang sa usa ka butang nga walay hinungdan ug mibiaybiay batok niana nga maayo, ug miingon nga kini walay bili! Kay ang adlaw moabot nga ang Ginoong Dios kalit nga moduaw sa mga lumulupyo sa yuta; ug niana nga adlaw nga mahingpit na ang ilang kahinog sa pagkadaotan sila mamatay.\n\n17 Apan tan-awa, kon ang mga lumulupyo sa yuta maghinulsol sa ilang pagkadaotan ug mga pagkasalawayon dili sila pagalaglagon, miingon ang Ginoo sa mga Panon.\n\n18 Apan tan-awa, kana nga dako ug salawayon nga simbahan, ang namaligya og dungog sa tanan nga yuta, mahugno gayod sa yuta, ug hilabihan ang pagkahagsa niini.\n\n19 Kay ang gingharian sa yawa kinahanglan nga matay-og, ug sila nga nahisakop niini kinahanglan nga maaghat sa paghinulsol, o ang yawa mogapos kanila sa iyang walay kataposang mga kadena, ug sulsolan sila ngadto sa pagkasuko, ug mangamatay;\n\n20 Kay tan-awa, niana nga adlaw siya mopaulbo og kayugot diha sa kasingkasing sa mga anak sa mga tawo, ug mosulsol kanila ngadto sa pagkasuko batok niana nga maayo.\n\n21 Ug ang uban iyang hupayon, ug anam-anamon sila sa pagguyod ngadto sa kalibotanong kaharuhay, nga sila moingon: Ang tanan maayo ra sa Zion; oo, ang Zion nag-uswag, ang tanan maayo ra—ug sa ingon niana ang yawa molingla sa ilang mga kalag, ug modala kanila sa mabinantayong paagi paubos sa impyerno.\n\n22 Ug tan-awa, ang uban iyang ulog-ulogan, ug moingon kanila nga walay impyerno; ug moingon siya ngadto kanila: Dili ako yawa, kay walay yawa—ug sa ingon niana mohunghong siya sa ilang mga dunggan, hangtod nga siya mogapos kanila gamit ang iyang makalilisang nga mga kadena, nga gikan niana walay makalingkawas.\n\n23 Oo, magapos sila sa kamatayon, ug sa impyerno; ug ang kamatayon, ug ang impyerno, ug ang yawa, ug ang tanan nga kaubang gigapos niini seguradong mobarog sa atubangan sa trono sa Dios, ug hukman sumala sa ilang mga buhat, nga diha niana sila seguradong maadto sa dapit nga giandam alang kanila, gani sa lim-aw nga kalayo ug asupre, nga mao ang walay kataposang paghasol.\n\n24 Busa, alaot siya nga nagpakahamugaway sa Zion!\n\n25 Alaot siya nga nagsinggit: Maayo ra ang tanan!\n\n26 Oo, alaot siya nga nagapatalinghog sa mga lagda sa katawhan, ug nagalimod sa gahom sa Dios, ug sa gasa sa Espiritu Santo!\n\n27 Oo, alaot siya nga moingon: Kami nakadawat, ug kami wala na magkinahanglan pa og dugang!\n\n28 Ug sa kataposan, alaot sila nga nanagpangurog, ug nanagkasuko tungod sa kamatuoran sa Dios! Kay tan-awa, siya nga natukod diha sa bato midawat niini nga malipayon; ug siya nga natukod sa balason nga tukoranan mangurog basin unya og siya mahugno.\n\n29 Alaot siya nga moingon: Kami nakadawat sa pulong sa Dios, ug wala na kami magkinahanglan og dugang pa nga pulong sa Dios, kay igo na kini kanamo!\n\n30 Kay tan-awa, sa ingon niana miingon ang Ginoong Dios: Ako mohatag sa mga anak sa katawhan og pagtulon-an human sa usa ka pagtulon-an, sugo human sa usa ka sugo, diyotay dinhi ug diyotay didto; ug bulahan kadtong mopatalinghog sa akong mga sugo, ug mopatalinghog sa akong mga tambag, kay makaangkon sila og kaalam; kay siya nga modawat akong hatagan og dugang pa; ug gikan kanila nga magaingon nga, Igo na kini kanamo, gikan kanila pagabawion gani bisan kana nga anaa na kanila.\n\n31 Tinunglo siya nga nagbutang sa iyang pagsalig diha sa tawo, o mihimo sa tawhanong kusog nga iyang kalig-on, o mopatalinghog sa mga lagda sa katawhan, gawas kon ang ilang mga lagda gihatag pinaagi sa gahom sa Espiritu Santo.\n\n32 Alaot ang mga Hentil, miingon ang Ginoong Dios sa mga Panon! Kay bisan og ako molugway sa akong kaugalingon nga bukton ngadto kanila sa matag adlaw, sila molimod kanako; bisan pa niana, magmanggiluy-on ako kanila, miingon ang Ginoong Dios, kon sila maghinulsol ug moduol kanako; kay ang akong bukton nakalugway sa tibuok adlaw, miingon ang Ginoong Dios sa mga Panon.\n\n", "2-ne 29": "[center][font_size=26]Kapitulo 29[/font_size][/center]\n\n[i]Daghang mga Hentil mosalikway sa Basahon ni Mormon—Moingon sila, Wala na kami magkinahanglan og lain pang Biblia—Ang Ginoo mamulong ngadto sa daghang kanasoran—Siya mohukom sa kalibotan gikan sa mga basahon nga pagasulaton. Mga 559–545 B.C.[/i]\n\n1 Apan tan-awa, adunay daghan—niana nga adlaw kon ako mosugod sa paghimo og kahibulongan nga buhat taliwala kanila, aron ako mahinumdom sa akong mga pakigsaad nga akong gihimo ngadto sa mga anak sa katawhan, aron ako makaandam pag-usab sa ikaduhang higayon sa pagbawi sa akong katawhan nga mga sakop sa balay ni Israel;\n\n2 Ug usab, aron ako mahinumdom sa mga saad nga akong gihimo diha kanimo, Nephi, ug usab ngadto sa imong amahan, nga ako mohinumdom sa imong binhi; ug nga ang mga pulong sa imong binhi mogula sa akong ba-ba ngadto sa inyong binhi; ug ang akong mga pulong makusganon nga madungog ngadto sa kinatumyan sa yuta, alang sa usa ka sumbanan ngadto sa akong katawhan, nga sakop sa balay ni Israel;\n\n3 Ug tungod kay ang akong mga pulong makusganon nga madungog—daghan sa mga Hentil ang moingon: Biblia! Biblia! Kami adunay Biblia, ug dili mahimo nga aduna pay lain nga Biblia.\n\n4 Apan sa ingon niana miingon ang Ginoong Dios: O mga buang, makaangkon sila og Biblia; ug maggikan kini sa mga Judeo, nga akong karaan nga katawhan sa pakigsaad. Ug unsaon man nila sa pagpasalamat sa mga Judeo alang sa Biblia nga ilang nadawat gikan kanila? Oo, unsay buot ipasabot sa mga Hentil? Nakahinumdom ba sila sa mga pag-antos, ug sa mga kabudlay, ug sa mga kasakit sa mga Judeo, ug sa ilang kakugi ngari kanako, sa pagdala og kaluwasan ngadto sa mga Hentil?\n\n5 O kamong mga Hentil, nahinumdom ba kamo sa mga Judeo, nga akong karaan nga katawhan sa pakigsaad? Wala; apan kamo mitunglo kanila, ug midumot kanila, ug wala maningkamot sa pagpahiuli kanila. Apan tan-awa, akong ibalik kaninyo kining tanan nga butang diha sa inyong mga ulo; kay ako ang Ginoo wala makalimot sa akong katawhan.\n\n6 Mga buang kamo, nga moingon: Biblia, kami adunay Biblia, ug wala na kami magkinahanglan og lain pang Biblia. Nakakuha ba kamo og Biblia gawas kon kini gikan sa mga Judeo?\n\n7 Wala ba kamo mahibalo nga aduna pay daghang nasod kay sa usa? Wala ba kamo mahibalo nga ako, ang Ginoo nga inyong Dios, milalang sa tanang mga tawo, ug nga ako nahinumdom niadtong anaa sa mga pulo sa dagat; ug nga ako nagmando sa ibabaw sa kalangitan ug sa ubos sa yuta; ug ako modala sa akong pulong ngadto sa mga anak sa katawhan, oo, bisan diha sa tanang kanasoran sa yuta?\n\n8 Mao nga nganong magbagulbol kamo, tungod ba kay makadawat pa kamo og dugang sa akong mga pulong? Wala ba kamo mahibalo nga ang pagpamatuod sa duha ka nasod usa ka saksi nganha kaninyo nga ako ang Dios, nga ako mahinumdom sa usa ka nasod sama ngadto sa lain? Mao nga, mamulong ako sa mao gihapong mga pulong ngadto sa usa ka nasod sama ngadto sa lain. Ug kon ang duha ka nasod magkahiusa, ang pagpamatuod sa duha ka nasod magkahiusa usab.\n\n9 Ug buhaton ko kini aron akong mapamatud-an ngadto sa kadaghanan nga ako mao kagahapon, karon, ug hangtod sa hangtod; ug nga ako mosulti sa akong mga pulong sumala sa akong kaugalingon nga kahimuot. Ug tungod kay ako nakasulti og usa ka pulong dili kamo angay magdahom nga ako dili na makasulti pa og lain; kay ang akong buhat wala pa matapos; ni kini matapos hangtod sa kataposan sa tawo, ni sukad niana nga panahon ug hangtod sa hangtod.\n\n10 Mao nga, tungod kay kamo adunay Biblia dili kamo angay magdahom nga kini naglangkob sa akong tanan nga pulong; ni angay kamong magdahom nga ako wala na magpasulat pa og dugang.\n\n11 Kay ako nagsugo sa tanang tawo, diha sa silangan ug sa kasadpan, ug diha sa amihanan ug sa habagatan, ug sa mga pulo sa dagat nga ilang isulat ang mga pulong nga akong gipamulong ngadto kanila; kay gikan sa mga basahon nga pagasulaton akong hukman ang kalibotan, matag tawo sumala sa ilang mga buhat, sumala niana nga nasulat.\n\n12 Kay tan-awa, mamulong ako ngadto sa mga Judeo ug isulat nila kini; ug mamulong usab ako ngadto sa mga Nephita ug isulat nila kini; ug mamulong usab ako ngadto sa ubang mga tribo sa balay ni Israel, nga akong gidala palayo, ug isulat nila kini; ug mamulong usab ako ngadto sa tanang kanasoran sa yuta ug isulat nila kini.\n\n13 Ug mahitabo nga ang mga Judeo makabaton sa mga pulong sa mga Nephita, ug ang mga Nephita makabaton sa mga pulong sa mga Judeo; ug ang mga Nephita ug ang mga Judeo makabaton sa mga pulong sa nawala nga mga tribo sa Israel; ug ang nawala nga mga tribo sa Israel makabaton sa mga pulong sa mga Nephita ug sa mga Judeo.\n\n14 Ug mahitabo nga ang akong katawhan, nga sakop sa balay ni Israel, pagapundokon pauli ngadto sa mga yuta nga ilang gipanag-iya; ug ang akong pulong usab pagapundukon nga usa. Ug akong ipakita ngadto kanila kinsa makigbatok sa akong pulong ug makigbatok sa akong katawhan, kinsa mga sakop sa balay ni Israel, nga ako ang Dios, ug nga ako nakigsaad uban ni Abraham nga ako mohinumdom sa iyang binhi hangtod sa hangtod.\n\n", "2-ne 30": "[center][font_size=26]Kapitulo 30[/font_size][/center]\n\n[i]Ang nakabig nga mga Hentil maihap uban sa katawhan sa pakigsaad—Daghan nga Lamanita ug mga Judeo motuo sa pulong ug mamahimong makahimuot—Ang Israel ipahiuli ug ang mga daotan laglagon. Mga 559–545 B.C.[/i]\n\n1 Ug karon tan-awa, hinigugma kong kaigsoonan, mamulong ako kaninyo; kay ako, si Nephi, dili motugot nga kamo magdahom nga kamo mas matarong kay sa mga Hentil. Kay tan-awa, gawas kon kamo motuman sa mga sugo sa Dios kamong tanan usab mag-antos sa espirituhanong paagi; ug tungod sa mga pulong nga gipamulong dili kamo angayang magdahom nga ang mga Hentil malaglag sa hingpit.\n\n2 Kay tan-awa, sultihan ko kamo, nga kutob sa daghang mga Hentil nga maghinulsol mamahimo nga katawhan sa pakigsaad sa Ginoo; ug kutob sa daghang mga Judeo nga dili maghinulsol isalikway; kay ang Ginoo dili makigsaad ni bisan kinsa gawas niadtong maghinulsol ug motuo sa iyang Anak, kinsa mao ang Usa nga Balaan sa Israel.\n\n3 Ug karon, managna ako og dugang mahitungod sa mga Judeo ug sa mga Hentil. Kay human nga ang basahon nga akong gisulti motungha, ug isulat ngadto sa mga Hentil, ug selyohan pagbalik ngadto sa Ginoo, adunay daghan nga motuo sa mga pulong nga gisulat; ug sila modala niini ngadto sa salin sa atong binhi.\n\n4 Ug unya ang salin sa atong binhi mahibalo mahitungod kanato, kon sa unsang paagi kita nakagawas gikan sa Jerusalem, ug nga sila mga kaliwat sa mga Judeo.\n\n5 Ug ang ebanghelyo ni Jesukristo ipahayag ngadto kanila; mao nga, ipahiuli sila ngadto sa kahibalo bahin sa ilang mga amahan, ug usab ngadto sa kahibalo bahin ni Jesukristo, nga nahibaloan sa ilang mga amahan.\n\n6 Ug dayon magmaya sila; kay sila masayod nga usa kini ka panalangin kanila gikan sa kamot sa Dios; ug ang mga himbis sa kangitngit mag-anam og pangatagak gikan sa ilang mga mata; ug daghan sa ilang henerasyon dili mangamatay, gawas kon mahimo silang putli ug makapahimuot nga katawhan.\n\n7 Ug mahitabo nga ang mga Judeo nga nagkatibulaag usab magsugod sa pagtuo kang Kristo; ug magsugod sila sa pagkapundok sa ibabaw sa yuta; ug kutob sa daghang motuo kang Kristo mamahimo usab nga makapahimuot nga katawhan.\n\n8 Ug mahitabo nga ang Ginoong Dios mosugod sa iyang buhat taliwala sa tanang kanasoran, kaliwatan, pinulongan, ug katawhan, aron ipahitabo ang pagpahiuli sa iyang katawhan sa yuta.\n\n9 Ug pinaagi sa pagkamatarong ang Ginoong Dios mohukom sa mga kabos, ug mohukom sa makiangayong paagi sa mga maaghop sa yuta. Ug hampakon niya ang yuta pinaagi sa pulong sa iyang ba-ba; ug pinaagi sa gininhawa sa iyang mga ngabil patyon niya ang daotan.\n\n10 Kay ang panahon dihadiha dayon moabot nga ang Ginoong Dios mohimo og dakong pagbahinbahin sa katawhan; ug ang daotan iyang laglagon, ug iyang luwason ang iyang katawhan, oo, gani kon gikinahanglan siya molaglag gayod sa mga daotan pinaagi sa kalayo.\n\n11 Ug ang pagkamatarong mamahimo nga bakos sa iyang hawak, ug ang pagkamatinud-anon maoy bakos sa iyang mga bat-ang.\n\n12 Ug unya ang lobo makig-uban sa nati nga karnero; ug ang leopardo modulog sa nati nga kanding, ug mag-ipon ang nati nga baka, ug ang nati nga leon, ug ang mga binuhi nga patambokon, magkauban; ug ang gamay nga bata ang moguyod kanila.\n\n13 Ug ang baka ug ang uso manibsib; ang ilang mga nati magdulog sa pagpanghigda; ug ang leon manibsib og kumpay sama sa toro.\n\n14 Ug ang masuso nga bata magdula sa lungag sa malala nga bitin, ug ang linutas nga bata mopasok sa iyang kamot sa halwa sa mabangis nga bitin.\n\n15 Dili nila maguba ug malaglag ang akong tanan nga balaan nga bukid; kay ang yuta mapuno sa kahibalo sa Ginoo sama sa pagkapuno sa tubig sa kadagatan.\n\n16 Mao nga, ang mga butang sa tanang kanasoran ibutyag; oo, ang tanan nga butang ibutyag ngadto sa mga anak sa katawhan.\n\n17 Walay butang nga tinago nga dili ibutyag; walay buhat sa kangitngit nga dili ipakita diha sa kahayag; ug walay butang nga sinelyohan dinhi sa yuta nga dili pagabadbaran.\n\n18 Mao nga, ang tanan nga butang nga gikapadayag na ngadto sa mga anak sa katawhan niana nga adlaw ipadayag; ug si Satanas wala nay gahom sa kasingkasing sa katawhan, sulod sa taas nga panahon. Ug karon, hinigugma kong kaigsoonan, ako motapos sa akong mga pamahayag.\n\n", "2-ne 31": "[center][font_size=26]Kapitulo 31[/font_size][/center]\n\n[i]Si Nephi misaysay nganong si Kristo gibunyagan—Ang mga tawo kinahanglan gayod nga mosunod kang Kristo, magpabunyag, modawat sa Espiritu Santo, ug molahutay sa kataposan aron maluwas—Ang paghinulsol ug bunyag mao ang ganghaan ngadto sa higpit ug pig-ot nga dalan—Ang kinabuhing dayon moabot niadtong motuman sa mga sugo human sa bunyag. Mga 559–545 B.C.[/i]\n\n1 Ug karon ako, si Nephi, motapos sa akong pagpanagna nganha kaninyo, hinigugma kong kaigsoonan. Ug ako dili makasulat gawas sa pipila lamang ka butang nga akong nahibaloan nga seguradong mahitabo; ni ako makasulat gawas sa pipila lamang ka pulong sa akong igsoon nga si Jacob.\n\n2 Mao nga, ang mga butang nga akong gisulat igo na kanako, gawas sa pipila pa ka pulong nga kinahanglan gayod nga akong ipamulong mahitungod sa doktrina ni Kristo; mao nga, ako mamulong kaninyo sa yano nga paagi, subay sa kayano sa akong pagpanagna.\n\n3 Kay ang akong kalag nahimuot sa kayano; kay subay niini nga paagi ang Ginoong Dios mohimo sa buluhaton taliwala sa mga anak sa katawhan. Kay ang Ginoong Dios naghatag og kahayag sa salabotan; kay siya mamulong ngadto sa mga tawo sumala sa ilang pinulongan, aron sila makasabot.\n\n4 Mao nga, manghinaot ko nga kamo mahinumdom nga ako namulong diha kaninyo mahitungod niana nga propeta nga gipakita sa Ginoo kanako, nga mobunyag sa Kordero sa Dios, nga motangtang sa mga sala sa kalibotan.\n\n5 Ug karon, kon ang Kordero sa Dios, siya nga balaan, nagkinahanglan nga magpabunyag pinaagi sa tubig, sa pagtuman sa tanang pagkamatarong, O niana nga kahimtang, unsa kadako ang panginahanglan nga kita, nga dili balaan, magpabunyag, oo, gani pinaagi sa tubig!\n\n6 Ug karon, mangutana ko kaninyo, hinigugma kong kaigsoonan, sa unsang paagi gituman sa Kordero sa Dios ang tanan nga pagkamatarong sa pagpabunyag pinaagi sa tubig?\n\n7 Wala ba kamo masayod nga siya balaan? Apan bisan pa sa iyang pagkabalaan, iyang gipakita ngadto sa mga anak sa katawhan nga, sumala sa unod gipaubos niya ang iyang kaugalingon atubangan sa Amahan, ug gipamatud-an niya ngadto sa Amahan nga siya magmasulundon ngadto kaniya sa pagtuman sa iyang mga sugo.\n\n8 Mao nga, human siya gibunyagan pinaagi sa tubig ang Espiritu Santo mikunsad diha kaniya sama sa usa ka salampati.\n\n9 Ug usab, kini nagpakita ngadto sa mga anak sa katawhan sa kahigpit sa dalan, ug kapig-ot sa ganghaan, diin sila kinahanglang mosulod, nga siya mipakita sa panig-ingnan diha sa ilang atubangan.\n\n10 Ug giingnan niya ang mga anak sa mga tawo: Sunod kamo kanako. Mao nga, hinigugma kong kaigsoonan, kita ba makasunod kang Jesus gawas kon kita andam nga motuman sa mga sugo sa Amahan?\n\n11 Ug ang Amahan miingon: Paghinulsol kamo, paghinulsol kamo, ug pagpabunyag sa ngalan sa akong Hinigugmang Anak.\n\n12 Ug usab, ang tingog sa Anak miabot ngari kanako, nga nag-ingon: Siya nga gibunyagan sa akong ngalan, ngadto kaniya ihatag sa Amahan ang Espiritu Santo, sama sa akong nadawat; mao nga, sunda ako, ug buhata ang mga butang nga inyong nakita nga akong gibuhat.\n\n13 Mao nga, hinigugma kong kaigsoonan, nahibalo ako nga kon inyong sundon ang Anak, uban sa bug-os nga katuyoan sa kasingkasing, sa walay pagpakaaron-ingnon ug walay pagpanglimbong atubangan sa Dios, apan sa tinuod nga katuyoan, maghinulsol sa inyong mga sala, magsaksi sa Amahan nga kamo andam nga modala diha kaninyo sa ngalan ni Kristo, pinaagi sa bunyag—oo, pinaagi sa pagsunod sa inyong Ginoo ug sa inyong Manluluwas ngadto sa tubig, sumala sa iyang pulong, tan-awa, niana inyong madawat ang Espiritu Santo; oo, dayon mosunod ang bunyag sa kalayo ug sa Espiritu Santo; ug dayon makapamulong kamo sa pinulongan sa mga anghel, ug mosinggit og mga pagdayeg ngadto sa Balaan sa Israel.\n\n14 Apan, tan-awa, hinigugma kong kaigsoonan, sa ingon niini midangat ang tingog sa Anak ngari kanako, nga nag-ingon: Human nga kamo nakahinulsol sa inyong mga sala, ug nakasaksi sa Amahan nga kamo andam nga motuman sa akong mga sugo, pinaagi sa bunyag sa tubig, ug nakadawat sa bunyag sa kalayo ug sa Espiritu Santo, ug namulong sa bag-o nga pinulongan, oo, bisan pa gani sa pinulongan sa mga anghel, ug human niini molimod kanako, mas maayo pa nga kamo wala makaila kanako.\n\n15 Ug nakadungog ako og tingog gikan sa Amahan, nga nag-ingon: Oo, ang mga pulong sa akong Hinigugma tinuod ug kasaligan. Siya nga molahutay hangtod sa kataposan, siya usab maluwas.\n\n16 Ug karon, hinigugma kong kaigsoonan, nahibalo ako niini nga gawas kon ang usa ka tawo molahutay hangtod sa kataposan, sa pagsunod sa panig-ingnan sa Anak sa buhi nga Dios, siya dili maluwas.\n\n17 Mao nga, buhata ang mga butang nga akong gisulti kaninyo nga akong nakita nga buhaton sa inyong Ginoo ug Manunubos; kay, alang niini nga hinungdan kini gipakita ngari kanako, aron mahibaloan ninyo ang ganghaan nga kinahanglan ninyong agian. Kay ang ganghaan nga kinahanglan ninyong agian mao ang paghinulsol ug bunyag pinaagi sa tubig; ug dayon mosunod ang kapasayloan sa inyong mga sala pinaagi sa kalayo ug sa Espiritu Santo.\n\n18 Ug dayon maanaa na kamo sa higpit ug pig-ot nga dalan padulong sa kinabuhing dayon; oo, nakasulod kamo agi sa ganghaan; kamo nakabuhat sumala sa mga sugo sa Amahan ug sa Anak; ug kamo nakadawat sa Espiritu Santo, nga nagsaksi sa Amahan ug sa Anak, ngadto sa katumanan sa saad nga iyang gihimo, nga kon kamo misulod agi sa agianan inyo gayod kining madawat.\n\n19 Ug karon, hinigugma kong kaigsoonan, human kamo makasulod niining higpit ug pig-ot nga dalan, mangutana ako kon ang tanan natuman na ba? Tan-awa, sultihan ko kamo, Wala; kay kamo wala pa makaabot niini nga gilay-on kondili pinaagi sa pulong ni Kristo uban sa dili matarog nga pagtuo diha kaniya, mosalig sa hingpit sa maayong mga buhat kaniya kinsa gamhanan sa pagluwas.\n\n20 Mao nga, kinahanglan nga kamo mopadayon sa unahan uban ang pagkamakanunayon diha kang Kristo, magbaton og hingpit nga kahayag sa paglaom, ug gugma sa Dios ug sa tanang tawo. Mao nga, kon kamo mopadayon sa unahan, magpakabusog sa pulong ni Kristo, ug molahutay hangtod sa kataposan, tan-awa, sa ingon niana miingon ang Amahan: Makabaton kamo og kinabuhing dayon.\n\n21 Ug karon, tan-awa, hinigugma kong kaigsoonan, mao kini ang agianan; ug walay laing agianan ni ngalan nga gihatag ubos sa langit diin ang tawo maluwas sa gingharian sa Dios. Ug karon, tan-awa, mao kini ang doktrina ni Kristo, ug bugtong tinuod nga doktrina sa Amahan, ug sa Anak, ug sa Espiritu Santo, nga usa ka Dios, nga walay kataposan. Amen.\n\n", "2-ne 32": "[center][font_size=26]Kapitulo 32[/font_size][/center]\n\n[i]Mga anghel mamulong pinaagi sa gahom sa Espiritu Santo—Ang mga tawo kinahanglan nga mag-ampo ug makaangkon og kahibalo alang sa ilang kaugalingon gikan sa Espiritu Santo. Mga 559–545 B.C.[/i]\n\n1 Ug karon, tan-awa, hinigugma kong kaigsoonan, nagdahom ako nga kamo namalandong sa ubang paagi sa inyong kasingkasing mahitungod sa angay ninyong buhaton human kamo makasulod sa agianan. Apan, tan-awa, ngano nga kamo namalandong man niining mga butanga diha sa inyong kasingkasing?\n\n2 Wala ba kamo mahinumdom nga gisultihan ko kamo nga human kamo makadawat sa Espiritu Santo kamo makapamulong sa pinulongan sa mga anghel? Ug karon, unsaon kaha ninyo sa pagpamulong pinaagi sa pinulongan sa mga anghel kon kini dili pinaagi sa Espiritu Santo?\n\n3 Ang mga anghel mamulong pinaagi sa gahom sa Espiritu Santo; mao nga, mamulong sila sa mga pulong ni Kristo. Mao nga, gisultihan ko kamo nga, pagbusog sa mga pulong ni Kristo; kay tan-awa, ang mga pulong ni Kristo motug-an kaninyo sa tanang butang unsay inyong angay nga buhaton.\n\n4 Mao nga, karon human nga ako makapamulong niini nga mga pulong, kon kamo dili makasabot niini, kana tungod kay kamo wala mangutana, ni kamo manuktok; mao nga, kamo wala madala ngadto sa kahayag, apan malaglag gayod ngadto sa kangitngit.\n\n5 Kay tan-awa, sultihan ko na usab kamo nga kon mosulod kamo agi sa agianan, ug makadawat sa Espiritu Santo, kini mopakita diha kaninyo sa tanang butang nga kinahanglan ninyong buhaton.\n\n6 Tan-awa, kini ang doktrina ni Kristo, ug wala nay laing doktrina nga ihatag hangtod nga iyang ipakita ang iyang kaugalingon diha kaninyo sa unod. Ug kon iyang ipakita ang iyang kaugalingon diha kaninyo sa unod, ang mga butang nga iyang isulti kaninyo maoy inyong buhaton.\n\n7 Ug karon ako, si Nephi, dili makasulti og dugang; ang Espiritu mipugong sa akong pagpamulong, ug nagpabilin akong magbangotan tungod sa pagkawalay pagtuo, ug sa pagkadaotan, ug sa pagkawalay alamag, ug sa pagkatikig og liog sa katawhan; kay dili sila magsiksik og kahibalo, ni makasabot og mahinungdanon nga kahibalo, dihang gihatag kini kanila sa kayano, gani sa labing yano nga pulong.\n\n8 Ug karon, hinigugma kong kaigsoonan, akong nasabtan nga namalandong pa gihapon kamo diha sa inyong kasingkasing; ug kini nakapasubo kanako nga ako kinahanglan nga mamulong mahitungod niini nga butang. Kay kon kamo mopatalinghog sa Espiritu nga motudlo sa usa ka tawo sa pag-ampo, inyong mahibaloan nga kamo kinahanglan nga mag-ampo; kay ang daotang espiritu dili motudlo sa usa ka tawo sa pag-ampo, apan motudlo kaniya nga siya dili gayod mag-ampo.\n\n9 Apan tan-awa, sultihan ko kamo nga kamo kinahanglan gayod nga mag-ampo sa kanunay, ug dili maluya; nga kamo dili mobuhat og bisan unsang butang ngadto sa Ginoo gawas kon unahon ninyo ang pag-ampo sa Amahan pinaagi sa ngalan ni Kristo, aron iyang mapahinungod ang inyong mga gibuhat nganha kaninyo, aron ang inyong mga gibuhat mahimo nga kaayohan sa inyong kalag.\n\n", "2-ne 33": "[center][font_size=26]Kapitulo 33[/font_size][/center]\n\n[i]Ang mga pulong ni Nephi tinuod—Nagpamatuod kini kang Kristo—Kadtong motuo kang Kristo motuo sa mga pulong ni Nephi, nga mobarog isip saksi atubangan sa hukmanan. Mga 559–545 B.C.[/i]\n\n1 Ug karon ako, si Nephi, dili makasulat sa tanan nga gitudlo ngadto sa akong katawhan; ni ako batid sa pagsulat, sama sa pagpamulong; kay kon ang tawo mamulong pinaagi sa gahom sa Espiritu Santo ang gahom sa Espiritu Santo modala niini ngadto sa mga kasingkasing sa mga tawo.\n\n2 Apan tan-awa, adunay daghan nga nagmagahi sa ilang mga kasingkasing batok sa Balaang Espiritu, nga kini walay luna diha kanila; mao nga, gisalikway nila ang daghang butang nga nasulat ug giisip kini nga mga butang nga walay bili.\n\n3 Apan ako, si Nephi, misulat sa unsay akong nasulat, ug miisip niini nga dako og bili, ug labi na ngadto sa akong katawhan. Kay ako nag-ampo sa kanunay alang kanila panahon sa adlaw, ug ang mga luha sa akong mga mata miumog sa akong mga unlan panahon sa gabii, tungod kanila; ug nangamuyo ako sa akong Dios uban sa pagtuo, ug nahibalo ako nga siya maminaw sa akong pangamuyo.\n\n4 Ug nahibalo ako nga ang Ginoong Dios mopahinungod sa akong mga pag-ampo alang sa kaayohan sa akong katawhan. Ug ang mga pulong nga akong gisulat diha sa kahuyang mamahimong lig-on ngadto kanila; kay kini nag-agni kanila sa pagbuhat og maayo; naghatag kini og kahibalo ngadto kanila mahitungod sa ilang mga amahan; ug namulong kini mahitungod ni Jesus, ug nag-agni kini kanila sa pagtuo kaniya, ug sa paglahutay sa kataposan, nga mao ang kinabuhing dayon.\n\n5 Ug pintas ang pagkapamulong niini batok sa sala, sumala sa kayano sa kamatuoran; mao nga, walay tawo nga masuko sa mga pulong nga akong gisulat gawas kon siya anaa sa impluwensya sa yawa.\n\n6 Ako naghimaya sa kayano; ako naghimaya sa kamatuoran; ako naghimaya sa akong Jesus, kay gitubos niya ang akong kalag gikan sa impyerno.\n\n7 Ako adunay gugmang putli alang sa akong katawhan, ug dakong pagtuo kang Kristo nga ako makahimamat og daghang kalag nga walay lama didto sa iyang hukmanan.\n\n8 Ako adunay gugmang putli alang sa Judeo—ako moingon og Judeo, tungod kay ang buot kong ipasabot kadto sila diin ako naggikan.\n\n9 Ako usab adunay gugmang putli alang sa mga Hentil. Apan tan-awa, kay ako walay malaoman gikan niini gawas lang kon sila makig-uli kang Kristo, ug mosulod sa pig-ot nga ganghaan, ug mosubay sa higpit nga dalan padulong sa kinabuhi, ug magpadayon hangtod sa kataposang adlaw sa pagsulay.\n\n10 Ug karon, hinigugma kong kaigsoonan, ug usab mga Judeo, ug tanang lumulupyo sa yuta, paminawa kining mga pulong ug tuo kang Kristo; ug kon kamo dili motuo niini nga mga pulong tuohi si Kristo. Ug kon motuo kamo kang Kristo kamo motuo niini nga mga pulong, kay mga pulong kini ni Kristo, ug gihatag niya kini ngari kanako; ug kini nagtudlo sa tanang katawhan nga kinahanglan sila nga mobuhat og matarong.\n\n11 Ug kon kini dili mga pulong ni Kristo, hukmi ninyo—kay si Kristo mopakita niini diha kaninyo, uban sa gahom ug dako nga himaya, nga kini iyang mga pulong, sa kataposang adlaw; ug ikaw ug ako mobarog nga mag-atubangay sa iyang hukmanan; ug inyong mahibaloan nga ako iyang gisugo sa pagsulat niini nga mga butang, bisan pa sa akong kahuyang.\n\n12 Ug mag-ampo ako sa Amahan sa ngalan ni Kristo nga daghan kanato, kon dili man tanan, matubos sa iyang gingharian niana nga talagsaon ug kataposang adlaw.\n\n13 Ug karon, hinigugma kong kaigsoonan, tanan nga sakop sa balay ni Israel, ug tanan nga lumulupyo sa yuta, mamulong ako diha kaninyo sama sa tingog sa usa nga nagsinggit gikan sa abog: Adios hangtod nga kana nga talagsaong adlaw moabot.\n\n14 Ug kamo nga dili moambit sa kamaayo sa Dios, ug motahod sa mga pulong sa mga Judeo, ug usab sa akong mga pulong, ug sa mga pulong nga mogula sa ba-ba sa Kordero sa Dios, tan-awa, manamilit ako kaninyo og usa ka walay kataposang panamilit, kay kining mao nga mga pulong mohukom kaninyo nga sad-an sa kataposang adlaw.\n\n15 Kay unsa man ang akong iselyo dinhi sa yuta, pagahimoong saksi batok kaninyo didto sa hukmanan; kay sa ingon niana ang Ginoo misugo kanako, ug ako kinahanglan gayod nga mosunod. Amen.\n\n", "jacob 1": "[center][font_size=26]Ang Basahon ni Jacob ang Igsoon ni Nephi[/font_size][/center]\n\nAng mga pulong nga iyang gisangyaw ngadto sa iyang kaigsoonan. Gilupig niya sa katarongan ang tawo kinsa nagtinguha sa pagdaot sa doktrina ni Kristo. Pipila ka pulong mahitungod sa kasaysayan sa katawhan ni Nephi.\n\n[center][font_size=26]Kapitulo 1[/font_size][/center]\n\n[i]Si Jacob ug Joseph nagtinguha sa pag-awhag sa katawhan aron motuo kang Kristo ug motuman sa Iyang mga sugo—Si Nephi namatay—Ang pagkadaotan mipatigbabaw taliwala sa mga Nephita. Mga 544–421 B.C.[/i]\n\n1 Kay tan-awa, nahitabo nga kalim-an og lima ka tuig ang milabay sukad sa pagbiya ni Lehi sa Jerusalem; busa, si Nephi mihatag kanako, si Jacob, og usa ka sugo mahitungod sa gagmay nga mga palid, diin gikulit kini nga mga butang.\n\n2 Ug gihatagan niya ako, si Jacob, og sugo nga magsulat ko dinhi niini nga mga palid og pipila ka butang nga akong gihunahuna nga labing bililhon; nga dili ko kinahanglang maghisgot, apan gamay lamang, mahitungod sa kasaysayan niini nga katawhan nga gitawag og katawhan ni Nephi.\n\n3 Kay siya miingon nga ang kasaysayan sa iyang katawhan kinahanglan nga ikulit ngadto sa uban pa niyang mga palid, ug nga gikinahanglan nga tipigan nako kini nga mga palid ug ihatag kini ngadto sa akong mga binhi, gikan sa usa ka henerasyon ngadto sa mosunod nga mga henerasyon.\n\n4 Ug kon adunay mga pagsangyaw nga sagrado, o pagpadayag nga mahinungdanon, o pagpanagna, nga kinahanglan akong ikulit ang mga ulohan niana dinhi niini nga mga palid, ug hisgotan kana kutob sa mahimo, tungod ug alang kang Kristo, ug tungod ug alang sa among katawhan.\n\n5 Kay tungod sa pagtuo ug dakong kahingawa, sa pagkatinuod gipakita ngari kanamo ang mahitungod sa among katawhan, unsang mga butang ang mahitabo gayod kanila.\n\n6 Ug nakaangkon usab kami og daghang pagpadayag, ug sa espiritu sa daghan nga pagpanagna; busa, nahibalo kami mahitungod kang Kristo ug sa iyang gingharian, nga moabot.\n\n7 Busa makugihon kaming naghago uban sa among katawhan, aron unta kami makaawhag kanila sa pagduol kang Kristo, ug pag-ambit sa pagkamaayo sa Dios, aron makasulod sila sa iyang kapahulayan, basin unya sa bisan unsang pamaagi makapanumpa siya diha sa iyang kapungot nga sila dili gayod makasulod, sama sa pagkapukaw sa kasuko niadtong mga adlaw sa pagsulay samtang ang mga anak ni Israel didto sa kamingawan.\n\n8 Busa, nagtinguha kami sa tabang sa Dios aron among maawhag ang tanang tawo nga dili mobatok sa Dios, sa paghagit kaniya ngadto sa kasuko, apan nga ang tanang tawo motuo kang Kristo, ug mamalandong sa iyang kamatayon, ug mopas-an sa iyang krus ug moantos sa pagbiaybiay sa kalibotan; busa, ako, si Jacob, midawat sa responsibilidad sa pagtuman sa sugo sa akong igsoon nga si Nephi.\n\n9 Karon nagkatigulang na si Nephi, ug nakita niya nga hapit na siya mamatay; busa, siya midihog og usa ka tawo nga mahimong hari ug magmando sa iyang katawhan karon, sumala sa mga paghari sa mga hari.\n\n10 Kay ang katawhan naghigugma kang Nephi sa hilabihan, kay siya usa man ka talagsaong tigpanalipod kanila, nga migamit sa espada ni Laban sa pagpanalipod kanila, ug naghago sa tibuok niyang mga adlaw alang sa ilang kaayohan—\n\n11 Busa, ang katawhan nagtinguha nga magpabilin sa ilang panumdoman ang iyang ngalan. Ug kinsa kadtong magmando puli kaniya gitawag sa katawhan, nga ikaduhang Nephi, ikatulong Nephi, ug uban pa, sumala sa pagmando sa mga hari; ug mao kana ang tawag sa katawhan kanila, bisan unsa pa man ang ilang mga ngalan.\n\n12 Ug nahitabo nga si Nephi namatay.\n\n13 Karon ang mga tawo nga dili mga Lamanita mga Nephita; bisan pa, gitawag sila og mga Nephita, mga Jacobita, mga Josephita, mga Zoramita, mga Lamanita, mga Lemuelita, ug mga Ishmaelita.\n\n14 Apan ako, si Jacob, dili moila kanila karon pinaagi niini nga mga ngalan, apan akong tawagon sila nga mga Lamanita ang nagtinguha sa paglaglag sa katawhan ni Nephi, ug kadtong mga mahigalaon ni Nephi akong tawagon nga mga Nephita, o katawhan ni Nephi, sumala sa mga paghari sa mga hari.\n\n15 Ug karon nahitabo nga ang katawhan ni Nephi, ubos sa paghari sa ikaduhang hari, nagsugod sa pagpatig-a sa ilang mga kasingkasing, ug nagpatuyang sa daotan nilang mga kalihokan, sama ni David sa karaan nga nagtinguha og daghang mga asawa ug mga puyo-puyo, ug ni Solomon usab, nga iyang anak.\n\n16 Oo, ug nagsugod usab sila sa pagpangita og daghang bulawan ug pilak, ug nagkaanam og pagkamapagarbohon.\n\n17 Busa ako, si Jacob, mihatag kanila niini nga mga pulong samtang ako nagtudlo kanila didto sa templo, human ko makadawat sa akong buluhaton gikan sa Ginoo.\n\n18 Kay ako, si Jacob, ug ang akong igsoon nga si Joseph gidihogan nga mga pari ug mga magtutudlo niini nga katawhan, pinaagi sa kamot ni Nephi.\n\n19 Ug gibuhat namo ang among mga katungdanan ngadto sa Ginoo, sa pag-angkon sa responsibilidad, nga manubag sa mga sala sa katawhan sa kaugalingon namong mga ulo kon kami dili motudlo kanila sa pulong sa Dios pinaagi sa tanang kakugi; busa, pinaagi sa paghago sa tibuok namong kusog posibleng dili mahugawan sa ilang dugo ang among mga sapot; kay kondili, mahugawan unya sa ilang dugo ang among mga sapot, ug dili unya kami makita nga walay lama sa kataposang adlaw.\n\n", "jacob 2": "[center][font_size=26]Kapitulo 2[/font_size][/center]\n\n[i]Gisaway ni Jacob ang paghigugma sa katigayonan, garbo, ug pagkadili-putli—Ang mga tawo mahimo ra nga magtinguha og katigayonan aron itabang sa ilang isigkatawo—Ang Ginoo nagsugo nga walay lalaki taliwala sa mga Nephita ang mangasawa og sobra sa usa—Gikahimuot sa Ginoo ang kaputli sa kababayen-an. Mga 544–421 B.C.[/i]\n\n1 Ang mga pulong nga gisulti ni Jacob, ang lalaki nga igsoon ni Nephi, ngadto sa katawhan ni Nephi, human sa kamatayon ni Nephi:\n\n2 Karon, hinigugma kong kaigsoonan, ako, si Jacob, sumala sa akong responsibilidad ngadto sa Dios, sa pagbuhat sa akong katungdanan uban ang kaligdong, ug aron dili mahugawan ang akong mga sapot sa inyong mga sala, ania ako sa templo karong adlawa aron akong ikapahayag kaninyo ang pulong sa Dios.\n\n3 Ug kamo mismo nahibalo nga hangtod karon ako nagkugi sa akong katungdanan; apan ako niining adlawa nabug-atan tungod sa akong dako nga tinguha ug kabalaka alang sa kaayohan sa inyong mga kalag kaysa kaniadto.\n\n4 Kay tan-awa, hangtod karon, kamo nagmasulundon sa pulong sa Ginoo, nga akong gihatag kaninyo.\n\n5 Apan tan-awa, patalinghogi ninyo ako, ug hibaloi nga pinaagi sa tabang sa labawng makagagahom nga Tiglalang sa langit ug sa yuta makasulti ako kon unsay anaa sa inyong mga hunahuna, kon giunsa ninyo sa pagpakasala, diin nga sala hilabihan kasalawayon para kanako, oo, ug salawayon para sa Dios.\n\n6 Oo, nakapaguol sa akong kalag ug maoy hinungdan nga miatras ko sa kaulaw sa atubangan sa akong Magbubuhat, nga ako kinahanglang mopamatuod kaninyo mahitungod sa pagkadaotan sa inyong mga kasingkasing.\n\n7 Ug nakapaguol usab kanako nga ako kinahanglan pang mogamit og hait nga mga pulong mahitungod kaninyo, sa atubangan sa inyong mga asawa ug sa inyong mga anak, kinsa daghan sa ilang mga pagbati hilabihan ka lumo ug putli ug talandogon sa atubangan sa Dios, diin ang mao nga butang nakapahimuot sa Dios;\n\n8 Ug nagtuo ko nga mianhi sila dinhi aron sa pagpamati sa makapahimuot nga pulong sa Dios, oo, sa pulong nga makapaayo sa samaran nga kalag.\n\n9 Busa, bug-at para sa akong kalag nga ako mapugos sa pagpamulong, tungod sa higpit nga sugo nga akong nadawat gikan sa Dios, aron pahimangnoan kamo sumala sa inyong mga salaod, nga makapadako hinuon sa mga samad niadtong mga nasamaran na, imbis nga hupayon ug ayohon ang ilang mga samad; ug sa mga wala pa masamad, imbis nga magbusog sa makapahimuot nga pulong sa Dios tusokon hinuon og punyal ang ilang mga kalag ug samaran ang huyang nilang mga hunahuna.\n\n10 Apan, bisan sa kadako sa tahas, kinahanglan nga akong buhaton sumala sa higpit nga mga sugo sa Dios, ug sultihan kamo mahitungod sa inyong pagkadaotan ug pagkasalawayon, sa presensya sa mga putli og kasingkasing, ug sa masulub-on nga kasingkasing, ug ubos sa panan-aw sa mahait nga mata sa Makagagahom nga Dios.\n\n11 Busa, kinahanglang sultihan ko kamo sa kamatuoran sumala sa kayano sa pulong sa Dios. Kay tan-awa, dihang nangutana ako sa Ginoo, ingon niini ang pulong nga miabot kanako, nag-ingon: Jacob, mosulod ka sa templo pagkaugma, ug ipahayag ang pulong nga akong ihatag kanimo alang niini nga katawhan.\n\n12 Ug karon tan-awa, akong kaigsoonan, mao kini ang pulong nga akong ipahayag kaninyo, nga daghan kaninyo ang nagsugod sa pagpangita og bulawan, ug pilak, ug tanang matang sa mahalon nga oro, diin kini nga yuta, nga mao ang yuta nga gisaad nganha kaninyo ug sa inyong binhi, nga hilabihan kaabunda.\n\n13 Ug ang maamumahong kamot nagpahiyom diha kaninyo sa hilabihang kahimuot, mao nga nakabaton kamo og daghang katigayonan; ug tungod kay ang uban kaninyo nakabaton og mas daghan kay sa inyong kaigsoonan gibayaw kamo sa garbo sa inyong kasingkasing, ug mipatikig sa inyong mga liog ug mipataas sa mga ulo tungod sa kamahal sa inyong sapot, ug midaog-daog sa inyong kaigsoonan tungod kay nagtuo kamo nga mas maayo kamo kay kanila.\n\n14 Ug karon, akong kaigsoonan, nagtuo ba kamo nga mohatag ang Dios kaninyo og kaangayan niining mga butanga? Tan-awa, sultihan ko kamo, Dili. Apan siya mohimaraot kaninyo, ug kon kamo magpadayon niining mga butanga ang iyang mga paghukom siguradong diha-diha moabot kaninyo.\n\n15 O nga unta ipakita niya nga makahimo siya sa pagsamad kaninyo, ug sa usa ka pagpamilok mahimo ra niya kamong tumbahon sa yuta!\n\n16 O nga unta ipalayo niya kamo gikan niini nga pagkadaotan ug pagkasalawayon. Ug, O nga unta maminaw kamo sa pulong nga iyang gisugo, ug dili tugotan nga kining garbo sa inyong mga kasingkasing molaglag sa inyong mga kalag!\n\n17 Hunahunaa ang inyong kaigsoonan nga sama sa inyong kaugalingon, ug higalaa ang tanan ug pagmanggihatagon sa inyong mga butang, aron sila maadunahan usab sama kaninyo.\n\n18 Apan sa dili pa kamo mangita og mga katigayonan, pangitaa ninyo ang gingharian sa Dios.\n\n19 Ug human nga kamo makabaton og paglaom kang Kristo makaangkon kamo og katigayonan, kon kamo mangita niini; ug kamo magtinguha niini alang sa katuyoan sa pagbuhat og maayo—sa pagsapot sa hubo, ug pagpakaon sa gigutom, ug paghatag og kagawasan sa mga bihag, ug paghatag og kahupayan sa masakiton ug sa nanag-antos.\n\n20 Ug karon, akong kaigsoonan, namulong ako kaninyo mahitungod sa garbo; ug kamo nga mipaantos sa inyong silingan, ug milutos kaniya tungod kay nagmapahitas-on kamo sa inyong mga kasingkasing, sa mga butang nga gihatag kaninyo sa Dios, unsa man ang inyong ikasulti niini?\n\n21 Wala ba kamo magtuo nga ang maong mga butang salawayon ngadto kaniya nga naglalang sa tanang tawo? Ug ang usa ka binuhat sa iyang panan-aw sama ka bililhon sa laing tawo. Ug ang tanang tawo gikan sa abog; ug sa mao gihapon nga katuyoan siya milalang kanila, nga sila motuman sa iyang mga sugo ug mohimaya kaniya hangtod sa hangtod.\n\n22 Ug karon akong taposon ang akong pagpamulong kaninyo mahitungod niini nga garbo. Ug kon wala pa lang unta kinahanglana nga mamulong ako kaninyo mahitungod sa mas bug-at nga kalapasan, mas malipay unta ang akong kasingkasing tungod kaninyo.\n\n23 Apan ang pulong sa Dios naghasol kanako tungod sa inyong mas bug-at nga mga salaod. Kay tan-awa, sa ingon niini miingon ang Ginoo: Kini nga katawhan nag-anam na sa pagkahimong daotan; wala sila makasabot sa mga kasulatan, kay nangita sila og ikapasangil sa ilang paghimo og mga buhat nga malaw-ay, tungod sa mga butang nga nasulat bahin ni David, ug ni Solomon nga iyang anak.\n\n24 Tan-awa, si David ug si Solomon tinuod nga adunay daghang asawa ug puyo-puyo, nga ang maong butang salawayon sa akong atubangan, miingon ang Ginoo.\n\n25 Busa, sa ingon niini miingon ang Ginoo, gidala ko kini nga katawhan paggawas sa yuta sa Jerusalem, pinaagi sa gahom sa akong bukton, aron akong mapasanay ang usa ka matarong nga sanga gikan sa bunga sa mga bat-ang ni Jose.\n\n26 Busa, Ako ang Ginoong Dios dili motugot nga kini nga katawhan mobuhat sama sa gibuhat nila sa karaan.\n\n27 Busa, akong kaigsoonan, paminaw kanako, ug patalinghogi ang pulong sa Ginoo: Kay walay bisan kinsang lalaki nga magbaton gawas sa usa lamang ka asawa; ug dili siya magbaton og mga puyo-puyo;\n\n28 Kay Ako, ang Ginoong Dios, nahimuot sa kaputli sa mga babaye. Ug ang mga buhat nga malaw-ay mga salawayon sa akong atubangan; sa ingon niini miingon ang Ginoo sa mga Panon.\n\n29 Busa, kini nga katawhan magsunod sa akong mga sugo, miingon ang Ginoo sa mga Panon, o tunglohon ang yuta tungod kanila.\n\n30 Kay kon Ako, miingon ang Ginoo sa mga Panon, mopasanay og binhi alang kanako, Akong mandoan ang akong katawhan; kay kondili mopatalinghog sila niining mga butanga.\n\n31 Kay tan-awa, Ako, ang Ginoo, nakakita sa kasubo, ug nakadungog sa pagbangotan sa mga anak nga babaye sa akong katawhan sa yuta sa Jerusalem, oo, ug sa tanang yuta sa akong katawhan, tungod sa pagkadaotan ug pagkasalawayon sa ilang mga bana.\n\n32 Ug Ako dili motugot, miingon ang Ginoo sa mga Panon, nga ang mga pangamuyo sa matahom nga mga anak nga babaye niini nga katawhan, nga Akong gidala pagawas sa yuta sa Jerusalem, modangat ngari kanako batok sa mga lalaki sa akong katawhan, miingon ang Ginoo sa mga Panon.\n\n33 Kay dili sila mobihag sa mga babaye nga anak sa akong katawhan tungod sa ilang pagkalumo, kondili moduaw ako kanila pinaagi sa mapintas nga tunglo, bisan ngadto sa kalaglagan; kay dili sila magbuhat og mga malaw-ay, sama nila sa karaan, miingon ang Ginoo sa mga Panon.\n\n34 Ug karon tan-awa, akong kaigsoonan, nasayod kamo nga gihatag kini nga mga sugo ngadto sa atong amahan, nga si Lehi; busa, nasayod kamo niini kaniadto pa; ug nahiagoman ninyo ang dakong panghimaraot; kay gibuhat ninyo kining mga butanga nga dili unta ninyo angayang buhaton.\n\n35 Tan-awa, mas labaw ang nahimo ninyong pagkadaotan kay sa mga Lamanita, nga atong kaigsoonan. Gipasakitan ninyo ang mga kasingkasing sa inyong malumo nga mga asawa, ug nawala ang pagsalig sa inyong mga anak, tungod sa ngil-ad ninyong mga ehemplo kanila; ug ang mga gihambin sa ilang mga kasingkasing nakaabot sa Dios batok kaninyo. Ug tungod sa kahigpit sa pulong sa Dios, nga midangat batok kaninyo, daghang kasingkasing ang namatay, gisamaran og lawom nga mga samad.\n\n", "jacob 3": "[center][font_size=26]Kapitulo 3[/font_size][/center]\n\n[i]Ang mga putli og kasingkasing modawat sa makapahimuot nga pulong sa Dios—Ang pagkamatarong sa Lamanita milabaw kay sa mga Nephita—Mipasidaan si Jacob batok sa gidili nga pakighilawas, pagkamaulagon, ug sa tanang sala. Mga 544–421 B.C.[/i]\n\n1 Apan tan-awa, ako, si Jacob, nagtinguha sa pagpamulong kaninyong mga putli og kasingkasing. Tan-aw ngadto sa Dios uban ang kalig-on sa hunahuna, ug pag-ampo ngadto kaniya uban sa dakong pagtuo, ug siya mohupay kaninyo sa inyong mga kasakit, ug iyang ihangyo ang inyong kaayohan, ug mopadala og tukmang silot niadtong nagtinguha sa inyong kalaglagan.\n\n2 O tanan kamo nga putli og kasingkasing, ipataas ang inyong mga ulo ug dawata ang makapahimuot nga pulong sa Dios, ug pagbusog sa iyang gugma; kay mahimo ninyo kini, kon ang inyong mga hunahuna lig-on, hangtod sa hangtod.\n\n3 Apan, alaot, alaot, kamong dili mga putli og kasingkasing, nga karon hugaw sa atubangan sa Dios; kay gawas lang kon kamo maghinulsol ang yuta tunglohon tungod kaninyo; ug ang mga Lamanita, nga dili hugaw sama kaninyo, bisan pa gitunglo sila og mapintas nga tunglo, mokastigo kaninyo gani ngadto sa kalaglagan.\n\n4 Ug dali rang moabot ang panahon, nga gawas kon maghinulsol kamo mapanag-iya nila ang yuta nga inyong kabilin, ug ang Ginoong Dios mogiya sa mga matarong palayo kaninyo.\n\n5 Tan-awa, ang kaigsoonan ninyong mga Lamanita, nga gikasilagan ninyo tungod sa ilang pagkahugaw ug sa tunglo nga midangat sa ilang mga panit, mas matarong pa kay kaninyo; kay wala sila mahikalimot sa sugo sa Ginoo, nga gihatag ngadto sa atong amahan—nga kinahanglang magbaton sila og usa lamang ka asawa, ug walay mga puyo-puyo, ug kinahanglan walay mga malaw-ay nga buhat tali kanila.\n\n6 Ug karon, kini nga sugo ilang gituman sa pagsunod; busa, tungod niini nga pagtuman, sa pagsunod niini nga sugo, ang Ginoong Dios dili molaglag kanila, apan magmanggiloy-on ngadto kanila; ug ugma damlag mamahimo silang bulahan nga katawhan.\n\n7 Tan-awa, ang ilang mga bana nahigugma sa ilang mga asawa, ug ang ilang mga asawa nahigugma sa ilang mga bana; ug ang ilang mga bana ug ang ilang mga asawa nahigugma sa ilang mga anak; ug ang ilang pagkawalay pagtuo ug ang ilang pagdumot kaninyo nahitabo tungod sa pagkadaotan sa ilang mga amahan; busa, unsa man kamo kamaayo kay kanila, sa panan-aw sa inyong talagsaong Tiglalang?\n\n8 O akong kaigsoonan, nahadlok ako nga gawas kon hinulsolan ninyo ang inyong mga sala ang ilang mga panit mas moputi pa kay sa inyoha, kon kamo dad-on na kauban nila sa atubangan sa trono sa Dios.\n\n9 Busa, usa ka sugo ang akong ihatag kaninyo, nga mao ang pulong sa Dios, nga dili na ninyo sila biaybiayon tungod sa kaitom sa ilang mga panit; ug dili na kamo mobiabiay kanila tungod sa ilang pagkahugaw; apan hinumdoman ninyo ang kaugalingon ninyong pagkahugaw, ug hinumdoman nga ang ilang pagkahugaw nahitabo tungod sa ilang mga amahan.\n\n10 Busa, mahinumdoman ninyo ang inyong mga anak, nga kamo nakapaguol sa ilang mga kasingkasing tungod sa gipakita ninyong ehemplo kanila; ug, mahinumdoman usab ninyo, nga tingali tungod sa inyong pagkahugaw, inyong madala ang inyong mga anak ngadto sa kalaglagan, ug ang ilang mga sala ipatong sa inyong mga ulo sa kataposang adlaw.\n\n11 O akong kaigsoonan, patalinghogi ang akong mga pulong; pukawa ang mga galamhan sa inyong mga kalag; uyoga ang inyong kaugalingon nga kamo mahigmata gikan sa inyong pagkahinanok; ug badbari ang inyong kaugalingon gikan sa kasakit sa impiyerno aron dili kamo mahimong mga anghel sa yawa, nga itambog ngadto sa linaw sa kalayo ug asupre nga mao ang ikaduhang kamatayon.\n\n12 Ug karon ako, si Jacob, namulong og daghan pang butang ngadto sa katawhan ni Nephi, mipasidaan kanila batok sa pakighilawas sa wala pa ang kaminyoon ug pagkamaulagon, ug sa tanang matang sa sala, gisultihan sila sa makalilisang nga mga sangpotanan niini.\n\n13 Ug ang gatosan ka bahin sa nanghitabo niini nga katawhan, nga karon nagsugod og kadaghan, dili ikasulat dinhi niini nga mga palid; apan daghan sa nahitabo kanila gisulat sa mas dagkong mga palid, ug ang ilang mga gubat, ug ang ilang mga panagbingkil, ug ang mga paghari sa ilang mga hari.\n\n14 Kini nga mga palid gitawag og mga palid ni Jacob, ug gihimo kini pinaagi sa kamot ni Nephi. Ug ako mitapos sa pagsulti niini nga mga pulong.\n\n", "jacob 4": "[center][font_size=26]Kapitulo 4[/font_size][/center]\n\n[i]Ang tanang propeta nagsimba sa Amahan sa ngalan ni Kristo—Ang paghalad ni Abraham kang Isaac usa ka simbolikanhong paghulagway sa Dios ug sa Iyang Bugtong Anak—Ang mga tawo kinahanglang makig-uli sa Dios pinaagi sa Pag-ula—Ang mga Judeo mosalikway sa tukoranang bato. Mga 544–421 B.C.[/i]\n\n1 Karon tan-awa, nahitabo nga ako, si Jacob, human makapangalagad og maayo sa akong katawhan pinaagi sa pulong, (ug dili ako makasulat apan sa diyotay ra sa akong mga pulong, tungod sa kalisod sa pagkulit sa among mga pulong diha sa mga palid) ug nahibalo kami nga ang mga butang nga among gisulat sa mga palid kinahanglang magpabilin;\n\n2 Apan ang bisan unsa pa nga butang ang among isulat bisan asa gawas lang diha sa mga palid siguradong mangahanaw ra ug mangawala; apan makasulat kami og pipila ka pulong diha sa mga palid, nga maghatag sa among mga anak, ug usab sa minahal namong kaigsoonan, og gamay nga kahibalo mahitungod kanamo, o mahitungod sa ilang mga amahan—\n\n3 Karon nalipay kami niining butanga; ug makugihon kaming naghago aron makulit kini nga mga pulong diha sa mga palid, nanghinaot nga ang minahal namong kaigsoonan ug ang among mga anak modawat niini uban sa mapasalamatong mga kasingkasing, ug mainampingong mobasa niini aron sila makakat-on uban sa kamaya ug dili sa kasubo, dili usab sa pagtamay, sa una nilang mga ginikanan.\n\n4 Tungod kay, alang niini nga katuyoan gisulat namo kining mga butanga, aron sila masayod nga kami nakaila kang Kristo, ug aduna kami paglaom kami sa iyang himaya daghang gatosan ka tuig sa wala pa siya moanhi; ug dili kay kami lamang ang adunay paglaom sa iyang himaya, apan usab ang tanang balaan nga mga propeta nga nanag-una kanamo.\n\n5 Tan-awa, nagtuo sila kang Kristo ug nagsimba sa Amahan pinaagi sa iyang ngalan, ug usab nagsimba kami sa Amahan pinaagi sa iyang ngalan. Ug tungod niini nga katuyoan gisunod namo ang balaod ni Moises, kay nagpunting kini sa among mga kalag ngadto kaniya; ug tungod niini nga hinungdan gibalaan kini sa Dios ngari kanamo isip usa ka matarong nga butang, kay giisip kini nga pagkamasulondon ni Abraham sa mga sugo sa Dios didto sa kamingawan ang paghalad sa iyang anak nga si Isaac, nga mao ang usa ka simbolikanhong paghulagway sa Dios ug sa iyang Bugtong Anak.\n\n6 Busa, nangita kami sa mga propeta, ug aduna kami daghang pagpadayag ug espiritu sa pagpanagna; ug kay aduna kami sa tanan niini nga mga pagpamatuod naangkon namo ang usa ka paglaom, ug ang among pagtuo dili na matarog, hangtod nga kami sa pagkatinuod makahimo na sa pagsugo pinaagi sa ngalan ni Jesus ug ang mga kahoy, o ang mga bukid, o ang mga balod sa dagat motuman kanamo.\n\n7 Bisan pa niana, gipakita sa Ginoong Dios kanamo ang among kahuyang aron among mahibaloan nga pinaagi sa iyang grasya, ug sa iyang walay kataposang mga pagpakigbagay ngadto sa anak sa mga tawo, nga kami adunay gahom sa pagbuhat niini nga mga butang.\n\n8 Tan-awa, mahinungdanon ug kahibulongan ang mga buhat sa Ginoo. Pagka tulukibon sa giladmon sa iyang mga misteryo; ug imposibleng mahibaloan sa tawo ang tanan niyang mga paagi. Ug walay tawo nga masayod sa iyang mga paagi gawas kon ipadayag kini kaniya; busa, kaigsoonan, ayaw biaybiaya ang mga pagpadayag sa Dios.\n\n9 Kay tan-awa, pinaagi sa gahom sa iyang pulong ang tawo miabot sa ibabaw sa yuta, diin nga yuta gilalang pinaagi sa gahom sa iyang pulong. Busa, kon ang Dios makahimo sa pagpamulong ug nalalang ang kalibotan, ug sa pagpamulong ang tawo nalalang, O unya, nganong dili man kaha makasugo sa yuta, o sa mga hinimo sa iyang mga kamot sa ibabaw niini, sumala sa iyang kabubut-on ug kahimuot?\n\n10 Busa, kaigsoonan, ayaw tinguhaa ang pagtambag sa Ginoo, apan sa pagdawat og tambag gikan sa iyang kamot. Kay tan-awa, kamo mismo nahibalo nga motambag siya pinaagi sa kaalam, ug sa kaangayan, ug sa dakong kalooy, sa tanan niyang mga buhat.\n\n11 Busa, hinigugmang kaigsoonan, pakig-uli kaniya pinaagi sa pag-ula ni Kristo, ang iyang Bugtong anak, ug makaangkon kamo og pagkabanhaw, sumala sa gahom sa pagkabanhaw nga anaa kang Kristo, ug ihalad ngadto sa Dios isip ang unang mga bunga ni Kristo, nga adunay pagtuo, ug nakaangkon og maayong paglaom sa himaya diha kaniya sa dili pa niya ipakita dinhi sa unod ang iyang kaugalingon.\n\n12 Ug karon, mga hinigugma, ayaw kamo og kahibulong nga gisultihan ko kamo niining mga butanga; kay nganong dili man hisgotan ang mahitungod sa pag-ula ni Kristo, ug pagkab-ot og hingpit nga kahibalo kaniya, sama sa pagkab-ot sa kahibalo mahitungod sa pagkabanhaw ug sa kalibotan nga moabot?\n\n13 Tan-awa, akong kaigsoonan, siya nga managna, patagnaa siya aron makasabot ang mga tawo; kay ang Espiritu mamulong sa kamatuoran ug dili mamakak. Busa, naghisgot kini sa mga butang kon unsa gayod ang ilang tinuod nga kinaiyahan karon, ug sa mga butang kon unsa gayod ang ilang tinuod nga kinaiyahan sa umaabot; busa, kining mga butanga gipakita ngari kanamo sa yano nga paagi, alang sa kaluwasan sa atong mga kalag. Apan tan-awa, dili lamang kita ang mga saksi niining mga butanga; kay gipamulong usab kini sa Dios ngadto sa karaang mga propeta.\n\n14 Apan tan-awa, ang mga Judeo mga tikig og liog nga katawhan; ug gibiaybiay nila ang yano nga mga pulong, ug gipatay ang mga propeta, ug nangita sa mga butang nga dili nila masabtan. Busa, tungod sa ilang pagkabuta, ang pagkabuta nga midangat tungod kay mitan-aw sila lapas sa tumong, mapukan gayod sila; kay gibawi man sa Dios ang iyang pagkayano gikan kanila, ug gihatagan sila og daghang butang nga dili nila masabtan, tungod kay mao man kini ang ilang gitinguha. Ug tungod kay nagtinguha man sila niini gibuhat kini sa Dios, aron sila mapandol.\n\n15 Ug karon ako, si Jacob, gidasig sa Espiritu ngadto sa pagpanagna; kay akong gibati pinaagi sa impluwensya sa Espiritu nga ania kanako, nga pinaagi sa pagkapandol sa mga Judeo ilang isalikway ang bato diin mahimo unta silang magtukod ug makaangkon og lig-ong tukoranan.\n\n16 Apan tan-awa, sumala sa mga kasulatan, kini nga bato mahimong mao ang bantogan, ug ang kataposan, ug mao lamang ang lig-on nga tukoranan, nga katukoran sa mga Judeo.\n\n17 Ug karon, akong mga hinigugma, sa unsa man nga paagi sila, human mosalikway sa lig-ong tukoranan, aduna pay higayon nga makatukod diha niini, aron kini mahimong ilang ulohang bato sa pamag-ang?\n\n18 Tan-awa, akong hinigugma nga kaigsoonan, akong ibutyag kaninyo kini nga misteryo; kana kon dili ko, sa bisan unsang paagi, matay-og gikan sa akong pagkalig-on sa Espiritu, ug mapandol tungod sa akong labihan nga kahingawa alang kaninyo.\n\n", "jacob 5": "[center][font_size=26]Kapitulo 5[/font_size][/center]\n\n[i]Si Jacob mikutlo mahitungod sa pasumbingay ni Zenos bahin sa maayo ug sa ihalas nga mga kahoy nga olibo—Mga kaparehas kini sa Israel ug sa mga Hentil—Ang pagkatibulaag ug pagkapundok sa Israel gihulagway nang daan—Adunay gihimong mga panaghisgot kabahin sa mga Nephita ug sa mga Lamanita ug sa tanan nga balay ni Israel—Ang mga Hentil isumbak sa Israel—Sa kataposan sunogon ang ubasan. Mga 544–421 B.C.[/i]\n\n1 Tan-awa, akong kaigsoonan, wala ba kamo makahinumdom nga nakabasa sa mga pulong ni propeta Zenos, nga iyang gipamulong ngadto sa balay ni Israel, nga nag-ingon:\n\n2 Patalinghog, O kamong balay ni Israel, ug paminawa ang akong mga pulong, nga usa ka propeta sa Ginoo.\n\n3 Kay tan-awa, sa ingon niini miingon ang Ginoo, Ako mopahisama kaninyo, O balay ni Israel, ngadto sa maayo nga kahoyng olibo, nga gidala sa usa ka tawo ug gialimahan didto sa iyang ubasan; ug mitubo kini, ug natigulang, ug nagsugod sa pagkadunot.\n\n4 Ug nahitabo nga ang agalon sa ubasan milakaw, ug iyang nakita nga ang iyang kahoy nga olibo nagsugod sa pagkadunot; ug miingon siya: Pul-ongan ko kini, ug kalotan ang palibot niini, ug alimahan kini, sa pamasin nga makapangudlot pa kini og bag-o ug linghod nga mga sanga, ug dili mamatay.\n\n5 Ug nahitabo nga gipul-ongan niya kini, ug gikalotan ang palibot, ug gialimahan kini sumala sa iyang pulong.\n\n6 Ug nahitabo nga human sa daghang adlaw nagsugod kini sa pagpanalingsing og gagmay, bag-o ug linghod nga mga sanga; apan tan-awa, ang kinatumyan niini nagsugod sa pagkalawos.\n\n7 Ug nahitabo nga nakita kini sa agalon sa ubasan, ug giingnan niya ang iyang sulugoon: Akong gikaguol nga mawala kanako kini nga kahoy; busa, lakaw ug pagbalî og mga sanga gikan sa ihalas nga kahoyng olibo, ug dad-a kini ngari kanako; ug atong pamutlon ang kinadak-ang mga sanga nga nagsugod na sa pagkalawos, ug itambog nato kini sa kalayo aron masunog.\n\n8 Ug tan-awa, miingon ang Ginoo sa ubasan, akong panguhaon ang daghan niining bag-o ug linghod nga mga sanga, ug ako kining isumbak bisan asa nga akong pagbuot; ug dili igsapayan kon ugaling mamatay man ang gamot niini nga kahoy, akong tipigan kini nga bunga alang sa akong kaugalingon; busa, akong kuhaon kining bag-o ug linghod nga mga sanga, ug akong isumbak bisan asa sa akong pagbuot.\n\n9 Pamutla ang mga sanga sa ihalas nga kahoy nga olibo, ug isumbak kini, puli niana; ug kining akong mga pinutol itambog nako sa kalayo ug sunogon, aron dili na kini makasamok sa yuta sa akong ubasan.\n\n10 Ug nahitabo nga ang sulugoon sa Ginoo sa ubasan mibuhat sumala sa pulong sa Ginoo sa ubasan, ug gisumbak ang mga sanga sa ihalas nga kahoy nga olibo.\n\n11 Ug misugo ang Ginoo sa ubasan nga kinahanglang kalotan ang palibot niini, ug pul-ongan, ug alimahan, nga nag-ingon sa iyang sulugoon: Gikaguol nako nga mawala kanako kini nga kahoy; busa, sa pamasin nga akong matipigan ang mga gamot niini aron dili kini mamatay, sa pamasin nga kini akong matipigan alang sa akong kaugalingon, gibuhat ko kini nga butang.\n\n12 Busa, padayon sa buluhaton nimo; bantayi ang kahoy, ug alimahi kini, sumala sa akong mga pulong.\n\n13 Ug ibutang ko kini sa kinaubsang bahin sa akong ubasan, bisan asa sa akong pagbuot, dili igsapayan nganha kanimo; ug buhaton ko kini aron akong matipigan alang sa akong kaugalingon ang kinaiyanhong mga sanga sa kahoy; ug, aron usab, makatigom ako og bunga sa pag-andam alang sa sunod nga panahon, alang sa akong kaugalingon; kay akong gikaguol nga mawala kanako kini nga kahoy ug ang bunga niini.\n\n14 Ug nahitabo nga ang Ginoo sa ubasan milakaw, ug gitagoan ang kinaiyanhong mga sanga sa maayo nga kahoy nga olibo sa kinaubsang bahin sa ubasan, ang uban sa usa ka dapit ug ang uban sa lain nga dapit, sumala sa iyang kabubut-on ug kahimuot.\n\n15 Ug nahitabo nga milabay ang dugay nga panahon, ug ang Ginoo sa ubasan miingon sa iyang sulugoon: Dali, manganaog kita sa ubasan, aron maghago kita sa ubasan.\n\n16 Ug nahitabo nga ang Ginoo sa ubasan, ug ang sulugoon usab, nanganaog sa ubasan aron motrabaho. Ug nahitabo nga ang sulugoon miingon sa iyang agalon: Tan-awa, tan-aw ngari; tan-awa ang kahoy.\n\n17 Ug nahitabo nga ang Ginoo sa ubasan mitan-aw ug nakita ang kahoy kon diin gisumbak ang ihalas nga kahoyng olibo; ug nanalingsing na kini ug nagsugod sa pagpamunga. Ug nakita niya nga kini maayo; ug ang bunga niini sama sa kinaiyanhong bunga.\n\n18 Ug miingon siya sa sulugoon: Tan-awa, nakapundo og umog sa tubig ang mga sanga sa ihalas nga kahoy gikan sa gamot niini, mao nga ang gamot niini nakahatag og daghang kusog; ug tungod sa daghang kusog sa gamot niini ang ihalas nga mga sanga nakahatag og maayo nga bunga. Karon, kon wala pa nato isumbak kini nga mga sanga, ang kahoy namatay na unta. Ug karon, tan-awa, magtigom ako og daghang bunga, nga gipamunga niana nga kahoy; ug akong tigomon ang bunga niana alang sa pag-andam sa sunod nga panahon, alang sa akong kaugalingon.\n\n19 Ug nahitabo nga ang Ginoo sa ubasan miingon sa sulugoon: Dali, mangadto kita sa kinaubsang bahin sa ubasan, ug tan-awon kon ang kinaiyanhong mga sanga sa kahoy wala ba usab makapamunga og daghan, aron akong tigomon ang bunga niana alang sa pag-andam sa sunod nga panahon, alang sa akong kaugalingon.\n\n20 Ug nahitabo nga nangadto sila kon asa gitagoan sa agalon ang kinaiyanhong mga sanga sa kahoy, ug miingon siya sa sulugoon: Tan-awa kini; ug nakita niya ang una nga namunga kini og daghan; ug nakita usab niya nga maayo kini. Ug miingon siya sa sulugoon: Kuhaa ang bunga niana, ug hiposa kini alang sa pag-andam sa sunod nga panahon, aron matipigan nako kini alang sa akong kaugalingon; kay tan-awa, miingon siya, dugay nang panahon nga kini akong gialimahan, ug kini namunga og daghan.\n\n21 Ug nahitabo nga ang sulugoon miingon sa iyang agalon: Nganong mianhi man ikaw dinhi sa pagtanom niini nga kahoy, o niini nga sanga sa kahoy? Kay tan-awa, kini ang labing bati nga luna sa tibuok yuta sa imong ubasan.\n\n22 Ug ang Ginoo sa ubasan miingon kaniya: Ayaw ako tambagi; Nasayod ako nga bati kini nga luna sa yuta; busa, ako miingon kanimo, gialimahan ko kini sa dugayng panahon, ug imong nakita nga namunga kini og daghan.\n\n23 Ug nahitabo nga ang Ginoo sa ubasan miingon sa iyang sulugoon: Tan-awa diri; tan-awa nagtanom usab ako og laing sanga sa kahoy; ug nasayod ikaw nga kini nga luna sa yuta daot kaayo kay sa una. Apan, tan-awa ang kahoy. Gialimahan ko kini sa dugayng panahon, ug kini namunga og daghan; mao nga, pu-pua kini, ug tigoma kini sa pag-andam alang sa sunod nga panahon, nga ako makatipig niini alang sa akong kaugalingon.\n\n24 Ug nahitabo nga ang Ginoo sa ubasan miingon og usab sa iyang sulugoon: Tan-awa diri, ug tan-awa usab ang lain nga sanga, nga akong gitanom; tan-awa nga kini gialimahan ko usab, ug kini namunga.\n\n25 Ug siya miingon sa sulugoon: Tan-awa diri ug tan-awa ang naulahi. Tan-awa, gitanom ko kini sa usa ka maayo nga luna sa yuta; ug gialimahan ko kini sa dugayng panahon, ug usa ka bahin lamang sa kahoy ang namunga og maayong bunga, ug ang pikas nga bahin sa kahoy namunga og ihalas nga bunga; tan-awa, gialimahan ko kini nga kahoy sama sa uban.\n\n26 Ug nahitabo nga ang Ginoo sa ubasan miingon sa sulugoon: Pamutla ang mga sanga nga wala mamunga og maayo nga bunga, ug itambog kini sa kalayo.\n\n27 Apan tan-awa, ang sulugoon miingon kaniya: Pul-ongan nato kini, ug kalotan ang palibot niini, ug alimahan kini sa mas taas pa nga panahon, basin pa nga kini mamunga og maayo nga bunga nganha kanimo, nga maandam nimo alang sa sunod nga panahon.\n\n28 Ug nahitabo nga ang Ginoo sa ubasan ug ang sulugoon sa Ginoo sa ubasan mialima sa tanan nga bunga sa ubasan.\n\n29 Ug nahitabo nga milabay ang dugayng panahon, ug ang Ginoo sa ubasan miingon sa iyang sulugoon: Dali, manganaog kita sa ubasan, aron motrabaho na usab kita sa ubasan. Kay tan-awa, ang panahon nagkaduol na, ug ang kataposan hapit na moabot; busa, ako magtigom og bunga alang sa sunod nga panahon, alang sa akong kaugalingon.\n\n30 Ug nahitabo nga ang Ginoo sa ubasan ug ang sulugoon nanganaog sa ubasan; ug miabot sila sa kahoy kansang kinaiyanhong mga sanga gibalî, ug ang mga ihalas nga mga sanga gisumbak; ug nakakita sa tanang matang sa bunga nga nagdasok sa kahoy.\n\n31 Ug nahitabo nga ang Ginoo sa ubasan mitilaw sa bunga, sa matag matang sumala sa iyang gidaghanon. Ug ang Ginoo sa ubasan miingon: Tan-awa, niini nga kadugayon kita mialima niini nga kahoy, ug mitipig ko og daghan nga bunga sa akong kaugalingon sa pag-andam alang sa sunod nga panahon.\n\n32 Apan tan-awa, karon namunga kini og daghan, ug walay bisan usa niini nga maayo. Ug tan-awa, adunay daghang matang sa dili maayo nga bunga; ug wala kini makahatag kanako og kaayohan, bisan pa sa atong tanan nga paghago; ug karon akong gikaguol nga mawala kanako kini nga kahoy.\n\n33 Ug ang Ginoo sa ubasan miingon sa sulugoon: Unsay atong buhaton sa kahoy, aron ako makatipig na usab og maayong bunga niana sa akong kaugalingon?\n\n34 Ug ang sulugoon miingon sa iyang agalon: Tan-awa, tungod kay gisumbak nimo ang mga sanga sa ihalas nga kahoyng olibo misuporta kini sa mga gamot, nga kini nabuhi ug wala mamatay; busa imong nakita nga kini mga maayo pa.\n\n35 Ug nahitabo nga ang Ginoo sa ubasan miingon sa iyang sulugoon: Ang kahoy walay mahatag kanako nga kaayohan, ug ang mga gamot niini walay mahatag kanako nga kaayohan samtang kini mamunga og daotan.\n\n36 Bisan pa niana, nasayod ako nga ang mga gamot maayo, ug alang sa kaugalingon nakong katuyoan kini akong gitipigan; ug tungod sa hilabihang kalig-on niini namunga kini og maayo nga bunga, gikan sa mga ihalas nga sanga.\n\n37 Apan tan-awa, ang mga ihalas nga sanga mitubo ug milupig sa mga gamot niana; ug tungod kay ang mga ihalas nga sanga milupig sa mga gamot niana namunga kini og daghang daotan nga bunga; ug tungod kay namunga kini og daghang daotan nga bunga nakita nimo nga nagsugod kini sa pagkamatay; ug sa dili madugay mahinog kini, nga kini itambog sa kalayo, gawas kon makabuhat kita og paagi sa pagluwas niini.\n\n38 Ug nahitabo nga ang Ginoo sa ubasan miingon sa iyang sulugoon: Manganaog kita sa kinaubsang bahin sa ubasan, ug motan-aw kon ang kinaiyanhong mga sanga namunga ba usab og daotang bunga.\n\n39 Ug nahitabo nga nanganaog sila sa kinaubsang bahin sa ubasan. Ug nahitabo nga nakita nila nga ang bunga sa kinaiyanhong mga sanga nahimo usab nga daotan; oo, ang una ug ang ikaduha ug ang kataposan usab; ug ang tanan nangadaot.\n\n40 Ug ang ihalas nga bunga sa kataposan milupig niana nga bahin sa kahoy nga namunga og maayo nga bunga, hangtod nga ang sanga nalawos ug namatay.\n\n41 Ug nahitabo nga ang Ginoo sa ubasan mibakho, ug miingon sa sulugoon: Unsa pa man ang angay unta nakong gihimo alang sa akong ubasan?\n\n42 Tan-awa, nasayod ako nga ang tanang bunga sa ubasan, gawas niini, nangadaot. Ug karon ang mga namunga kaniadto og maayo nga bunga nadaot na usab; ug karon ang tanang kahoy sa akong ubasan wala nay kapuslanan gawas kon pamutlon na lang kini ug itambog sa kalayo.\n\n43 Ug tan-awa kini nga kinaulahian, kansang mga sanga nangalaya na, akong gitanom sa maayo nga luna sa yuta; oo, gani diha sa luna nga para nako mas labaw nga pinili kay sa ubang bahin sa yuta sa akong ubasan.\n\n44 Ug nakakita ka nga giputol usab nako kana nga nagsamok niini nga luna sa yuta, aron akong matanom kini nga kahoy puli niana.\n\n45 Ug nakita nimo nga ang usa ka bahin niana namunga og maayo nga bunga, ug ang usa ka bahin niana namunga og ihalas nga bunga; ug tungod kay wala nako putla ang mga sanga niana ug itambog sa kalayo, tan-awa, milupig kini sa maayo nga sanga mao nga nalaya kini.\n\n46 Ug karon, tan-awa, bisan pa sa tanan nga atong gihimo sa pag-alima sa akong ubasan, nangadaot ang mga punoan niini, nga wala na kini makapamunga og maayo nga bunga; ug nanghinaot ko nga maluwas kini, aron matigom ang bunga niini alang sa sunod nga panahon, alang sa akong kaugalingon. Apan, tan-awa, nahisama kini sa ihalas nga kahoyng olibo, ug wala na kini pulos kondili pamutlon ug itambog sa kalayo; ug akong gikaguol nga mawala kini kanako.\n\n47 Apan unsa pa unta ang dugang nakong gihimo alang sa akong ubasan? Gilikay ba nako sa kahago ang akong kamot, nga wala na hinuon ako makaalima niini? Wala, gialimahan nako kini, ug gikalotan ang palibot niini, gipul-ongan nako kini, ug giabunohan nako kini; ug akong gigamit ang akong kamot hapit sa tibuok adlaw, ug ang kataposan nagkaduol na. Ug gikaguol nako nga kinahanglan nakong putlon ang tanang kahoy sa akong ubasan, ug itambog kini sa kalayo aron masunog. Kinsa man ang nagdaot sa akong ubasan?\n\n48 Ug nahitabo nga miingon ang sulugoon sa iyang agalon: Dili ba ang kahabogon sa imong ubasan—wala ba malupig sa mga sanga niana ang mga gamot nga maayo? Ug tungod kay gilupig sa mga sanga ang mga gamot niana, tan-awa mas dali kini nga mitubo kay sa kusog sa mga gamot, nagpalig-on sa ilang kaugalingon. Tan-awa, moingon ako, dili ba kini man ang hinungdan nganong nangadaot ang mga kahoy sa imong ubasan?\n\n49 Ug nahitabo nga ang Ginoo sa ubasan miingon sa sulugoon: Mangadto kita ug pamutlon ang mga kahoy sa ubasan ug itambog kini sa kalayo, aron dili na kini magsamok sa yuta sa akong ubasan, kay nabuhat na nako ang tanan. Unsa pa man ang angay unta nakong gihimo alang sa akong ubasan?\n\n50 Apan, tan-awa, ang sulugoon miingon sa Ginoo sa ubasan: Lugwayi pa kini og gamay.\n\n51 Ug ang Ginoo miingon: Oo, lugwayan pa nako og gamay, kay akong gikaguol nga mawala kanako ang mga kahoy sa akong ubasan.\n\n52 Busa, kuhaon nato ang mga sanga niini nga akong gitanom sa kinaubsang bahin sa akong ubasan, ug isumbak nato kini sa kahoy kon diin kini sila naggikan; ug putlon nato gikan sa kahoy kadtong mga sanga kansang bunga labihan ang kapait, ug isumbak ang kinaiyanhong mga sanga sa kahoy puli niana.\n\n53 Ug buhaton nako kini aron dili mamatay ang kahoy, nga, tingali, maluwas nako ang mga gamot niini alang sa kaugalingon nakong katuyoan.\n\n54 Ug, tan-awa, ang mga gamot sa kinaiyanhong mga sanga sa kahoy nga akong gitanom sa bisan asa nga akong pagbuot buhi pa gihapon; busa, aron akong matipigan usab kini alang sa kaugalingon nakong katuyoan, akong pangkuhaon ang mga sanga niini nga kahoy, ug isumbak ko kini ngadto niana. Oo, akong isumbak ngadto niana ang mga sanga sa ilang inahan nga kahoy, aron akong maluwas ang mga gamot usab sa akong kaugalingon, aron kon may igo na kining kalig-on basin pa makapamunga kini og maayong bunga ngari kanako, ug makaangkon gihapon ako og himaya sa bunga sa akong ubasan.\n\n55 Ug nahitabo nga nagkuha sila gikan sa kinaiyanhong kahoy nga nahimong ihalas, ug gisumbak kini ngadto sa kinaiyanhong mga kahoy, nga nahimo usab nga ihalas.\n\n56 Ug nagkuha usab sila sa kinaiyanhonng mga kahoy nga nahimong ihalas, ug gisumbak kini ngadto sa ilang inahan nga kahoy.\n\n57 Ug ang Ginoo sa ubasan miingon sa sulugoon: Ayaw pamutla gikan sa mga kahoy ang ihalas nga mga sanga, gawas lang niadtong hilabihan kapait; ug diha niini imong isumbak sumala sa unsay akong gisulti.\n\n58 Ug atong alimahan pag-usab ang mga kahoy sa ubasan, ug atong pul-ongan ang mga sanga niini; ug pamutlon nato gikan sa mga kahoy kadtong mga sanga nga nangahinog na, ug itambog kini sa kalayo.\n\n59 Ug kini buhaton nako aron, kon mahimo, ang mga gamot niana makakuha og kalig-on tungod sa ilang kamaayo; ug tungod sa pag-ilis sa mga sanga, nga ang maayo molupig sa daotan.\n\n60 Ug tungod kay akong giluwas ang kinaiyanhong mga sanga ug ang mga gamot niini, ug kay akong gisumbak ang kinaiyanhong mga sanga pag-usab ngadto sa ilang inahan nga kahoy, ug giluwas ang mga gamot sa ilang inahan nga kahoy, aron, sa pamasin, nga ang mga kahoy sa akong ubasan makapamunga na usab og maayong bunga; ug magmaya ako pag-usab sa bunga sa akong ubasan, ug, basin pa, nga magmaya ako sa hilabihan tungod kay akong natipigan ang mga gamot ug ang mga sanga sa unang bunga—\n\n61 Busa, lakaw, ug pagtawag og mga sulugoon, aron nga magtrabaho kita nga makugihon pinaagi sa atong kusog diha sa ubasan, aron atong maandam ang dalan, nga akong madala pag-usab ang kinaiyanhong bunga, kansang kinaiyanhon nga bunga kay maayo ug labing bililhon sa tanang bunga.\n\n62 Busa, mangadto kita ug maghago gamit ang atong kusog sa kataposang higayon, kay tan-awa ang kataposan nagkaduol na, ug kini mao ang kataposang higayon nga pul-ongan nako ang akong ubasan.\n\n63 Isumbak ang mga sanga; sugdi gikan sa naulahi aron kini ang mauna, ug nga ang nauna maulahi, ug pagkalot libot sa mga kahoy, sa gulang ug sa linghod, sa nauna ug sa naulahi; ug sa naulahi ug sa nauna, aron sa makausa pa ang tanan maalimahan og usab sa kataposang higayon.\n\n64 Busa, pagkalot libot niini, ug pul-ongi kini, ug abunohi kini sa makausa pa, sa kataposang higayon, kay ang kataposan nagkaduol na. Ug kon mahitabo man nga motubo kining kataposan nga mga sinumbak, ug mamunga og kinaiyanhong bunga, niana mag-andam ikaw og paagi alang niini, aron kini motubo.\n\n65 Ug samtang magsugod kini sa pagtubo tangtangon nimo ang mga sanga nga nagdala og pait nga bunga, sumala sa kalig-on sa maayo ug sa kadak-on niini; ug dili nimo tangtangon ang daotan niana sa usa lang ka higayon, basin unya og ang mga gamot niana hilabihan ka lig-on alang sa pagsumbak, ug ang gisumbak niana mamatay, ug mawala kanako ang mga kahoy sa akong ubasan.\n\n66 Kay akong gikaguol nga mawala kanako ang mga kahoy sa akong ubasan; busa tangtangon nimo ang daotan aron ang mga maayo motubo, nga ang gamot ug ang tumoy magkaparehas ang kalig-on, hangtod nga ang maayo molupig sa daotan, ug ang daotan pamutlon ug itambog sa kalayo, aron dili kini makasamok sa yuta sa akong ubasan; ug sa ingon niana silhigon nako ang mga daotan gikan sa akong ubasan.\n\n67 Ug ang mga sanga sa kinaiyanhong kahoy isumbak nako pag-usab ngadto sa kinaiyanhong kahoy;\n\n68 Ug ang mga sanga sa kinaiyanhong kahoy akong isumbak sa kinaiyanhong mga sanga sa kahoy; ug sa ingon niini kini ibalik nako, aron kini mamunga og kinaiyanhong bunga, ug kini pagausahon.\n\n69 Ug ang daotan ilabay, oo, gani gikan sa tibuok yuta sa akong ubasan; kay tan-awa, kining panahona lamang nga pul-ongan nako ang akong ubasan.\n\n70 Ug nahitabo nga ang Ginoo sa ubasan mipadala sa iyang sulugoon; ug ang sulugoon milakaw ug mibuhat sigon sa gisugo sa Ginoo kaniya, ug midala og uban pang mga sulugoon; ug dyotay ra sila.\n\n71 Ug ang Ginoo sa ubasan miingon kanila: Lakaw, ug trabaho sa ubasan, pinaagi sa inyong kusog. Kay tan-awa, kini ang kataposang higayon nga akong alimahan ang akong ubasan; kay ang kataposan nagkaduol na, ug ang panahon dali nga moabot; ug kon kamo maghago pinaagi sa inyong kusog uban kanako maangkon ninyo ang kamaya tungod sa bunga nga tigomon nako alang sa sunod nga panahon nga hapit na moabot.\n\n72 Ug nahitabo nga ang mga sulugoon miadto ug naghago gamit ang ilang mga kusog; ug ang Ginoo sa ubasan nagtrabaho usab uban kanila; ug gituman nila ang mga sugo sa Ginoo sa ubasan sa tanang butang.\n\n73 Ug didto nagsugod nga may kinaiyanhon na usab nga mga bunga sa ubasan; ug ang kinaiyanhong mga sanga nagsugod sa pagpanubo ug misanay sa hilabihan; ug ang ihalas nga mga sanga gisugdan sa pagputol aron ilabay; ug gipabilin nila nga magkaparehas ang mga gamot ug ang udlot, sumala sa kalig-on niini.\n\n74 Ug sa ingon niana sila nagtrabaho, sa tanang kakugi, sumala sa mga sugo sa Ginoo sa ubasan, gani hangtod nga ang mga daotan gipanglabay gikan sa ubasan, ug ang Ginoo nagtipig og para sa iyang kaugalingon nga ang mga kahoy nahimo na usab nga kinaiyanhong bunga; ug sila nahimo nga sama sa usa ka lawas; ug ang mga bunga magkaparehas; ug ang Ginoo sa ubasan nagtipig sa kinaiyanhon nga bunga para sa iyang kaugalingon, nga labihan ka bililhon para kaniya sukad sa sinugdanan.\n\n75 Ug nahitabo nga dihang nakita sa Ginoo sa ubasan nga maayo ang bunga niini, ug ang iyang ubasan dili na daotan, gitawag niya ang iyang mga sulugoon, ug miingon kanila: Tan-awa, sa kataposang higayon gialimahan nato ang akong ubasan; ug inyong nakita nga gibuhat ko kini sumala sa akong kabubut-on; ug natipigan nako ang kinaiyanhong bunga, nga kini maayo, gani sama sa sinugdanan. Ug bulahan kamo; tungod kay nagkugi kamo sa pagtrabaho uban kanako sa akong ubasan, ug mituman sa akong mga sugo, ug midala ngari kanako pag-usab sa kinaiyanhon nga bunga, nga ang akong ubasan dili na daotan, ug gipanglabay ang daotan, tan-awa makaangkon kamo og kamaya uban kanako tungod sa bunga sa akong ubasan.\n\n76 Kay tan-awa, sa dugay nga panahon tigomon nako ang bunga sa akong ubasan sa akong kaugalingon alang sa sunod nga panahon, nga dali rang moabot; ug sa kataposang higayon akong gialimahan ang akong ubasan, ug gipul-ongan kini, ug gikalotan ang palibot niini, ug giabunohan kini; busa akong tigomon ang bunga alang sa akong kaugalingon, sa dugay nga panahon, sumala sa akong gipamulong.\n\n77 Ug kon moabot ang panahon nga ang daotan nga bunga modagsang na usab sa akong ubasan, niana ipapundok nako ang maayo ug ang daotan; ug ang mga maayo tipigan nako sa akong kaugalingon, ug ang mga daotan akong ilabay sa iyang kaugalingong dapit. Ug human niana moabot ang panahon ug ang kataposan; ug ang akong ubasan akong ipasunog sa kalayo.\n\n", "jacob 6": "[center][font_size=26]Kapitulo 6[/font_size][/center]\n\n[i]Ang Ginoo mobawi sa Israel sa kataposang mga adlaw—Ang kalibotan sunogon sa kalayo—Ang mga tawo kinahanglang mosunod kang Kristo aron makalikay sa linaw sa kalayo ug asupri. Mga 544–421 B.C.[/i]\n\n1 Ug karon, tan-awa, akong kaigsoonan, kay miingon man ako kaninyo nga ako managna, tan-awa, mao kini ang akong panagna—nga ang mga butang nga gipamulong ni propeta Zenos mahitungod sa balay ni Israel, diin sila iyang gitandi ngadto sa usa ka maayong kahoy nga olibo, sa pagkatinuod mahitabo gayod.\n\n2 Ug ang adlaw diin andamon niya ang iyang kamot sa ikaduhang higayon aron sa pagbawi sa iyang katawhan, mao ang adlaw, oo, gani ang kataposang higayon, nga ang mga sulugoon sa Ginoo mopadayon uban sa iyang gahom, aron sa pag-alima ug pagpul-ong sa iyang ubasan; ug human niana ang kataposan sa dili madugay moabot.\n\n3 Ug pagkabulahan kanila nga makugihong nagtrabaho sa iyang ubasan; ug pagkadako sa tunglo kanila nga isalikway ngadto sa ilang kaugalingong dapit! Ug ang kalibotan sunogon sa kalayo.\n\n4 Ug pagkamaloloy-on sa atong Dios ngari kanato, kay nahinumdom siya sa balay ni Israel, sa mga gamot ug sa mga sanga; ug iyang gitunol ang iyang mga kamot ngadto kanila sa adlaw nga tanan; ug sila mga tikig og liog ug masinupakon nga katawhan; apan kadtong dili magmagahi sa ilang kasingkasing maluwas sa gingharian sa Dios.\n\n5 Busa, hinigugma kong kaigsoonan, magpakiluoy ako kaninyo sa maligdong nga mga pulong nga maghinulsol kamo, ug moduol inubanan sa bug-os nga katuyoan sa kasingkasing, ug magpabiling matinud-anon sa Dios sama nga siya nagpabiling matinud-anon kaninyo. Ug samtang ang iyang bukton sa kaluoy gidalit nganha kaninyo samtang hayag pa, ayaw pagpatig-a sa inyong mga kasingkasing.\n\n6 Oo, karong adlawa, kon maminaw kamo sa iyang tingog, ayaw ipatig-a ang inyong kasingkasing; kay nganong gusto man kamong mamatay?\n\n7 Kay tan-awa, human kamo maalimahan sa maayo nga pulong sa Dios sa tibuok adlaw, mamunga ba kamo og daotan nga bunga, aron pamutlon kamo ug itambog sa kalayo?\n\n8 Tan-awa, isalikway ba ninyo kini nga mga pulong? Isalikway ba ninyo ang mga pulong sa mga propeta; ug isalikway ba ninyo ang tanan nga gipamulong mahitungod ni Kristo, human nga daghan ang namulong mahitungod kaniya; ug ipanghimakak ang maayo nga pulong ni Kristo, ug ang gahom sa Dios, ug ang gasa sa Espiritu Santo, ug pugngan ang Balaang Espiritu, ug biay-biayon ang mahinungdanong plano sa katubsanan, nga gipahiluna alang kaninyo?\n\n9 Wala ba kamo masayod nga kon buhaton ninyo kining mga butanga, ang gahom sa katubsanan ug pagkabanhaw, nga anaa ni Kristo, modala kaninyo aron mobarog sa kaulaw ug makalilisang nga pagbasol sa atubangan sa hukmanan sa Dios?\n\n10 Ug sumala sa gahom sa hustisya, kay ang hustisya dili ikadumili, kinahanglan nga itambog kamo sa linaw sa kalayo ug asupri, kansang mga siga dili mapalong, ug kansang mga aso padayon nga mosaka hangtod sa kahangtoran, diin ang mao nga linaw sa kalayo ug asupri mao ang walay kataposan nga hilabihang pagsakit.\n\n11 O unya, hinigugma kong kaigsoonan, paghinulsol kamo, ug sulod sa higpit nga ganghaan, ug padayon sa pig-ot nga agianan, hangtod maangkon ninyo ang kinabuhing dayon.\n\n12 O pagmaalamon; unsa pa ang akong ikasulti nga labaw pa niini?\n\n13 Sa kataposan, manamilit na ako kaninyo, hangtod makita ko kamo sa atubangan sa makahimuot nga hukmanan sa Dios, diin nga hukmanan mosilot sa mga daotan sa makalilisang nga kakuyaw ug kahadlok. Amen.\n\n", "jacob 7": "[center][font_size=26]Kapitulo 7[/font_size][/center]\n\n[i]Si Sherem milimod kang Kristo, nakiglalis kang Jacob, nangayo og timailhan, ug gisilotan sa Dios—Ang tanang propeta nakapamulong kang Kristo ug sa Iyang Pag-ula—Ang mga Nephita nagpakabuhi nga mga laag, natawo sa kalisdanan, ug gidumtan sa mga Lamanita. Mga 544–421 B.C.[/i]\n\n1 Ug karon nahitabo human milabay ang pipila ka tuig, adunay tawo nga miabot taliwala sa katawhan ni Nephi, nga ang ngalan si Sherem.\n\n2 Ug nahitabo nga nagsugod siya sa pagsangyaw sa taliwala sa katawhan, ug namahayag kanila nga gayod walay Kristo. Ug nagsangyaw siya og daghang butang nga makabayaw sa garbo sa katawhan; ug iya kining gibuhat sa pagdaot sa doktrina ni Kristo.\n\n3 Ug makugihon siyang naghago sa paglingla sa kasingkasing sa katawhan, hinungdan nga nalingla niya ang daghang kasingkasing; ug kay nasayod man siya nga ako, si Jacob, adunay pagtuo kang Kristo kinsa moabot, nangita siya og daghang kahigayonan nga magkaatubangay kami.\n\n4 Ug makinaadmanon siya, nga siya adunay hingpit nga kahibalo sa pinulongan sa katawhan; busa, migamit siya og daghan nga pag-ulog-ulog, ug makusganong gahom sa pakigpulong, subay sa gahom sa yawa.\n\n5 Ug naglaom siya nga iya akong matay-og gikan sa akong gituohan, bisan pa sa daghang mga pagpadayag ug sa daghang butang nga akong nakita mahitungod niining mga butanga; kay sa pagkatinuod nakakita ako og mga anghel, ug nangalagad sila kanako. Ug usab, nakadungog ako sa tingog sa Ginoo nga namulong kanako sa mao gayod nga pulong, matag karon ug unya; busa, dili ako matarog.\n\n6 Ug nahitabo nga miduol siya kanako, ug sa ingon niini nga paagi siya misulti kanako, nag-ingon: Igsoong Jacob, nangita ko og daghang higayon aron makigsulti kanimo; kay nakadungog ko ug nasayod usab nga daghan kaayo ka og giadtoan, nagsangyaw sa gitawag nimo nga ang ebanghelyo, o doktrina ni Kristo.\n\n7 Ug gilingla nimo ang daghan niining katawhan nga gituis nila ang matarong nga paagi sa Dios, ug wala magtuman sa balaod ni Moises nga mao ang sakto nga paagi; ug giusab ang balaod ni Moises ngadto sa pagsimba sa usa ka binuhat nga imong giingon nga moabot sa daghang gatosan ka tuig gikan karon. Ug karon tan-awa, ako, si Sherem, mopahayag kanimo nga kini usa ka pagpanamastamas; kay walay tawo nga nasayod sa ingon nianang mga butanga; kay siya dili makasulti sa mga butang nga umaabot. Ug sa ingon niini nga paagi nakiglantugi si Sherem kanako.\n\n8 Apan tan-awa, ang Ginoong Dios mibu-bo sa iyang Espiritu ngari sa akong kalag, hangtod nga nalupig nako siya sa tanan niyang mga pulong.\n\n9 Ug gisultihan nako siya: Ilimod ba nimo ang Kristo kinsa moabot? Ug miingon siya: Kon aduna may Kristo, dili nako siya ilimod; apan nasayod ko nga walay Kristo, sukad sa una, gani bisan kanus-a.\n\n10 Ug gisultihan nako siya: Motuo ka ba sa mga kasulatan? Ug siya miingon, Oo.\n\n11 Ug gisultihan nako siya: Nan wala diay ikaw makasabot niini; kay kini sa pagkatinuod nagpamatuod kang Kristo. Tan-awa, sultihan ko ikaw nga walay usa sa mga propeta nga nagsulat, ni nanagna, gawas kon sila namulong mahitungod kang Kristo.\n\n12 Ug dili pa kini mao ang tanan—gipakita kini kanako, kay nakadungog ko ug nakakita; ug kini usab gikapakita kanako pinaagi sa gahom sa Espiritu Santo; busa, nasayod ako nga kon walay pag-ula nga himoon ang tanang katawhan mawala gayod.\n\n13 Ug nahitabo nga miingon siya kanako: Pakit-a ko og timailhan pinaagi niini nga gahom sa Espiritu Santo, diin daghan ka og nasayran.\n\n14 Ug gisultihan nako siya: Kinsa ba ako nga motintal sa Dios aron mopakita kanimo og timailhan sa butang nga nahibaloan na nimong tinuod? Apan ilimod nimo kini, kay ikaw iya sa yawa. Bisan pa niana, dili ang akong kabubut-on ang matuman; apan kon ang Dios mosilot kanimo, himoa nga kana usa ka timailhan kanimo nga siya adunay gahom, sa langit ug sa yuta; ug usab, nga si Kristo moabot. Ug ang imong kabubut-on, O Ginoo, maoy matuman, ug dili ang ako.\n\n15 Ug nahitabo nga sa dihang ako, si Jacob, nakapamulong na niini, ang gahom sa Ginoo miabot kaniya, hangtod nga natumba siya sa yuta. Ug nahitabo nga gialimahan siya sulod sa daghang mga adlaw.\n\n16 Ug nahitabo nga miingon siya sa katawhan: Pagpundok kamo ugma, kay ako mamatay na; busa, nagtinguha ako nga makapamulong sa katawhan sa dili pa ako mamatay.\n\n17 Ug nahitabo nga sa pagkaugma ang katawhan nagpundok; ug namulong siya sa yano ngadto kanila ug gibakwi ang mga butang nga iyang gipangtudlo kanila, ug gipamatuod ang Kristo, ug ang gahom sa Espiritu Santo, ug ang pagpangalagad sa mga anghel.\n\n18 Ug namulong siya sa yano ngadto kanila, nga gilimbongan siya sa gahom sa yawa. Ug namulong siya mahitungod sa impyerno, ug sa kahangtoran, ug sa silot nga walay kataposan.\n\n19 Ug miingon siya: Nahadlok ako basin og nakasala ko sa dili mapasaylo nga sala, kay ako nakapamakak sa Dios; kay gilimod nako ang Kristo, ug miingon nga mituo ko sa mga kasulatan; ug kini sa pagkatinuod nagpamatuod kaniya. Ug tungod kay nakapamakak ko sa Dios dako ang ang kahadlok basin pa unya og ang akong kahimtang mahimong makalilisang; apan ako mokompisal sa Dios.\n\n20 Ug nahitabo nga sa dihang nasulti na niya kining mga pulonga dili na siya makasulti, ug mibiya ang iyang espritu.\n\n21 Ug sa diha nga ang pundok sa katawhan nakasaksi nga siya misulti niing mga butanga sa hapit na mobiya ang iyang kalag, natingala sila sa hilabihan; nga sa ingon niana ang gahom sa Dios mikunsad kanila, ug gidaog sila nga nangatumba sila sa yuta.\n\n22 Karon, kining butanga nakapahimuot kanako, si Jacob, kay gihangyo ko man kini sa akong Amahan nga anaa sa langit; kay gidungog niya ang akong pangamuyo ug gitubag ang akong pag-ampo.\n\n23 Ug nahitabo nga ang kalinaw ug ang gugma sa Dios nabalik na usab sa katawhan; ug nagsiksik sila sa mga kasulatan, ug wala na mopatalinghog sa mga pulong niining tawo nga daotan.\n\n24 Ug nahitabo nga daghang paagi ang gihimo aron mabawi ug mapahiuli ang mga Lamanita ngadto sa kahibalo sa kamatuoran; apan nakawang ra kining tanan, kay maoy ilang kahimuot ang mga gubat ug pagpaagas sa dugo, ug anaa kanila ang walay kataposang pagdumot batok kanamo, nga ilang kaigsoonan. Ug pinaagi sa gahom sa ilang mga hinagiban nagtinguha sila sa padayon nga paglaglag kanamo.\n\n25 Busa, ang katawhan ni Nephi nagpalig-on batok kanila pinaagi sa ilang mga hinagiban, ug sa tibuok nilang kusog, misalig sa Dios ug bato sa ilang kaluwasan; busa, nahimo gihapon silang mga mananaog sa ilang mga kaaway.\n\n26 Ug nahitabo nga ako, si Jacob, nagkatigulang na; ug ang talaan sa kasaysayan niini nga katawhan gitipigan nganha sa ubang mga palid ni Nephi, busa, ako motapos niini nga talaan, magpahayag nga akong gisulat kutob sa akong nahibaloan, pinaagi sa pag-ingon nga ang panahon milabay dungan kanamo, ug usab ang among kinabuhi milabay nga para kanamo sama sa usa ka damgo, kami nga nag-inusara ug maligdong nga katawhan, mga laag, gisalikway gikan sa Jerusalem, natawo sa kalisdanan, sa kamingawan, ug gidumtan sa among kaigsoonan, nga maoy hinungdan sa mga gubat ug mga panagbingkil; busa, nagbangotan kami sa among mga adlaw.\n\n27 Ug ako, si Jacob, nakakita nga sa dili madugay moadto na ako sa akong lubnganan; busa, akong gisultihan ang akong anak nga si Enos: Kuhaa kini nga mga palid. Ug gisultihan nako siya sa mga butang nga gisugo kanako sa akong igsoon nga si Nephi, ug misaad siya nga mosunod sa mga sugo. Ug gitapos nako ang akong pagsulat niini nga mga palid, diin diyotay ra ang mga sinulat; ug ngadto sa magbabasa manamilit ako, manghinaot nga daghan sa akong kaigsoonan ang mobasa unta sa akong mga pulong. Kaigsoonan, adios.\n\n", "enos 1": "[center][font_size=26]Ang Basahon ni Enos[/font_size][/center]\n\n[center][font_size=26]Kapitulo 1[/font_size][/center]\n\n[i]Si Enos hugot nga nag-ampo ug nakaangkon og kapasayloan sa iyang mga sala—Ang tingog sa Ginoo miabot sa iyang hunahuna, nga nagsaad og kaluwasan alang sa mga Lamanita sa umaabot nga adlaw—Ang mga Nephita nagtinguha sa pagbawi sa mga Lamanita—Si Enos nagmaya sa iyang Manunubos. Mga 420 B.C.[/i]\n\n1 Tan-awa, nahitabo nga ako, si Enos, nakaila sa akong amahan nga siya makiangayon nga tawo—kay siya mitudlo kanako sa iyang pinulongan, ug usab sumala sa pag-amuma ug sa pagpahimatngon sa Ginoo—ug bulahan ang ngalan sa akong Dios tungod niini—\n\n2 Ug sultihan ko kamo sa akong pagpakigbisog sa atubangan sa Dios, sa wala pa ako makadawat og kapasayloan sa akong mga sala.\n\n3 Tan-awa, miadto ako sa kalasangan aron mangayam og mga mananap; ug ang mga pulong nga kanunay nakong madunggan gikan sa akong amahan mahitungod sa kinabuhing dayon, ug sa kamaya sa mga santos, mituhop pag-ayo sa akong kasingkasing.\n\n4 Ug ang akong kalag gigutom; ug miluhod ako sa atubangan sa akong Magbubuhat, ug nangamuyo ako kaniya sa hilabihan nga pag-ampo ug pangaliya alang sa akong kaugalingon nga kalag; ug sa tibuok adlaw nangamuyo ako kaniya; oo, ug sa dihang miabot ang kagabhion sa gihapon akong gipataas pag-ayo ang akong tingog nga kini miabot sa kalangitan.\n\n5 Ug dihay miabot nga usa ka tingog ngari kanako, nga nag-ingon: Enos, ang imong mga sala gipasaylo na, ug mapanalanginan ka.\n\n6 Ug ako, si Enos, nasayod nga ang Dios dili mamakak; busa, ang akong kahasol nawala sa hingpit.\n\n7 Ug ako miingon: Ginoo, giunsa kini pagkahitabo?\n\n8 Ug miingon siya kanako: Tungod sa imong pagtuo kang Kristo, kinsa wala pa nimo madungog o makita sukad. Ug daghang katuigan ang molabay unà pa siya mopakita sa iyang kaugalingon sa unod; busa, lakaw, ang imong pagtuo mao ang nag-ayo kanimo.\n\n9 Karon, nahitabo, nga dihang nakadungog ako niining mga pulonga misugod ko sa pagbati og tinguha alang sa kaayohan sa akong kaigsoonan, nga mga Nephita; busa, akong gibu-bo ang akong tibuok nga kalag ngadto sa Dios alang kanila.\n\n10 Ug samtang nakigbisog ako sa espiritu, tan-awa, ang tingog sa Ginoo miabot na usab sa akong hunahuna, nga nag-ingon: Akong duawon ang imong kaigsoonan sumala sa ilang kakugi sa pagtuman sa akong mga sugo. Akong gihatag kini nga yuta ngadto kanila, ug balaan kini nga yuta; ug dili Ako motunglo niini gawas kon tungod sa kadaotan; busa, akong duawon ang imong kaigsoonan sumala sa Akong giingon; ug ang ilang mga kalapasan Akong pahamtangan og kasub-anan diha sa kaugalingon nilang mga ulo.\n\n11 Ug human nga ako, si Enos, nakadungog niining mga pulonga, ang akong pagtuo sa Ginoo nagsugod sa pagkadili matarog; ug nag-ampo ako kaniya inubanan sa daghang pakigbisog alang sa akong kaigsoonan, ang mga Lamanita.\n\n12 Ug nahitabo nga human ako nag-ampo ug naghago sa tanang kakugi, ang Ginoo miingon kanako: Hatagan ko ikaw sumala sa imong mga tinguha, tungod sa imong pagtuo.\n\n13 Ug karon tan-awa, mao kini ang tinguha nga akong gitinguha kaniya—nga kon mahitabo man, nga ang akong katawhan, ang mga Nephita, makahimo og kalapasan, ug malaglag sa bisan unsa nga paagi, ug kon ang mga Lamanita dili malaglag, nga ang Ginoong Dios magtipig og talaan bahin sa akong katawhan, nga mga Nephita; kon mahitabo man nga pinaagi sa gahom sa iyang balaan nga bukton, nga kini sa umaabot nga mga adlaw madala ngadto sa mga Lamanita, aron, sila, madala ngadto sa kaluwasan—\n\n14 Kay sa pagkakaron nakawang ang among mga pakigbisog sa pagpabalik nila ngadto sa tinuod nga pagtuo. Ug nanumpa sila sa ilang kapungot nga, kon mahimo, laglagon nila ang among mga talaan ug kami, ug usab ang tanang tradisyon sa among mga amahan.\n\n15 Busa, tungod kay nasayod ako nga makahimo ang Ginoong Dios sa pagtipig sa among mga talaan, nangamuyo ako kaniya sa walay hunong, kay miingon siya kanako: Bisan unsang butanga ang imong pangayoon pinaagi sa pagtuo, nagatuo nga ikaw makadawat niini pinaagi sa ngalan ni Kristo, ikaw makadawat niini.\n\n16 Ug ako adunay pagtuo, ug nangamuyo ako sa Dios nga tipigan niya ang mga talaan; ug nakigsaad siya kanako nga kini iyang dad-on ngadto sa mga Lamanita sa kaugalingon niyang tukmang panahon.\n\n17 Ug ako, si Enos, nasayod nga matuman kini sumala sa pakigsaad nga iyang gihimo; busa nakapahulay ang akong kalag.\n\n18 Ug ang Ginoo miingon kanako: Ang imong mga amahan mihangyo usab niining butanga kanako; ug mahitabo kini kanila sumala sa ilang pagtuo; kay ang ilang pagtuo sama sa imoha.\n\n19 Ug karon nahitabo nga ako, si Enos, miadto sa taliwala sa katawhan ni Nephi, nanagna sa mga butang nga moabot, ug nagpamatuod sa mga butang nga akong nadungog ug nakita.\n\n20 Ug mopamatuod ko nga ang katawhan ni Nephi makugihong nagtinguha nga mapahiuli ang mga Lamanita sa tinuod nga pagtuo sa Dios. Apan ang among mga kahago walay kapuslanan; ang ilang pagdumot dili matarog, ug nadala sila sa ilang daotang kinaiya nga nahimo silang luog, ug bangis, ug katawhan nga uhaw sa dugo, puno sa pagsimba og mga dios-dios ug kahugawan; nabuhi pinaagi sa pagkaon sa mga mananap nga manunubad; nagpuyo sa mga tolda, naglaag-laag sa kamingawan nga nagbahag og panit sa mananap nga gibakos sa ilang mga bat-ang ug kinagisan ang ilang mga ulo; ug hanas sila sa paggamit sa gapasan, ug sa sundang, ug sa atsa. Ug ang kadaghanan kanila walay laing kaonon gawas lang sa hilaw nga karne; ug padayon silang nagtinguha sa pagpatay kanamo.\n\n21 Ug nahitabo nga ang katawhan ni Nephi miugmad sa yuta, ug mipasanay sa tanang matang sa lugas, ug sa mga prutas, ug mga panon sa kahayopan, ug mga panon sa tanang matang sa baka, mga kanding, ug mga ihalas nga kanding, ug usab daghang kabayo.\n\n22 Ug dihay daghan kaayong mga propeta taliwala kanamo. Ug ang katawhan mga tikig og liog nga katawhan, ug lisod pasabton.\n\n23 Ug walay lain gawas sa hilabihang kapintas, pagsangyaw ug pagpanagna bahin sa mga gubat, ug mga panagbingkil, ug mga panglaglag, ug kanunay nga pagpahinumdom kanila bahin sa kamatayon, ug sa gidugayon sa kahangtoran, ug sa mga paghukom ug gahom sa Dios, ug sa tanan niini nga mga butang—pagpahigmata kanila sa kanunay aron padayon silang may kahadlok sa Ginoo. Moingon ko nga walay lain gawas lang niining mga butanga, ug hilabihan ka yanong pinulongan, ang makapugong kanila gikan sa diha-diha nga kalaglagan. Ug sa ingon niini nga paagi nagsulat ko mahitungod kanila.\n\n24 Ug nakasaksi ko og mga gubat tali sa mga Nephita ug sa mga Lamanita sa tibuok nakong kinabuhi.\n\n25 Ug nahitabo nga nagsugod ko sa pagkatigulang, ug usa ka gatos ug kapitoan ug siyam ka tuig ang milabay sukad sa panahon nga ang among amahan nga si Lehi mibiya sa Jerusalem.\n\n26 Ug akong nakita nga sa dili madugay ako manaog na sa akong lubnganan, kay dugay nang gidasig sa gahom sa Dios nga kinahanglan akong magsangyaw ug managna niini nga katawhan, ug mopahayag sa pulong sumala sa kamatuoran nga anaa kang Kristo. Ug namahayag ako niini sa tanan kong mga adlaw, ug nagmalipayon niini labaw pa kay sa kalibotan.\n\n27 Ug sa dili madugay moadto na ako sa dapit nga akong kapahulayan, nga kauban sa akong Manunubos; kay nasayod ako nga kaniya ako makapahulay. Ug ikalipay unya nako ang adlaw kon ang akong pagkamortal mausab na sa pagka-imortal, ug mobarog sa iyang atubangan; ug unya akong makita ang iyang panagway sa kahinangop, ug moingon siya kanako: Duol kanako, ikaw nga bulahan, may dapit nga giandam alang kanimo sa mga mansyon sa akong Amahan. Amen.\n\n", "jarom 1": "[center][font_size=26]Ang Basahon ni Jarom[/font_size][/center]\n\n[center][font_size=26]Kapitulo 1[/font_size][/center]\n\n[i]Ang mga Nephita nagsunod sa balaod ni Moises, nagpaabot sa pag-anhi ni Kristo, ug miuswag sa yuta—Daghang propeta ang naghago sa paggiya sa katawhan sa pamaagi sa kamatuoran. Mga 399–361 B.C.[/i]\n\n1 Karon tan-awa, ako, si Jarom, mosulat og pipila ka pulong sumala sa sugo sa akong amahan, nga si Enos, aron ang among kasaysayan sa kagikanan matipigan.\n\n2 Ug tungod kay gagmay kini nga mga palid, ug kay kining mga butanga gisulat alang sa katuyoan nga mabulahan ang among kaigsoonan nga mga Lamanita, busa, gikinahanglan nga mosulat ako og diyotay; apan dili ako mosulat sa mga butang nga akong gipanagna, ni sa akong mga pagpadayag. Kay unsa pa may akong ikasulat og dugang sa gipangsulat sa akong mga amahan? Kay wala ba kini magpadayag sa plano sa kaluwasan? Sultihan ko kamo, Oo; ug igo na kini kanako.\n\n3 Tan-awa, kinahanglan kaayo nga daghan ang buhaton alang niini nga katawhan, tungod sa katig-a sa ilang mga kasingkasing, ug sa kabungol sa ilang mga dalunggan, ug sa pagkabuta sa ilang mga hunahuna, ug sa katikig sa ilang mga liog; bisan pa niana, hilabihan ka maloloy-on ang Dios ngadto kanila, ug wala pa molaglag kanila sa ibabaw sa yuta.\n\n4 Ug daghan kanamo ang nakadawat og daghang mga pagpadayag, kay dili tanan nila mga tikig og liog. Ug kutob sa dili tikig og liog ug nagbaton og pagtuo, adunay pagpakigdait sa Balaang Espiritu, nga nagpadayag ngadto sa mga anak sa tawo, sumala sa ilang pagtuo.\n\n5 Ug karon, tan-awa, duha ka gatos ka tuig na ang milabay, ug ang katawhan ni Nephi nagkalig-on sa yuta. Naninguha sila sa pagtuman sa balaod ni Moises ug sa pagbalaan sa adlaw nga igpapahulay ngadto sa Ginoo. Ug wala sila magpasipala; ug wala sila manamastamas. Ug ang mga balaod sa yuta hilabihan ka higpit.\n\n6 Ug nagkatibulaag sila sa daghang dapit ibabaw sa yuta, ug mao usab ang mga Lamanita. Ug labaw pa sila ka daghan kay sa mga Nephita; ug ganahan silang mopatay ug moinom sa dugo sa mga mananap.\n\n7 Ug nahitabo nga sa makadaghang higayon misulong sila kanamo, nga mga Nephita, aron makig-away. Apan ang among mga hari ug ang among mga pangulo mga tawo nga may lig-ong pagtuo sa Ginoo; ug gitudloan nila ang katawhan sa mga pamaagi sa Ginoo; busa, among gisuklan ang mga Lamanita ug gilaglag sila gikan sa among mga yuta, ug misugod sa paglig-on sa among mga siyudad, o sa bisan asang dapit nga among kabilin.\n\n8 Ug midaghan kami sa hilabihan, ug mikatap sa ibabaw sa yuta, ug nahimong hilabihan ka adunahan sa bulawan, ug sa pilak, ug sa bililhong mga butang, ug sa hanas nga pagkahimo nga mga ginama sa kahoy, sa mga gambalay, ug sa mga makinarya, ug usab sa puthaw ug sa kobre, ug sa bronse ug sa asero, naghimo sa tanang matang sa kahimanan sa matag matang aron sa pag-ugmad sa yuta, ug sa mga hinagiban sa gubat—oo, ang mahait nga talinis nga panâ, ug ang udyongan, ug udyong, ang bangkaw, ug ang tanan nga pagpangandam alang sa gubat.\n\n9 Ug tungod kay andam na sa pagsugat sa mga Lamanita, wala sila mouswag batok kanamo. Apan ang pulong sa Ginoo napamatud-an, nga gipamulong niya ngadto sa among mga amahan, nag-ingon nga: Ingon nga kamo naghupot sa akong mga sugo kamo mouswag diha sa yuta.\n\n10 Ug nahitabo nga ang mga propeta sa Ginoo mipasidaan sa katawhan ni Nephi, sumala sa pulong sa Dios, nga kon dili sila motuman sa mga sugo, apan makahimo og kalapasan, pagalaglagon sila sa ibabaw sa yuta.\n\n11 Busa, ang mga propeta, ug ang mga pari, ug ang mga magtutudlo, nagkugi sa agpagtrabaho, labihan ka mainantosong nag-awhag nga ang katawhan magmakugihon; nagtudlo sa balaod ni Moises, ug sa katuyoan sa paghatag niini; nag-agni kanila nga magpaabot sa Mesiyas, ug motuo nga siya moabot sama nga siya miabot na. Ug sa ingon niini nga paagi gitudloan nila sila.\n\n12 Ug nahitabo nga pinaagi sa pagbuhat niini ilang gipugngan ang ilang pagkalaglag sa ibabaw sa yuta; kay sa tinuoray gitandog nila ang ilang mga kasingkasing pinaagi sa pulong, padayon nga nag-awhag kanila sa paghinulsol.\n\n13 Ug nahitabo nga milabay ang duha ka gatos ug katloan ug walo ka tuig—sa kapanahonan sa gubat, ug panagbingkil, ug panagsumpaki, sulod sa dugay nga panahon.\n\n14 Ug ako, si Jarom, wala na magsulat pa og dugang, kay gagmay ang mga palid. Apan tan-awa, akong kaigsoonan, mahimo ra kamong mosusi sa laing mga palid ni Nephi; kay tan-awa, anaa diha nakulit ang mga talaan sa among mga pakiggubat, sumala sa gisulat sa mga hari, o niadtong ilang gipasulat.\n\n15 Ug ihatag ko kini nga mga palid ngadto sa mga kamot sa akong anak nga si Omni, aron matipigan kini sumala sa mga sugo sa akong mga amahan.\n\n", "omni 1": "[center][font_size=26]Ang Basahon ni Omni[/font_size][/center]\n\n[center][font_size=26]Kapitulo 1[/font_size][/center]\n\n[i]Si Omni, Amaron, Chemish, Abinadom, ug si Amaleki, matag usa nagpulipuli, sa pagtigpig sa mga talaan—Nakaplagan ni Mosiah ang katawhan ni Zarahemla, kinsa miabot gikan sa Jerusalem sa panahon ni Sedekias—Si Mosiah gihimo nga ilang hari—Ang kaliwatan ni Mulek sa Zarahemla nakadiskobre kang Coriantumr, ang nahibilin sa mga Jaredita—Si Hari Benjamin mipuli kang Mosiah—Ang mga tawo kinahanglan motanyag sa ilang mga kalag isip usa ka halad kang Kristo. Mga 323–130 B.C.[/i]\n\n1 Tan-awa, nahitabo nga ako, si Omni, gisugo sa akong amahan, nga si Jarom, nga kinahanglan mosulat ko og gamay dinhi niini nga mga palid, aron matipigan ang among kasaysayan sa kagikanan—\n\n2 Busa, sa akong mga adlaw, gusto ko nga masayod mo nga nakig-away ako og maayo gamit ang espada aron manalipod sa akong katawhan, ang mga Nephita, gikan sa pagkahulog ngadto sa mga kamot sa ilang mga kaaway, ang mga Lamanita. Apan tan-awa, ako mismo sa akong kaugalingon usa ka daotan nga tawo, ug wala nako matuman ang mga balaod ug ang mga sugo sa Ginoo nga angay unta nakong buhaton.\n\n3 Ug nahitabo nga duha ka gatos ug kapitoan ug unom ka tuig ang milabay, ug aduna kami daghang panahon sa kalinaw; ug aduna kami daghang lisod nga panahon sa gubat ug pagpaagas sa dugo. Oo, ug sa laktod nga pagkasulti, duha ka gatos ug kawaloan ug duha ka tuig ang milabay, ug gitipigan ko kini nga mga palid sumala sa mga sugo sa akong mga amahan; ug gitugyan ko kini sa akong anak nga si Amaron. Ug ako nang taposon.\n\n4 Ug karon ako, si Amaron, misulat sa bisan unsa nga mga butang nga akong isulat, nga diyotay ra, sa basahon sa akong amahan.\n\n5 Tan-awa, nahitabo nga tulo ka gatos ug kawhaan ka tuig ang milabay, ug ang mas labing daotan nga dapit sa mga Nephita nalaglag.\n\n6 Kay dili motugot ang Ginoo, human siya midala kanila gikan sa yuta sa Jerusalem ug mibantay ug nanalipod kanila gikan sa pagkahulog ngadto sa mga kamot sa ilang mga kaaway, oo, dili siya motugot nga dili mapamatud-an ang mga pulong, nga iyang gipamulong ngadto sa atong mga amahan, nga nag-ingon nga: Kon dili kamo motuman sa akong mga sugo dili kamo mouswag sa yuta.\n\n7 Busa, giduaw sila sa Ginoo sa mabangis nga paghukom; bisan pa niana, giluwas niya ang mga matarong aron dili sila mamatay, apan giluwas sila gikan sa mga kamot sa ilang mga kaaway.\n\n8 Ug nahitabo nga akong gihatag ang mga palid ngadto sa akong igsoon nga si Chemish.\n\n9 Karon ako, si Chemish, misulat og diyotay nga mga butang, diha sa mao gihapon nga basahon sa akong igsoon; kay tan-awa, nakita nako ang kataposan nga iyang gisulat, nga gisulat niya kini pinaagi sa kaugalingon niyang kamot; ug gisulat niya kini sa adlaw nga kini iyang gihatag kanako. Ug sumala niini nga paagi gihimo namo ang mga talaan, kay nagsubay kini sa mando sa among mga amahan. Ug ako nang taposon.\n\n10 Tan-awa, ako, si Abinadom, anak ni Chemish. Tan-awa, nahitabo nga nakakita ako og daghang gubat ug panagbingkil tali sa akong katawhan, nga mga Nephita, ug mga Lamanita; ug ako, pinaagi sa akong kaugalingong espada, nakahunos og daghang kinabuhi sa mga Lamanita aron sa pagpanalipod sa akong kaigsoonan.\n\n11 Ug tan-awa, ang talaan niini nga katawhan gikulit sa mga palid nga gihuptan sa mga hari, pinasubay sa mga henerasyon; ug ako walay nasayran nga mga pagpadayag gawas niana nga nahisulat, ni mga pagpanagna; busa, ang unsay gikinahanglan gikasulat na. Ug ako nang taposon.\n\n12 Tan-awa, ako si Amaleki, ang anak ni Abinadom. Tan-awa, mamulong ako og diyotay kaninyo mahitungod kang Mosiah, kinsa gihimong hari sa yuta sa Zarahemla; kay tan-awa, gipasidan-an siya sa Ginoo nga kinahanglang molayas siya gikan sa yuta sa Nephi, ug kutob sa mopatalinghog sa tingog sa Ginoo kinahanglan nga mobiya usab sa yuta uban kaniya, ngadto sa kamingawan—\n\n13 Ug nahitabo nga mibuhat siya sumala sa gisugo sa Ginoo kaniya. Ug mibiya sila gikan sa yuta ngadto sa kamingawan, kutob sa mopatalinghog sa tingog sa Ginoo; ug gigiyahan sila pinaagi sa daghang pagsangyaw ug pagpanagna. Ug gipahimangnoan sila sa kanunay pinaagi sa pulong sa Dios; ug gigiyahan sila pinaagi sa gahom sa iyang bukton, lahos sa kamingawan hangtod nga miabot sila didto sa yuta nga gitawag og yuta sa Zarahemla.\n\n14 Ug nakadiskobre sila og katawhan, nga gitawag og katawhan ni Zarahemla. Karon, adunay hilabihan nga paglipay taliwala sa katawhan ni Zarahemla; ug hilabihan usab ang kalipay ni Zarahemla, tungod kay ang Ginoo mipadala sa katawhan ni Mosiah nga may dalang mga palid nga bronse nga naglangkob sa talaan sa mga Judeo.\n\n15 Tan-awa, nahitabo nga nahibaloan ni Mosiah nga ang katawhan ni Zarahemla nagagikan diay sa Jerusalem sa panahon nga si Sedekias, ang hari sa Juda, gidagit nga bihag ngadto sa Babelon.\n\n16 Ug mibiyahe sila sa kamingawan, ug gidala pinaagi sa kamot sa Ginoo tabok sa lapad nga katubigan, ngadto sa yuta diin didto nadiskobrehan sila ni Mosiah; ug sukad niadtong panahona didto na sila nagpuyo.\n\n17 Ug sa panahon nga nadiskobrehan sila ni Mosiah, hilabihan na nila kadaghan. Bisan pa niana, sila adunay daghang mga gubat ug grabeng panagbingkil, ug napukan sila pinaagi sa espada matag karon ug unya; ug ang ilang pinulongan nausab; ug sila walay gidalang mga talaan; ug gilimod nila nga anaa ang ilang Tiglalang; ug gani si Mosiah, ni ang katawhan ni Mosiah, dili makasabot kanila.\n\n18 Apan nahitabo nga si Mosiah misugo nga tudloan sila sa iyang pinulongan. Ug nahitabo nga human sila matudloi sa pinulongan ni Mosiah, mihatag si Zarahemla og kasaysayan sa kagikanan sa iyang mga amahan, sumala sa iyang panumdoman; ug gisulat kini, apan wala dinhi niini nga mga palid.\n\n19 Ug nahitabo nga ang katawhan ni Zarahemla, ug ni Mosiah, nagkahiusa; ug si Mosiah gitudlo aron mahimo nilang hari.\n\n20 Ug nahitabo sa mga adlaw ni Mosiah, adunay dakong bato nga gidala ngadto kaniya nga may kinulit niini; ug iyang gihubad ang mga kinulit pinaagi sa gasa ug gahom sa Dios.\n\n21 Ug naghatag kini og asoy bahin sa tawo nga si Coriantumr, ug sa pagkamatay sa iyang katawhan. Ug si Coriantumr nakaplagan sa katawhan ni Zarahemla; ug nagpuyo siya uban kanila sulod sa siyam ka bulan.\n\n22 Naghisgot usab kini og pipila ka pulong kabahin sa iyang mga amahan. Ug ang iyang unang mga ginikanan mibiya gikan sa tore, sa panahon nga ang Ginoo milibog sa pinulongan sa katawhan; ug ang kahigpit sa silot sa Ginoo midangat kanila sumala sa iyang mga paghukom, nga makiangayon; ug ang ilang mga bukog nagkatag sa amihanang bahin sa yuta.\n\n23 Tan-awa, ako, si Amaleki, natawo sa kapanahonan ni Mosiah; ug ako nakasaksi hangtod sa iyang kamatayon; ug si Benjamin, nga iyang anak, ang nagmando puli kaniya.\n\n24 Ug tan-awa, akong nakita, sa mga adlaw ni hari Benjamin, ang grabe nga gubat ug daghang pagpaagas sa dugo tali sa mga Nephita ug sa mga Lamanita. Apan tan-awa, nakabintaha og dako ang mga Nephita kay kanila; oo, hangtod nga si hari Benjamin miabog kanila gikan sa yuta sa Zarahemla.\n\n25 Ug nahitabo nga ako nagkatigulang na; ug, tungod kay walay binhi, ug nasayod nga si hari Benjamin makiangayon nga tawo sa atubangan sa Ginoo, busa, ihatag ko kini nga mga palid ngadto kaniya, moawhag sa tanang tawo sa pagduol ngadto sa Dios, ang Balaan sa Israel, ug motuo sa panagna, ug sa mga pagpadayag, ug sa pagpangalagad sa mga anghel, ug sa gasa sa pagpamulong, ug sa gasa sa paghubad sa mga pinulongan, ug sa tanang butang nga maayo; kay walay butang nga maayo gawas kon kini nagagikan sa Ginoo: ug kana nga daotan nagagikan sa yawa.\n\n26 Ug karon, hinigugma kong kaigsoonan, manghinaot ko nga kamo moduol kang Kristo, nga mao ang Balaan sa Israel, ug moambit sa iyang kaluwasan, ug sa gahom sa iyang katubsanan. Oo, duol ngadto kaniya, ug itanyag ang inyong tibuok nga mga kalag isip usa ka halad ngadto kaniya, ug magpadayon sa pagpuasa ug pag-ampo, ug paglahutay hangtod sa kataposan; ug kay ang Ginoo buhi kamo maluwas.\n\n27 Ug karon mamulong ako og diyotay mahitungod sa pipila nga miadto sa kamingawan aron makabalik sa yuta sa Nephi; kay adunay dakong pundok nga nagtinguhang makapanag-iya sa yuta nga ilang kabilin.\n\n28 Busa, nangadto sila sa kamingawan. Ug ang pangulo nila isip usa ka lig-on ug kusgan nga tawo, ug tawo nga tikig og liog, busa nakigbingkil siya kanila; ug silang tanan nangamatay, gawas sa singkwenta, nga didto sa kamingawan, ug namalik na usab sila sa yuta sa Zarahemla.\n\n29 Ug nahitabo nga nakadala na usab sila og daghan pang uban, ug mibiyahe na usab sila paingon sa kamingawan.\n\n30 Ug ako, si Amaleki, adunay igsoong lalaki, nga mikuyog usab kanila; ug sukad niadto ako wala nay nahibaloan mahitungod kanila. Ug hapit na ako mopahulay sa akong lubnganan; ug kini nga mga palid puno na. Ug akong taposon ang akong pagpamulong.\n\n", "w-of-m 1": "[center][font_size=26]Ang Mga Pulong ni Mormon[/font_size][/center]\n\n[center][font_size=26]Kapitulo 1[/font_size][/center]\n\n[i]Si Mormon misulat og minubo nga saysay sa dagkong mga palid ni Nephi—Gisukip niya ang gagmayng mga palid ngadto sa laing mga palid—Si Hari Benjamin mipasiugda og kalinaw sa yuta. Mga A.D. 385.[/i]\n\n1 Ug karon ako, si Mormon, hapit na mohatag sa talaan nga akong gibuhat ngadto sa mga kamot sa akong anak nga si Moroni, tan-awa akong nasaksihan ang hapit tanan nga kalaglagan sa akong katawhan, ang mga Nephita.\n\n2 Ug daghan ka gatosan ka tuig human sa pag-anhi ni Kristo nga akong gitugyan kini nga mga talaan ngadto sa mga kamot sa akong anak; ug nagtuo ko nga masaksihan niya ang tibuok kalaglagan sa akong katawhan. Apan hinaot nga itugot sa Dios nga makalingkawas siya sa ilang pagkalaglag, aron makasulat siya og diyotay mahitungod kanila, ug mahitungod kang Kristo, nga basin pa sa umaabot kini makaayo kanila.\n\n3 Ug karon, mamulong ako og diyotay mahitungod sa akong gisulat; kay human sa akong paghimo og minubo nga saysay gikan sa mga palid ni Nephi, hangtod sa pagmando niining hari nga si Benjamin, kinsa gipamulong ni Amaleki, akong gisiksik ang mga talaan nga gitugyan sa akong mga kamot, ug akong nakita kini nga mga palid, nga naglangkob niining mubo nga asoy sa mga propeta, gikan kang Jacob hangtod sa pagmando niining hari nga si Benjamin, ug daghan usab sa mga pulong ni Nephi.\n\n4 Ug ang mga butang nga anaa niini nga mga palid nakapahimuot kanako, tungod sa mga panagna mahitungod sa pag-anhi ni Kristo; ug kay ang akong mga amahan nahibalo nga daghan niini ang natuman; oo, ug nahibalo usab ako nga kutob sa daghang butang nga gipanagna mahitungod kanamo hangtod niining adlawa natuman na, ug hangtod unsa ka daghan usab nga lapas pa niining adlawa siguradong mahitabo—\n\n5 Busa, akong gipili kining mga butanga, aron taposon ang akong talaan dinhi niini, diin ang nahibilin nga bahin sa akong talaan akong kuhaon gikan sa mga palid ni Nephi; ug dili na nako masulat ang ikagatosan nga bahin sa mga butang sa akong katawhan.\n\n6 Apan tan-awa, akong kuhaon kini nga mga palid, nga naglangkob niini nga mga pagpanagna ug mga pagpadayag, ug itipon kini sa nahibilin nga bahin sa akong talaan, kay mga mahinungdanon kini alang kanako; ug nasayod ako nga mahinungdanon kini alang sa akong kaigsoonan.\n\n7 Ug gihimo ko kini alang sa maalamon nga katuyoan; kay mao man kini ang gihunghong kanako, sumala sa mga gisugo sa Espiritu sa Ginoo nga ania kanako. Ug karon, wala ako mahibalo sa tanang butang; apan ang Ginoo nahibalo sa tanang butang nga moabot; busa, gisugo ko niya sa pagbuhat sumala sa iyang kabubut-on.\n\n8 Ug ang akong pag-ampo sa Dios kabahin sa akong kaigsoonan, nga sila unta sa makausa pa makaangkon og kahibalo sa Dios, oo, sa katubsanan ni Kristo; nga sa makausa pa mahimo na usab silang makapahimuot nga katawhan.\n\n9 Ug karon ako, si Mormon, mopadayon sa pagtapos sa akong talaan, nga akong gikuha gikan sa mga palid ni Nephi; ug gihimo ko kini sumala sa kasayoran ug sa salabotan nga gihatag sa Dios kanako.\n\n10 Busa, nahitabo nga human mahatag ni Amaleki kini nga mga palid ngadto sa mga kamot ni hari Benjamin, iya kining gikuha ug gibutang kauban sa laing mga palid, nga naglangkob sa mga rekord nga gipasa sa mga hari, latas sa tanang henerasyon hangtod sa mga adlaw ni hari Benjamin.\n\n11 Ug gipasa kini gikan ni hari Benjamin, latas sa tanang henerasyon hangtod nga miabot kini sa akong mga kamot. Ug ako, si Mormon, nag-ampo sa Dios nga matipigan kini gikan karon ug sa hangtod. Ug nasayod ako nga matipigan kini; kay adunay mahinungdanong mga butang nga gikasulat niini, kon diin pagahukman ang akong katawhan ug ang ilang kaigsoonan sa mahinungdanon ug kataposang adlaw, sumala sa pulong sa Dios nga nahisulat.\n\n12 Ug karon, mahitungod ni hari Benjamin—nakasinati siya og diyotay nga panagbingkil tali sa kaugalingon niyang katawhan.\n\n13 Ug nahitabo usab nga ang mga kasundalohan sa mga Lamanita milugsong gikan sa yuta sa Nephi, aron sa pagpakig-away sa iyang katawhan. Apan tan-awa, gipundok ni hari Benjamin ang iyang mga kasundalohan, ug nakigbatok kanila; ug nakig-away siya gamit ang kusog sa kaugalingon niyang bukton, gamit ang espada ni Laban.\n\n14 Ug pinaagi sa kusog sa Ginoo nakigbatok sila sa ilang mga kaaway, hangtod nga nakapatay sila og daghang kaliboan sa mga Lamanita. Ug nahitabo nga nakigbatok sila sa mga Lamanita hangtod napalayas nila sila gikan sa tanang kayutaan nga ilang kabilin.\n\n15 Ug nahitabo nga human niini adunay mga mini nga Kristo, ug ang ilang mga ba-ba natak-om, ug gisilotan sila subay sa ilang mga kalapasan;\n\n16 Ug human sa pagtumaw sa mini nga mga propeta, ug mini nga mga magsasangyaw ug mga magtutudlo taliwala sa katawhan, ug kay tanan sila nasilotan sumala sa ilang mga kalapasan; ug human sa pagtumaw sa daghang panagbingkil ug sa daghang panagbangi gikan sa mga Lamanita, tan-awa, nahitabo nga si hari Benjamin, uban sa tabang sa balaang mga propeta kinsa anaa taliwala sa iyang katawhan—\n\n17 Kay tan-awa, si hari Benjamin usa ka tawo nga balaan, ug siya ang naghari sa iyang katawhan subay sa pagkamatarong; ug adunay daghang tawo nga balaan diha sa yuta, ug gipamulong nila ang pulong sa Dios pinaagi sa gahom ug pagtugot; ug gigamit nila ang hilabihang kahigpit tungod sa pagkatikig og liog sa katawhan—\n\n18 Busa, pinaagi sa tabang niini, si hari Benjamin, pinaagi sa paghago sa tibuok gahom sa iyang lawas ug sa galamhan sa tibuok niyang kalag, ug sa mga propeta usab, sa makausa pa mipasiugda og kalinaw sa yuta.\n\n", "mosiah 1": "[center][font_size=26]Ang Basahon ni Mosiah[/font_size][/center]\n\n[center][font_size=26]Kapitulo 1[/font_size][/center]\n\n[i]Gitudloan ni hari Benjamin ang iyang mga anak nga lalaki sa pinulongan ug mga panagna sa ilang mga amahan—Ang ilang relihiyon ug sibilisasyon napatunhay tungod sa mga talaan nga gitipigan sa nagkalain-laing mga palid—Si Mosiah napili nga hari ug gihatagan og katungod sa pag-atiman sa mga talaan ug sa uban pang mga butang. Mga 130–124 B.C.[/i]\n\n1 Ug karon wala nay panagbingkil sa tibuok yuta sa Zarahemla, taliwala sa tanang katawhan nga sakop ni hari Benjamin, mao nga nakaangkon si hari Benjamin og padayon nga kalinaw sa tanang nahibiling adlaw sa iyang kinabuhi.\n\n2 Ug nahitabo nga may tulo siya ka mga anak nga lalaki; ug ginganlan niya sila og Mosiah, ug Helorum, ug Helaman. Ug gimando niya nga kinahanglan tudloan sila sa tanang pinulongan sa iyang mga amahan, aron pinaagi niana mahimo silang mga tawo nga may salabotan; ug aron nga masayod sila kabahin sa mga panagna nga gipamulong pinaagi sa mga ba-ba sa ilang mga amahan, nga gihatag ngadto kanila pinaagi sa kamot sa Ginoo.\n\n3 Ug usab mitudlo siya kanila kabahin sa mga talaan nga gikulit sa mga palid nga bronsi, nga nag-ingon: Akong mga anak nga lalaki, gusto ko nga hinumdoman ninyo nga kon dili pa tungod niini nga mga palid, nga naglangkob niini nga mga talaan ug niini nga mga sugo, nag-antos unta kita sa pagkaignorante, bisan hangtod karong panahona, nga walay pagkahibalo sa mga misteryo sa Dios.\n\n4 Tungod kay dili man posible nga ang atong amahan, nga si Lehi, makahinumdom sa tanan niining mga butanga, aron itudlo kini ngadto sa iyang mga anak, gawas lang sa tabang niini nga mga palid; kay natudloan man siya sa pinulongan sa mga Ehiptohanon mao nga makabasa siya niining mga kinulit, ug makatudlo niini ngadto sa iyang mga anak, nga niana makatudlo sila niini ngadto sa ilang mga anak, nga sa ingon niana matuman ang mga sugo sa Dios, bisan hangtod karong panahona.\n\n5 Sultihan ko kamo, akong mga anak nga lalaki, nga kon dili pa tungod niining mga butanga, nga gitipigan ug gipatunhay pinaagi sa kamot sa Dios, aron kita makabasa ug makasabot sa iyang mga misteryo, ug sa kanunay magmabinantayon sa iyang mga sugo, nga bisan gani ang atong mga amahan mikunhod unta ngadto sa pagkawalay pagtuo, ug kita tingali nahisama sa atong kaigsoonan, ang mga Lamanita, nga walay nahibaloan kabahin niining mga butanga, o gani wala motuo niini, dihang gitudloan sila bahin niini, tungod sa mga tradisyon sa ilang mga amahan, nga dili husto.\n\n6 O akong mga anak nga lalaki, gusto ko nga hinumdoman ninyo nga kini nga mga panultihon tinuod, ug usab kini nga mga talaan tinuod. Ug tan-awa, ang mga palid usab ni Nephi, nga naglangkob sa mga talaan ug sa mga panultihon sa atong mga amahan gikan sa panahon nga sila mibiya sa Jerusalem hangtod karon, ug mga tinuod kini; ug makahibalo kita sa pagkatinuod niini tungod kay kita nakakita niini.\n\n7 Ug karon, akong mga anak nga lalaki, gusto ko nga hinumdoman ninyo ang pagsiksik niini nga makugihon, nga kamo makaangkon og kaayohan pinaagi niini; ug gusto ko nga mosunod kamo sa mga sugo sa Dios, nga mouswag kamo sa yuta sumala sa mga saad nga gisaad sa Ginoo ngadto sa atong mga amahan.\n\n8 Ug daghan pang butang nga gitudlo ni hari Benjamin sa iyang mga anak nga lalaki, nga wala masulat niini nga basahon.\n\n9 Ug nahitabo nga human gitapos ni hari Benjamin ang pagtudlo sa iyang mga anak nga lalaki, nga nagkatigulang na siya, ug iyang nakita nga sa dili madugay mopadulong na siya sa yuta; mao nga, naghunahuna siya nga kinahanglan itugyan niya ang gingharian ngadto sa usa sa iyang mga anak nga lalaki.\n\n10 Mao nga, gipadala niya si Mosiah sa iyang atubangan; ug mao kini ang mga pulong nga iyang gisulti ngadto kaniya, nga nag-ingon: Akong anak, gusto ko nga mohimo ikaw og pahibalo sa tibuok yuta sa tanang katawhan, o sa katawhan ni Zarahemla, ug sa katawhan ni Mosiah nga nagpuyo sa yuta, nga sa maong paagi mapundok sila; kay sa pagkaugma akong ipahibalo niini nga akong katawhan gikan sa akong kaugalingong ba-ba nga ikaw usa ka hari ug tigmando niini nga katawhan, nga gisalig sa Dios kanato.\n\n11 Ug dugang pa, hatagan ko og ngalan kini nga katawhan, nga sa maong paagi mailhan sila labaw pa sa tanang katawhan nga gidala sa Ginoong Dios gikan sa yuta sa Jerusalem; ug kini buhaton ko tungod kay katawhan sila nga nagkugi sa pagtuman sa mga sugo sa Ginoo.\n\n12 Ug hatagan ko sila og ngalan nga dili gayod mapapas, gawas lang kon pinaagi sa kalapasan.\n\n13 Oo, ug dugang pa sultihan ko ikaw, nga kon kining gipalabi kaayo nga katawhan sa Ginoo mohimo og kalapasan, ug mamahimong daotan ug mananapaw nga katawhan, pasagdan sila sa Ginoo, nga pinaagi niana mahimo silang huyang sama sa ilang kaigsoonan; ug dili na siya manalipod kanila pinaagi sa iyang dili hitupngan ug dili matugkad nga gahom, sama sa pagpatunhay niya sa atong mga amahan.\n\n14 Kay sultihan ko kamo, nga kon siya wala pa motunol sa iyang bukton sa pagpatunhay sa atong mga amahan nahulog na unta sila ngadto sa mga kamot sa mga Lamanita, ug nahimong alaot nga mga biktima sa ilang pagdumot.\n\n15 Ug nahitabo nga human gitapos ni hari Benjamin kini nga mga panultihon ngadto sa iyang anak, iyang gihatag kaniya ang katungdanan kabahin sa tanang kalihokan sa gingharian.\n\n16 Ug dugang pa, iya usab nga gihatag kaniya ang katungdanan kabahin sa mga talaan nga gikulit sa mga palid nga tumbaga; ug usab ang mga palid ni Nephi; ug usab, ang espada ni Laban, ug ang bola o ang tigtultol, nga migiya sa atong mga amahan latas sa kamingawan, nga giandam pinaagi sa kamot sa Ginoo aron sila magiyahan, matag usa sumala sa pagsunod ug pagkugi nga ilang gipahinungod ngadto kaniya.\n\n17 Mao nga, dihang wala sila magmatinud-anon wala sila molambo ug wala mouswag sa ilang panaw, apan giabog pagbalik, ug nahiagom sila sa kasuko sa Dios; ug mao nga gipaantos sila og kagutom ug kahapdos sa mga kasakit, aron mapukaw sila sa paghinumdom sa ilang katungdanan.\n\n18 Ug karon, nahitabo nga milakaw si Mosiah ug gibuhat ang gisugo sa iyang amahan kaniya, ug mipahibalo sa tanang katawhan kinsa anaa sa yuta sa Zarahemla nga sa ingon niana magkapundok sila, aron sa pag-adto sa templo sa pagpamati sa mga pulong nga ipamulong sa iyang amahan ngadto kanila.\n\n", "mosiah 2": "[center][font_size=26]Kapitulo 2[/font_size][/center]\n\n[i]Namulong si hari Benjamin sa iyang katawhan—Gisaysay niya og balik ang pagkamakiangayon, pagkapatas, ug ang pagka-espirituhanon sa iyang paghari—Mitambag siya kanila sa pag-alagad sa ilang Langitnong Hari—Kadtong mobatok sa Dios mag-antos sa kasakit nga sama sa walay pagkapalong nga kalayo. Mga 124 B.C.[/i]\n\n1 Ug nahitabo nga human gibuhat ni Mosiah ang gisugo sa iyang amahan kaniya, ug gihimo ang pagpahibalo sa tibuok yuta, ang katawhan nagpundok sa ilang kaugalingon sa tibuok yuta, aron mangadto sila sa templo sa pagpamati sa mga pulong nga ipamulong ni hari Benjamin kanila.\n\n2 Ug hilabihan ang kadaghanon, gani daghan kaayo nga dili na nila maihap; kay nanaghan sila sa hilabihan ug misanay sa yuta.\n\n3 Ug gidala usab nila ang mga panganay sa ilang mga gagmayng kahayopan, aron maghalad sila og sakripisyo ug sinunog nga mga halad sumala sa balaod ni Moises;\n\n4 Ug aron makahatag usab sila og pasalamat sa Ginoo nga ilang Dios, kinsa mipagawas kanila gikan sa yuta sa Jerusalem, ug kinsa miluwas kanila gikan sa mga kamot sa ilang mga kaaway, ug nagpili og makiangayong mga tawo nga mahimo nilang mga magtutudlo, ug usa usab ka makiangayong tawo nga mahimo nilang hari, kinsa mipahiluna og kalinaw sa yuta sa Zarahemla, ug kinsa nagtudlo kanila sa pagsunod sa mga sugo sa Dios, aron sila magmaya ug mapuno sa gugma sa Dios ug sa tanang tawo.\n\n5 Ug nahitabo nga dihang miabot na sila sa templo, gipabarog nila ang ilang mga tolda sa palibot, matag tawo sumala sa iyang pamilya, nga naglangkob sa iyang asawa, ug sa iyang mga anak nga lalaki, ug sa iyang mga anak nga babaye, ug sa ilang mga anak nga lalaki, ug sa ilang mga anak nga babaye, gikan sa kamagulangan hangtod sa kamanghoran, matag pamilya gilahi sa usag usa.\n\n6 Ug gipabarog nila ang ilang mga tolda palibot sa templo, nga ang matag tawo mipaatubang sa pultahan sa iyang tolda ngadto sa templo, nga pinaagi niana diha ra sila sa ilang mga tolda ug mamati sa mga pulong nga ipamulong ni hari Benjamin kanila;\n\n7 Kay ang pundok sa katawhan ingon nga hilabihan ka daghan nga si hari Benjamin dili makahimo sa pagtudlo kanilang tanan sa sulod sa mga paril sa templo, mao nga mipatukod siya og usa ka tore, nga pinaagi niana ang iyang katawhan unta makadungog sa mga pulong nga kinahanglan iyang ipamulong ngadto kanila.\n\n8 Ug nahitabo nga gisugdan niya ang pagpakigpulong sa iyang katawhan gikan sa tore; ug dili tanan ang makadungog sa iyang mga pulong tungod sa kadako sa pundok sa katawhan; mao nga nagsugo siya nga isulat ang iyang mga gipamulong ug ipadala kini niadtong wala maabot sa iyang tingog, aron makadawat usab sila sa iyang mga pulong.\n\n9 Ug mao kini ang mga pulong nga iyang gipamulong ug gisugo nga isulat, nga nag-ingon: Akong kaigsoonan, tanan kamo nga nagpundok sa inyong kaugalingon, kamo nga makadungog sa akong mga pulong nga akong ipamulong kaninyo karong adlawa; kay wala ako magsugo nga moanhi kamo aron magtiaw-tiaw sa mga pulong nga akong ipamulong, apan nga kamo mopatalinghog kanako, ug ablihan ninyo ang inyong mga dunggan aron makadungog kamo, ug ang inyong mga kasingkasing aron makasabot kamo, ug ang inyong mga hunahuna aron ang mga misteryo sa Dios maablihan sa inyong panan-aw.\n\n10 Wala ako magsugo kaninyo sa pag-anhi dinhi nga kamo mahadlok kanako, o nga kamo kinahanglan maghunahuna nga ako sa akong kaugalingon labaw kay sa usa ka tawo nga mortal.\n\n11 Apan sama ako sa inyong mga kaugalingon, ubos sa tanang matang sa mga kahuyang sa lawas ug hunahuna; apan ako gipili niini nga katawhan, ug gipahinungod sa akong amahan, ug gitugotan sa kamot sa Ginoo nga ako mahimo nga magmamando ug hari niini nga katawhan; ug gipanalipdan ug gipatunhay sa iyang dili hitupngan nga gahom, nga makaalagad kaninyo uban sa tanang gahom, hunahuna ug kusog nga gihatag sa Ginoo ngari kanako.\n\n12 Sultihan ko kamo nga kay ako gitugotan nga mogahin sa akong mga adlaw sa pag-alagad kaninyo, gani hangtod karon, ug wala mangita og bulawan ni pilak ni bisan unsa nga matang sa katigayonan diha kaninyo;\n\n13 Ni ako mitugot nga kamo magpabiling piniriso sa mga bilanggoan, ni nga kamo moulipon sa usag usa, ni nga kamo kinahanglan mopatay, o molungkab, o mangawat, o manapaw; ni ako mitugot nga kamo mobuhat sa bisan unsa nga matang sa pagkadaotan, ug mitudlo kaninyo nga kamo mosunod sa mga sugo sa Ginoo, diha sa tanang mga butang nga iyang gisugo kaninyo—\n\n14 Ug gani ako, sa akong kaugalingon, naghago gamit ang akong kaugalingong mga kamot nga ako unta makaalagad kaninyo, ug nga kamo dili mabug-atan sa mga buhis, ug nga kinahanglan walay moabot diha kaninyo nga mabug-at nga palas-anon—ug sa tanan niining mga butanga nga akong gisulti, kamo sa inyong kaugalingon mga saksi niining adlawa.\n\n15 Gani, akong kaigsoonan, wala nako mabuhat kining mga butanga aron akong ipanghambog, ni gisulti nako kining mga butanga aron pasanginlan ko kamo; apan gisultihan ko kamo niining mga butanga nga kamo masayod nga ako makatubag sa matin-aw nga tanlag sa atubangan sa Dios niining adlawa.\n\n16 Tan-awa, sultihan ko kamo nga tungod kay gisultihan ko kamo nga ako migahin sa akong mga adlaw sa pag-alagad kaninyo, wala ako magtinguha sa pagpanghambog, kay ako anaa lamang sa pag-alagad sa Dios.\n\n17 Ug tan-awa, gisultihan ko kamo niining mga butanga nga kamo unta makakat-on og kaalam; nga kamo unta makakat-on nga kon kamo anaa sa pag-alagad sa inyong isig ka tawo kamo anaa lamang sa pag-alagad sa inyong Dios.\n\n18 Tan-awa, gitawag ko ninyo nga inyong hari; ug kon ako, kinsa gitawag ninyo nga inyong hari, naghago sa pag-alagad kaninyo, busa dili ba kamo angay nga maghago sa pag-alagad sa usag usa?\n\n19 Ug tan-awa usab, kon ako, kinsa inyong gitawag nga inyong hari, kinsa migahin sa iyang mga adlaw sa pag-alagad kaninyo, ug bisan pa niana nag-alagad usab sa Dios, angayan sa bisan unsang mga pasalamat gikan kaninyo, O unsa pa kaha ka angayan nga kamo magpasalamat sa inyong langitnong Hari!\n\n20 Sultihan ko kamo, akong kaigsoonan, nga kon kamo mopahinungod sa tanang pasalamat ug pagdayeg nga inyong gibati pinaagi sa tibuok kalag nga paningkamot, ngadto nianang Dios kinsa naglalang kaninyo, ug nanalipod ug nagpatunhay kaninyo, ug nagdasig nga kamo magmaya, ug nagtugot nga kamo magpuyo sa kalinaw sa usag usa—\n\n21 Sultihan ko kamo nga kon moalagad kamo kaniya nga milalang kaninyo sukad sa sinugdanan, ug nanalipod kaninyo sa matag adlaw, pinaagi sa paghatag kaninyo og ginhawa, aron kamo mabuhi ug molihok ug mobuhat sumala sa inyong kaugalingong kabubut-on, ug gani nagsuporta kaninyo sa matag gutlo—ako moingon, nga kon moalagad kamo kaniya sa tanang gutlo, mosulti ko, nga kon kamo moalagad kaniya sa tibuok ninyong kalag kamo sa gihapon mahimong walay pulos nga mga alagad.\n\n22 Ug tan-awa, ang tanan nga iyang gikinahanglan kaninyo mao ang pagtuman sa iyang mga sugo; ug misaad siya kaninyo nga kon kamo motuman sa iyang mga sugo mouswag gayod kamo sa yuta; ug dili gayod siya motipas gikan sa unsay iyang gisulti; mao nga, kon motuman kamo sa iyang mga sugo siya mopanalangin kaninyo ug mopauswag kaninyo.\n\n23 Ug karon, una sa tanan, siya naglalang kaninyo, ug naghatag kaninyo sa inyong mga kinabuhi, diin kamo nakautang ngadto kaniya.\n\n24 Ug ikaduha, nagmando siya nga kinahanglan buhaton ninyo unsa ang iyang gisugo kaninyo; kay kon kamo mobuhat niana, siya mopanalangin kaninyo dihadiha dayon; ug tungod niana siya nakabayad na kaninyo. Ug kamo sa gihapon utangan ngadto kaniya, karon, ug unya, ug hangtod sa kahangtoran; mao nga, unsa man ang inyong ikapanghambog?\n\n25 Ug karon mangutana ko, unsa pa man ang inyong ikasulti sa inyong kaugalingon? Tubagon ko kamo, Wala. Dili kamo makasulti nga kamo sama kamapuslanon sa abog sa yuta; bisan pa man gilalang kamo gikan sa abog sa yuta; apan tan-awa, kini gipanag-iya kaniya kinsa naglalang kaninyo.\n\n26 Ug ako, bisan ako, kinsa inyong gitawag nga inyong hari, dili mas maayo kay kaninyo; kay gikan usab ako sa abog. Ug nakita ninyo nga tigulang na ako, ug hapit na motugyan niining mortal nga lawas ngadto sa iyang inahang yuta.\n\n27 Mao nga, sama sa akong gikasulti kaninyo nga nakaalagad ako kaninyo, naglakaw nga adunay matin-aw nga tanlag sa atubangan sa Dios, gani ako niining panahona nagsugo nga kinahanglan magpundok kamong tanan, nga unta makaplagan ako nga walay sala, ug nga ang inyong dugo dili modangat ngari kanako, sa panahon nga ako mobarog aron hukman sa Dios sa mga butang nga iyang gisugo kanako kabahin kaninyo.\n\n28 Sultihan ko kamo nga ako nagsugo nga kamo magpundok aron nga unta akong malimpyohan ang akong mga sapot sa inyong dugo, niining yugtoa nga ako hapit na manaog sa akong lubnganan, nga unta manaog ako sa kalinaw, ug ang akong imortal nga espiritu motipon sa mga koro sa kahitas-an sa pag-awit og mga pagdayeg sa usa ka makiangayon nga Dios.\n\n29 Ug dugang pa, sultihan ko kamo nga nagtinguha ko nga kamo magpundok sa inyong mga kaugalingon, aron unta akong ikapadayag kaninyo nga ako dili na mahimo nga inyong magtutudlo, ni inyong hari;\n\n30 Kay bisan niini nga panahon, ang akong tibuok nga lawas nagkurog sa hilabihan samtang nagsulay sa pagpakigsulti kaninyo; apan ang Ginoong Dios nagtabang kanako, ug nagtugot kanako nga mamulong ako kaninyo, ug nagsugo kanako nga kinahanglan mopahayag ako nganha kaninyo niining adlawa, nga ang akong anak nga si Mosiah usa ka hari ug usa ka pangulo nga magdumala kaninyo.\n\n31 Ug karon, akong kaigsoonan, manghinaot ako nga buhaton ninyo ang sama sa unsay inyong gibuhat hangtod karon. Kay nagsunod kamo sa akong mga sugo, ug usab sa mga sugo sa akong amahan, ug miuswag, ug gibantayan nga dili mahulog ngadto sa mga kamot sa inyong mga kaaway, sa samang paagi kon tumanon ninyo ang mga sugo sa akong anak, o ang mga sugo sa Dios nga gisulti nganha kaninyo pinaagi kaniya, mouswag kamo sa yuta, ug ang inyong mga kaaway walay gahom ibabaw kaninyo.\n\n32 Apan, O akong katawhan, pag-amping, tingali pa unya og adunay moabot nga mga panagbingkil taliwala kaninyo, ug unya mopili kamo sa pagtuman sa daotan nga espiritu, nga gipamulong sa akong amahan nga si Mosiah.\n\n33 Kay tan-awa, adunay kaalaotan nga gitakda ngadto kaniya kinsa mopili sa pagsunod niana nga espiritu; kay kon mopili siya sa pagsunod kaniya, ug magpabilin ug mamatay diha sa iyang mga sala, ang maong tawo nakainom sa panghimaraot sa iyang kaugalingong kalag; kay gidawat niya isip iyang suhol ang walay kataposan nga silot, kay nakalapas man sa balaod sa Dios batok sa iyang kaugalingong kahibalo.\n\n34 Sultihan ko kamo, nga walay bisan usa taliwala kaninyo, gawas sa inyong gagmayng mga bata nga wala pa matudloi kabahin niining mga butanga, kinsa wala masayod nga kamo hangtod sa hangtod adunay kaakohan sa inyong langitnong Amahan, sa pagtugyan ngadto kaniya sa tanang anaa kaninyo ug kon unsa kamo; ug usab gitudloan kabahin sa mga talaan nga naglangkob sa mga panagna nga gipamulong pinaagi sa balaang mga propeta, bisan pa gani hangtod sa panahon nga ang atong amahan, si Lehi, mibiya sa Jerusalem;\n\n35 Ug usab, sa tanang gipamulong sa atong mga amahan hangtod karon. Ug tan-awa, usab, namulong sila sa unsay gisugo kanila sa Ginoo; mao nga, sila makiangayon ug matinud-anon.\n\n36 Ug karon, sultihan ko kamo, akong kaigsoonan, nga human kamo masayod ug matudloan sa tanan niining mga butanga, kon kamo molapas ug mosupak niana nga gipamulong na, nga ipahilayo ninyo ang inyong mga kaugalingon gikan sa Espiritu sa Ginoo, nga kini wala nay dapit diha kaninyo aron sa paggiya kaninyo sa mga agianan sa kaalam aron kamo mapanalanginan, mouswag, ug mapatunhay—\n\n37 Sultihan ko kamo, nga ang tawo nga magbuhat niini, ang mao nagpakita sa dayag nga pagsukol batok sa Dios; mao nga gipili niya ang pagsunod sa daotang espiritu, ug mahimong kaaway sa tanang pagkamatarong; mao nga, ang Ginoo walay dapit diha kaniya, kay dili man siya mopuyo sa dili balaan nga mga templo.\n\n38 Mao nga kon kana nga tawo dili maghinulsol, ug magpadayon ug mamatay nga kaaway sa Dios, ang mga gipangayo sa balaan nga kaangayan sa pagkatinuod mopukaw sa iyang imortal nga kalag ngadto sa usa ka tin-aw nga salabotan sa iyang kaugalingong sala, nga mao ang mopasibog kaniya sa kahadlok gikan sa atubangan sa Ginoo, ug mopuno sa iyang dughan uban sa kahasol, ug kasakit, ug tumang kaguol, nga sama sa usa ka walay pagkapalong nga kalayo, kansang siga mosaka hangtod sa kahangtoran.\n\n39 Ug karon sultihan ko kamo, nga ang kalooy walay katungod nianang tawhana; mao nga ang hingpit niyang kapildihan mao ang pagsagubang sa walay kataposan nga hilabihang kasakit.\n\n40 O, kamong tanan nga mga tigulang nga lalaki, ug kamo usab nga mga batan-ong lalaki, ug kamong mga gagmayng bata kinsa makasabot sa akong mga pulong, kay ako namulong sa yano kaninyo aron makasabot kamo, mag-ampo ako nga unta mahigmata kamo sa usa ka panumdoman sa makalilisang nga kahimtang niadtong nangahulog sa kalapasan.\n\n41 Ug dugang pa, nagtinguha ako nga hunahunaon ninyo ang bulahan ug ang malipayon nga kahimtang niadtong nagsunod sa mga sugo sa Dios. Kay tan-awa, bulahan sila sa tanang butang, sa temporal ug sa espirituhanon; ug kon magpabilin silang matinud-anon hangtod sa kataposan dawaton sila sa langit, nga pinaagi niana makapuyo sila uban sa Dios sa kahimtang nga walay kataposang kalipay. O hinumdomi, hinumdomi nga tinuod kining mga butanga; kay ang Ginoong Dios namulong niini.\n\n", "mosiah 3": "[center][font_size=26]Kapitulo 3[/font_size][/center]\n\n[i]Gipadayon ni hari Benjamin ang iyang pakigpulong—Ang Ginoong Makagagahom mangalagad taliwala sa katawhan sa mortal nga lawas—Dugo manggawas sa matag lungag sa Iyang panit samtang mag-ula Siya alang sa mga kasal-anan sa kalibotan—Ang Iyang ngalan mao lamang ang bugtong nga ngalan diin ang kaluwasan moabot—Ang katawhan mahimong mosalikway sa kinaiyanhon nga tawo ug mamahimong mga Santos pinaagi sa Pag-ula—Ang hilabihang pagsakit sa mga daotan susama sa usa ka linaw sa kalayo ug asupre. Mga 124 B.C.[/i]\n\n1 Ug usab akong kaigsoonan, manawagan ako sa inyong pagtagad, kay may gamay akong idugang og sulti kaninyo; kay tan-awa, may mga butang akong isulti kaninyo kabahin sa umaabot.\n\n2 Ug ang mga butang nga isulti ko kaninyo gipahibalo kanako pinaagi sa usa ka anghel gikan sa Dios. Ug iya akong gisultihan: Pagmata; ug mimata ako, ug tan-awa nagbarog siya sa akong atubangan.\n\n3 Ug gisultihan ko niya: Pagmata, ug pamati sa mga pulong nga isulti ko kanimo; kay tan-awa, mianhi ako aron sa pagpadayag nganha kanimo sa malipayon nga mga balita sa dako nga kamaya.\n\n4 Kay ang Ginoo nakadungog sa imong mga pag-ampo, ug naghukom sa imong pagkamatarong, ug mipadala kanako aron sa pagpamahayag nganha kanimo aron ikaw magmaya; ug aron ikaw makapamahayag sa imong katawhan, aron sila usab mapuno sa kamaya.\n\n5 Kay tan-awa, moabot ang panahon, ug dili na layo, nga pinaagi sa gahom, ang Ginoong Makagagahom kinsa naghari, nga mao kaniadto, ug mao gihapon gikan sa tanang kahangtoran ngadto sa tanang kahangtoran, manaog gikan sa langit aron moipon sa katawhan, ug mopuyo sa mortal nga lawas, ug makig-uban sa katawhan, magbuhat og gamhanang mga milagro, sama sa pag-ayo sa mga masakiton, pagbuhi sa mga patay, pagpalakaw sa mga bakol, paghimo nga ang mga buta makakita, ug ang bungol makadungog, ug pag-ayo sa tanang matang sa sakit.\n\n6 Ug papahawaon niya ang mga yawa, o ang mga daotang espiritu nga nagpuyo sa mga kasingkasing sa katawhan.\n\n7 Ug tan-awa, mag-antos siya og mga tentasyon, ug sakit sa lawas, kagutom, kauhaw, ug kakapoy, gani labaw pa kay sa maantos sa tawo, gawas sa kamatayon lamang; kay tan-awa, ang dugo manggawas gikan sa matag lungag sa Iyang panit, hilabihan ang iyang kaguol tungod sa pagkadaotan ug pagkasalawayon sa iyang katawhan.\n\n8 Ug pagatawgon siya og JesuKristo, ang Anak sa Dios, ang Amahan sa langit ug yuta, ang Tiglalang sa tanang butang gikan sa sinugdanan; ug ang iyang inahan pagatawgon og Maria.\n\n9 Ug tan-awa, mianhi siya mismo sa iyang kaugalingon, aron moabot ang kaluwasan ngadto sa mga anak sa mga tawo gani pinaagi sa pagtuo sa iyang ngalan; ug bisan human niining tanan sila motratar kaniya nga usa ka tawo, ug moingon nga gisudlan siya og yawa, ug mosilot kaniya, ug molansang kaniya sa krus.\n\n10 Ug mabanhaw siya sa ikatulo nga adlaw gikan sa pagkamatay; ug tan-awa mobarog siya aron mohukom sa kalibotan; ug tan-awa, tanan kining mga butanga himoon aron ang matarong nga paghukom modangat sa mga anak sa mga tawo.\n\n11 Kay tan-awa, ug ang iyang dugo giula usab alang sa mga sala niadtong napukan tungod sa kalapasan ni Adan, kinsa namatay nga wala mahibalo sa kabubut-on sa Dios kabahin kanila, o kinsa nakasala tungod sa kawalay alamag.\n\n12 Apan alaot, alaot siya kinsa nasayod nga siya mibatok sa Dios! Kay ang kaluwasan dili moabot kaniya gawas kon pinaagi sa paghinulsol ug pagtuo kang Ginoong Jesukristo.\n\n13 Ug ang Ginoong Dios mipadala sa iyang balaang mga propeta taliwala sa tanang katawhan, aron mopahayag niining mga butanga ngadto sa matag kaliwatan, kanasoran, ug pinulongan, nga sa ingon niana si kinsa man kadtong motuo nga moanhi si Kristo, sila sa gihapon makadawat sa kapasayloan sa ilang mga sala, ug magmaya sa tumang kalipay, gani sama ra og siya nakaanha na taliwala kanila.\n\n14 Gani nakita sa Ginoong Dios nga ang iyang katawhan mga tikig og liog, ug mihatag siya kanila og balaod, gani ang balaod ni Moises.\n\n15 Ug daghang timailhan, ug mga katingalahan, ug mga matang, ug mga hulagway sa umaabot ang iyang gipakita kanila, kabahin sa iyang pag-anhi; ug ang balaang mga propeta namulong usab ngadto kanila mahitungod sa iyang pag-anhi; ug sa gihapon nagpatig-a sila sa ilang mga kasingkasing, ug wala makasabot nga ang balaod ni Moises walay kapuslanan gawas kon kini pinaagi sa pag-ula sa iyang dugo.\n\n16 Ug bisan kon posible man nga ang gagmayng mga bata makasala dili sila maluwas; apan sultihan ko kamo nga bulahan sila; kay tan-awa, tungod ni Adan, o pinaagi sa kinaiyahan, sila mapukan, gani sa samang paagi ang dugo ni Kristo moula sa ilang mga sala.\n\n17 Ug dugang pa, sultihan ko kamo, nga wala nay lain nga ngalan nga gihatag ni walay laing mga agianan ug mga paagi aron ang kaluwasan moabot sa katawhan, kondili pinaagi lamang sa ngalan ni Kristo, ang Ginoong Makagagahom.\n\n18 Kay tan-awa siya ang mohukom, ug ang iyang paghukom makiangayon; ug ang bata nga masuso kinsa namatay diha sa iyang pagkamasuso dili malaglag; apan ang mga tawo moinom sa panghimaraot sa kaugalingon nilang mga kalag gawas kon mopaubos sila sa ilang kaugalingon ug mahisama sa gagmayng mga bata, ug motuo nga ang kaluwasan nahitabo kaniadto, ug karon, ug sa umaabot, diha ug pinaagi lamang sa maulaong dugo ni Kristo, ang Ginoong Makagagahom.\n\n19 Kay ang kinaiyanhon nga tawo kaaway sa Dios, ug sukad pa gayod sa pagkapukan ni Adan, ug mao gihapon sa umaabot, ug hangtod sa kahangtoran, gawas kon siya motugyan ngadto sa mga pagdani sa Balaang Espiritu, ug mosalikway sa iyang kinaiyanhon nga pagkatawo ug mahimo nga usa ka santos pinaagi sa pag-ula ni Kristo ang Ginoo, ug mahimo nga sama sa usa ka bata, manunoton, maaghop, mapainubsanon, mapailobon, puno sa gugma, mauyonon sa pagtugyan sa tanan nga butang diin ang Ginoo makakita nga angay ipahamtang nganha kaniya, sa samang paagi nga ang usa ka bata motugyan sa iyang kaugalingon ngadto sa iyang amahan.\n\n20 Ug dugang pa, sultihan ko kamo, nga moabot ang panahon nga ang kahibalo bahin sa usa ka Manluluwas mokaylap sa matag nasod, kaliwat, pinulongan, ug katawhan.\n\n21 Ug tan-awa, kon moabot man kanang panahona, walay bisan usa ang maisip nga walay sala sa atubangan sa Dios, gawas sa gagmayng mga bata, pinaagi lamang sa paghinulsol ug pagtuo sa ngalan sa Ginoong Dios nga Makagagahom.\n\n22 Ug bisan gani niining panahona, kon matudloan na nimo ang imong katawhan sa mga butang nga gisugo kanimo sa Ginoo nga imong Dios, bisan nianang panahona dili sila maisip nga walay sala sa mga panan-aw sa Dios, gawas lamang kon mosunod sa mga pulong nga akong gipamulong kanimo.\n\n23 Ug karon ako nakapamulong na sa mga pulong nga gisugo kanako sa Ginoong Dios.\n\n24 Sa ingon niini miingon ang Ginoo: Mobarog kini sama sa hayag nga pagpamatuod batok niini nga katawhan, sa adlaw sa paghukom; diin sila pagahukman, matag tawo sumala sa iyang mga binuhatan, maayo man, o daotan.\n\n25 Ug kon magpakadaotan sila itugyan sila ngadto sa makahahadlok nga talan-awon sa kaugalingon nilang mga sala ug pagkasalawayon, nga maoy hinungdan nga mosibog sila sa kahadlok gikan sa atubangan sa Ginoo ngadto sa makaluluoy nga kahimtang ug walay kataposang kasakit, diin sila dili na makabalik; mao nga nakainom sila sa panghimaraot sa kaugalingon nilang mga kalag.\n\n26 Mao nga, ang kopa sa kapungot sa Dios ilang giinom, kon diin ang kaangayan dili na makabakwi kanila sama nga wala kini makabakwi sa pagkapukan ni Adan tungod sa iyang pag-ambit sa gidili nga bunga; mao nga, ang kaluoy wala nay mahimo kanila sa kahangtoran.\n\n27 Ug ang ilang hilabihang kasakit susama sa usa ka linaw sa kalayo ug asupre, kansang pagdilaab dili mapalong, ug kansang aso mosaka sa itaas hangtod sa kahangtoran. Sa ingon niini ang Ginoo misugo kanako. Amen.\n\n", "mosiah 4": "[center][font_size=26]Kapitulo 4[/font_size][/center]\n\n[i]Gipadayon ni hari Benjamin ang iyang pakigpulong—Ang kaluwasan moabot tungod sa Pag-ula—Tuo sa Dios aron maluwas—Pagbaton og kapasayloan sa inyong mga sala pinaagi sa pagkamatinud-anon—Ipakigbahin ang inyong kabtangan ngadto sa mga kabos—Buhata ang tanan nga butang pinaagi sa kaalam ug kahusay. Mga 124 B.C.[/i]\n\n1 Ug karon, nahitabo nga dihang gitapos na ni hari Benjamin ang iyang pagpamulong sa mga pulong nga gisulti kaniya sa anghel sa Ginoo, mitan-aw siya sa palibot sa pundok sa katawhan, ug nakita nga nanghapa sila sa yuta, kay mipatigbabaw kanila ang kahadlok ngadto sa Ginoo.\n\n2 Ug nakita nila ang ilang mga kaugalingon nga anaa sa kalibotanong kahimtang, gani ubos pa kay sa abog sa yuta. Ug misinggit silang tanan sa kusog nga tingog, nga nag-ingon: O kaluy-i, ug gamita ang maulaon nga dugo ni Kristo aron among madawat ang kapasayloan sa among mga sala, ug maputli ang among kasingkasing; kay nagatuo kami kang Jesukristo, ang anak sa Dios, kinsa milalang sa langit ug sa yuta, ug sa tanang butang; kinsa manaog dinhi uban sa anak sa mga tawo.\n\n3 Ug nahitabo nga human sila makapamulong niini ang Espiritu sa Ginoo mianha kanila, ug napuno sila sa kamaya, kay nakadawat og kapasayloan sa ilang mga sala, ug nakabaton og kalinaw sa tanlag, tungod sa ilang naghingapin nga pagtuo kang Jesukristo kinsa moanhi, sumala sa mga gipamulong ni hari Benjamin ngadto kanila.\n\n4 Ug gibuka pag-usab ni hari Benjamin ang iyang ba-ba ug misugod sa pagpamulong ngadto kanila, nga nag-ingon: Akong mga higala ug akong kaigsoonan, akong kaliwatan ug akong katawhan, manawagan na usab ako sa inyong pagtagad, aron inyong mabati ug masabtan ang nahibilin nga bahin sa akong mga pulong nga akong isulti kaninyo.\n\n5 Kay tan-awa, kon ang kahibalo bahin sa kamaayo sa Dios niining higayona mipahigmata kaninyo sa usa ka pagbati sa inyong pagkawalay kapuslanan, ug sa inyong kawalay bili ug sa inyong napukan nga kahimtang—\n\n6 Sultihan ko kamo, kon inyong nakab-ot ang kahibalo bahin sa kaayo sa Dios, ug sa iyang dili hitupngan nga gahom, ug sa iyang kaalam, ug sa iyang pailob, ug sa iyang pagkamainantoson ngadto sa anak sa mga tawo; ug usab, sa pag-ula nga giandam gikan sa katukoran sa kalibotan, aron pinaagi niana ang kaluwasan modangat ngadto kaniya kinsa mobutang sa iyang pagsalig sa Ginoo, ug magmakugihon sa pagtuman sa iyang mga sugo, ug magpadayon sa pagtuo gani hangtod sa kataposan sa iyang kinabuhi, ang buot nakong ipasabot ang mortal nga kinabuhi—\n\n7 Moingon ako, nga mao kining tawhana ang makadawat sa kaluwasan, pinaagi sa pag-ula nga giandam gikan pa sa katukoran sa kalibotan alang sa tanang katawhan, nga diha na sukad sa pagkapukan ni Adan, o kinsa ania karon, kinsa moabot, bisan hangtod sa kataposan sa kalibotan.\n\n8 Ug mao kini ang paagi nga ang kaluwasan moabot. Ug walay laing kaluwasan gawas niini nga gipamulong na; ni walay laing gikinahanglan diin ang tawo maluwas gawas lamang sa mga gikinahanglan nga akong gisulti kaninyo.\n\n9 Tuohi ang Dios; tuohi nga siya mao gayod, ug nga siya ang milalang sa tanang butang, lakip sa langit ug sa yuta; tuohi nga anaa kaniya ang tanang kaalam, ug ang tanang gahom, lakip sa langit ug sa yuta; tuohi nga dili masabtan sa tawo ang tanang butang nga masabtan sa Ginoo.\n\n10 Ug usab, tuohi nga kamo kinahanglan maghinulsol sa inyong mga sala ug mobiya niini, ug magpaubos sa inyong mga kaugalingon sa atubangan sa Dios; ug mohangyo sa kinasingkasing nga siya mopasaylo kaninyo; ug karon, kon kamo motuo sa tanan niining mga butanga seguroha nga buhaton ninyo kini.\n\n11 Ug usab sultihan ko kamo sama sa akong gisulti na kaniadto, nga kon nakab-ot na ninyo ang kahibalo sa himaya sa Dios, o kon nakasinati na kamo sa iyang kaayo ug nakatagamtam sa iyang gugma, ug nakadawat sa kapasayloan sa inyong mga sala, nga maoy hinungdan sa hilabihang kamaya sa inyong mga kalag, mao usab nga nagtinguha ako nga kamo mahinumdom, ug sa kanunay magpabilin sa inyong panumdoman, ang pagkahalangdon sa Dios, ug ang inyong kaugalingon nga pagkawalay kapuslanan, ug ang iyang kaayo ug ang pagkamainantoson nganha kaninyo, nga dili takos nga mga binuhat, ug pagpaubos sa inyong kaugalingon bisan ngadto sa kinahiladman sa pagkamapainubsanon, pagtawag sa ngalan sa Ginoo matag adlaw, ug pagbarog nga makanunayon diha sa pagtuo niana nga moabot, nga gipamulong pinaagi sa ba-ba sa anghel.\n\n12 Ug tan-awa, sultihan ko kamo nga kon buhaton ninyo kini magmaya kamo sa kanunay, ug mapuno sa gugma sa Dios, ug sa kanunay makabaton sa kapasayloan sa inyong mga sala; ug magtubo kamo sa kahibalo sa himaya kaniya nga naglalang kaninyo, o sa kahibalo niana nga makiangayon ug tinuod.\n\n13 Ug dili kamo maghunahuna nga pasakitan ang usag usa, apan magpakabuhi nga malinawon, ug mohatag sa matag tawo sumala sa iyang gikinahanglan.\n\n14 Ug dili ninyo tugotan ang inyong mga anak nga magutman sila, o hubo; ni dili kamo motugot nga malapas nila ang mga balaod sa Dios, ug mag-away ug maglalis sa usag usa, ug moalagad sa yawa, kinsa mao ang agalon sa sala, o kinsa mao ang daotang espiritu nga gipamulong sa atong mga amahan, siya nga kaaway sa tanang pagkamatarong.\n\n15 Apan tudloan ninyo sila sa paglakaw sa mga dalan sa kamatuoran ug kaligdong; tudloan ninyo sila sa paghigugma sa usag usa, ug sa pag-alagad sa usag usa.\n\n16 Ug usab, kamo mismo motabang niadtong nagkinahanglan sa inyong tabang; ipangalagad ninyo ang inyong kabtangan ngadto kaniya nga nagkinahanglan; ug dili kamo motugot nga ang pagpakiluoy sa makililimos diha kaninyo makawang, ug isalikway siya aron mamatay.\n\n17 Tingali moingon kamo: Kanang tawhana maoy sad-an sa iyang pagkauyamot; mao nga akong pugngan ang akong kamot, ug dili mohatag kaniya sa akong pagkaon, ni mohatag kaniya sa akong kabtangan aron dili siya mag-antos, kay ang iyang mga silot makiangayon—\n\n18 Apan sultihan ko kamo, O tawo, si kinsa kadtong mobuhat niini mao ang tawo nga nagkinahanglan kaayo nga maghinulsol; ug gawas kon maghinulsol siya nianang iyang gibuhat malaglag siya sa kahangtoran, ug dili makaangkon og dapit sa gingharian sa Dios.\n\n19 Kay tan-awa, dili ba kitang tanan makililimos? Kitang tanan wala ba magsalig sa sama nga Binuhat, gani sa Dios, sa tanan nga kabtangan nga atong naangkon, sa pagkaon ug panapot, ug sa bulawan, ug sa pilak, ug sa tanang matang sa katigayonan nga atong naangkon?\n\n20 Ug tan-awa, gani niining mga gutloa, kamo nagpanawag sa iyang ngalan, ug nagpakiluoy alang sa kapasayloan sa inyong mga sala. Ug gitugot ba niya nga makawang ang inyong gihangyo? Wala; gibu-bo niya ang iyang Espiritu nganha kaninyo, ug gihimo ang inyong kasingkasing nga mapuno sa kamaya, ug gihimo ang inyong mga ba-ba nga matak-om aron dili na kamo makapamulong, mao nga hilabihan ka dako ang inyong kamaya.\n\n21 Ug karon, kon ang Dios, kinsa milalang kaninyo, nga maoy inyong gisaligan sa inyong kinabuhi ug sa tanan nga anaa kaninyo ug naangkon, mohatag ninyo sa bisan unsang matarong nga inyong gipangayo, pinaagi sa pagtuo, nagtuo nga kamo makadawat, O kon mao kana, gikinahanglan gayod kaayo nga ipakigbahin ninyo sa usag usa ang kabtangan nga inyong naangkon.\n\n22 Ug kon hukman ninyo ang tawo kinsa nagpakiluoy kaninyo alang sa inyong kabtangan aron dili siya mamatay, ug ipanghimaraot siya, labaw pa kamakiangayon ang panghimaraot kaninyo tungod kay inyong gihikaw ang inyong kabtangan, nga dili inyo apan sa Dios, nga mao usab ang nanag-iya sa inyong kinabuhi; ug bisan pa niana kamo wala man magpakiluoy, ni maghinulsol sa butang nga inyong nabuhat.\n\n23 Sultihan ko kamo, alaot kana nga tawo, kay ang iyang kabtangan mahanaw ra uban kaniya; ug karon, akong gisulti kining mga butanga alang niadtong mga adunahan kalabot sa mga butang niini nga kalibotan.\n\n24 Ug usab, sultihan ko ang mga kabos, kamo nga wala apan adunay igo, padayon kamo sa matag adlaw; ang buot nakong ipasabot kamo nga mihikaw sa makililimos, tungod kay wala kamo; gusto ko nga moingon kamo sa inyong kasingkasing nga: wala ko mohatag tungod kay wala ko, apan kon duna pa unta ko mohatag ko.\n\n25 Ug karon, kon kamo moingon niini sa inyong kasingkasing magpabilin kamong walay sala, kondili panghimaraoton kamo; ug ang inyong panghimaraot makiangayon kay gikaibgan man ninyo ang wala ninyo madawat.\n\n26 Ug karon, alang sa katuyoan niining mga butanga nga akong gipamulong kaninyo—nga, tungod og alang sa pagbaton og kapasayloan sa inyong mga sala sa matag adlaw, aron maglakaw kamo nga walay sala atubangan sa Dios—Ako manghinaot nga kamo mopakigbahin sa inyong kabtangan ngadto sa mga kabos, matag tawo sumala sa unsay anaa kaniya, sama sa pagpakaon sa gigutom, pagsinina sa hubo, pagduaw sa mga masakiton ug pagpangalagad alang sa ilang kahupayan, sa espiritwal ug temporal, sumala sa ilang panginahanglan.\n\n27 Ug seguroha nga tanan niining mga butanga mahimo sa kaalam ug kahusay; kay wala kinahanglana nga ang tawo modagan labaw pa kay sa iyang kusog. Ug sa gihapon, kinahanglan usab nga magkugi siya, aron sa ingon niana maangkon niya ang ganti; mao nga, ang tanang butang kinahanglan nga buhaton diha sa kahusay.\n\n28 Ug manghinaot ko nga kamo mahinumdom, nga si bisan kinsa man kaninyo ang manghulam sa inyong silingan kinahanglan nga mouli sa butang nga iyang gihulaman, sumala sa iyang pag-uyon, kay kondili, makasala kamo; ug tingali kamo usab ang hinungdan nga makasala ang inyong silingan.\n\n29 Ug sa kataposan, dili ako makasulti kaninyo sa tanang butang kon asang dapita kamo mahimong makasala; kay adunay daghang paagi ug hinungdan, gani hilabihan kadaghan nga ako dili makaihap niini.\n\n30 Apan mao lamang kini ang akong ikasulti kaninyo, nga kon dili kamo magbantay sa inyong kaugalingon, ug sa inyong mga hunahuna, ug sa inyong mga pulong, ug sa inyong mga buhat, ug mosunod sa mga sugo sa Dios, ug magpadayon sa pagtuo sa inyong nadungog kabahin sa pag-anhi sa atong Ginoo, gani hangtod sa kataposan sa inyong kinabuhi, kamo gayod mangamatay. Ug karon, O tawo, hinumdomi, ug ayaw pagkamatay.\n\n", "mosiah 5": "[center][font_size=26]Kapitulo 5[/font_size][/center]\n\n[i]Ang mga Santos nahimong mga anak nga lalaki ug mga anak nga babaye ni Kristo pinaagi sa pagtuo—Sila gitawag dayon sa ngalan ni Kristo—Gitambagan sila ni hari Benjamin nga magmakanunayon ug dili matarog sa paghimo og maayong mga buhat. Mga 124 B.C.[/i]\n\n1 Ug karon, nahitabo nga dihang si hari Benjamin nakapamulong na sa iyang katawhan, nagsugo siya nga ipaadto sila, nagtinguhang mahibalo sa iyang katawhan kon mituo ba sila sa iyang mga gipamulong kanila.\n\n2 Ug silang tanan misinggit sa usa ka tingog, nga nag-ingon: Oo, mituo kami sa tanan nga imong gipamulong kanamo; ug, nahibalo usab kami sa pagkatinuod ug sa kamatuoran niini, tungod sa Espiritu sa Ginoong Makagagahom, nga mihimo og dakong kausaban kanamo, o sa among mga kasingkasing, nga kami wala nay tinguha sa pagbuhat og daotan, apan sa pagbuhat og maayo kanunay.\n\n3 Ug kami, sa among kaugalingon, usab, pinaagi sa walay kinutoban nga kaayo sa Dios, ug sa mga gipakita sa iyang Espiritu, adunay dakong panglantaw niana nga moabot; ug kon angay man, makapanagna kami sa tanang butang.\n\n4 Ug ang among pagtuo mahitungod sa mga butang nga gikapamulong sa among hari ngari kanamo mao ang nagdala kanamo niining talagsaong kahibalo, nga tungod niini kami nagmaya sa hilabihan nga kalipay.\n\n5 Ug andam kami nga mosulod sa pakigsaad ngadto sa among Dios sa pagbuhat sa iyang kabubut-on, ug magmasulondon sa iyang mga sugo sa tanang butang nga iyang isugo kanamo, sa tanang adlaw nga nahibilin sa among kinabuhi, aron dili namo madala diha sa among kaugalingon ang usa ka walay kataposan nga hilabihang kasakit, sigon sa gipamulong sa anghel, aron dili kami makainom sa kopa sa kasuko sa Dios.\n\n6 Ug karon, mao kini ang mga pulong nga gitinguha ni hari Benjamin kanila; ug mao nga miingon siya kanila: Nakapamulong na kamo sa mga pulong nga akong gitinguha; ug ang pakigsaad nga inyong gihimo usa ka matarong nga pakigsaad.\n\n7 Ug karon, tungod sa pakigsaad nga inyong gihimo pagatawgon kamo nga mga anak ni Kristo, iyang mga anak nga lalaki, ug iyang mga anak nga babaye; kay tan-awa, niining adlawa sa espirituhanong paagi kamo iyang gipanganak; kay nag-ingon kamo nga ang inyong mga kasingkasing nausab pinaagi sa pagtuo sa iyang ngalan; mao nga, kamo natawo kaniya ug nahimong iyang mga anak nga lalaki ug mga anak nga babaye.\n\n8 Ug ubos niini nga ngalan gihimo kamong gawasnon, ug wala nay lain nga ngalan diin kamo mahimong gawasnon. Wala nay lain nga ngalan nga gihatag diin ang kaluwasan moabot; mao nga, manghinaot ko nga kamo modala diha kaninyo sa ngalan ni Kristo, tanan kamo nga nakasulod sa pakigsaad uban sa Dios nga kamo magmasulundon hangtod sa kataposan sa inyong kinabuhi.\n\n9 Ug mahitabo nga kinsa kadtong magbuhat niini makaplagan diha sa tuo nga kamot sa Dios, kay mahibaloan niya ang ngalan diin siya pagatawgon; kay pagatawgon siya pinaagi sa ngalan ni Kristo.\n\n10 Ug karon mahitabo, nga kinsa kadtong dili modala diha kaniya sa ngalan ni Kristo kinahanglan pagatawgon sa lain nga ngalan; mao nga, makit-an niya ang iyang kaugalingon nga anaa sa wala nga kamot sa Dios.\n\n11 Ug manghinaot ako nga kamo mahinumdom usab, nga mao kini ang ngalan nga akong giingon nga kinahanglan akong ihatag kaninyo nga dili na pagapapason, gawas kon pinaagi sa kalapasan; mao nga, pagmatngon nga dili kamo makalapas, nga ang ngalan dili mapapas gikan sa inyong kasingkasing.\n\n12 Sultihan ko kamo, akong tinguha nga hinumdoman ninyo nga ipabiling nakasulat kanunay ang ngalan diha sa inyong mga kasingkasing, nga kamo dili makaplagan diha sa wala nga kamot sa Dios, apan kamo makadungog ug masayod sa tingog diin kamo pagatawgon, ug, sa ngalan usab nga iyang itawag kaninyo.\n\n13 Kay unsaon pagkaila sa usa ka tawo sa agalon kinsa siya wala makaalagad, ug dili niya kaila, ug layo sa mga pagbati ug katuyoan sa iyang kasingkasing?\n\n14 Ug usab, kuhaon ba sa usa ka tawo ang asno nga gipanag-iya sa iyang silingan, ug tagoan kini? Sultihan ko kamo, Dili; dili man gani siya motugot nga mokaon kini kauban sa iyang mga gagmayng kahayopan, apan bugawon kini, ug papahawaon kini. Sultihan ko kamo, nga mahitabo usab kini kaninyo kon dili kamo makaila sa ngalan nga itawag kaninyo.\n\n15 Mao nga, manghinaot ako nga kamo magmakanunayon ug dili matarog, sa kanunay puno sa mga maayo nga buhat, aron si Kristo, ang Ginoong Dios nga Makagagahom, moselyo kaninyo ngadto kaniya, nga kamo madala ngadto sa langit, nga kamo makaangkon sa walay kataposang kaluwasan ug kinabuhing dayon, pinaagi sa kaalam, ug gahom, ug kaangayan, ug kaluoy kaniya kinsa milalang sa tanang butang, sa langit ug sa yuta, kinsa mao ang Dios nga labaw sa tanan. Amen.\n\n", "mosiah 6": "[center][font_size=26]Kapitulo 6[/font_size][/center]\n\n[i]Gisulat ni hari Benjamin ang mga ngalan sa katawhan ug nagpili og mga pari aron magtudlo kanila—Naghari si Mosiah isip usa ka matarong nga hari. Mga 124–121 B.C.[/i]\n\n1 Ug karon, naghunahuna si hari Benjamin nga kinahanglan, human nakapamulong sa katawhan, nga iyang ilista ang mga ngalan sa tanan niadtong misulod sa pakigsaad sa Dios aron motuman sa iyang mga sugo.\n\n2 Ug nahitabo nga walay usa ka kalag, gawas sa gagmayng mga bata, nga wala mosulod sa pakigsaad ug midala nganha kanila sa ngalan ni Kristo.\n\n3 Ug usab, nahitabo nga dihang gitapos ni hari Benjamin kining tanang mga butanga, ug nakapahinungod sa iyang anak nga si Mosiah aron mahimong usa ka magmamando ug hari sa iyang katawhan, ug mihatag kaniya sa tanang panudlo kabahin sa gingharian, ug mitudlo usab og mga pari aron magtudlo sa katawhan, nga pinaagi niana unta makadungog sila ug masayod sa mga sugo sa Dios, ug aron magdasig kanila nga mahinumdom sa panumpa nga ilang gihimo, gipapauli niya ang pundok sa katawhan, ug namauli sila, matag usa, kauban sa ilang mga pamilya, sa kaugalingon nilang mga balay.\n\n4 Ug gisugdan ni Mosiah ang paghari puli sa iyang amahan. Ug nagsugod siya sa paghari sa ikakatloan nga tuig sa iyang panuigon, naglangkob sa kinatibuk-an, sa gibana-bana nga upat ka gatos ug kapitoan og unom ka tuig sukad sa panahon nga si Lehi mibiya sa Jerusalem.\n\n5 Ug si hari Benjamin nabuhi pa og tulo ka tuig ug siya namatay.\n\n6 Ug nahitabo nga gisunod ni hari Mosiah ang mga pamaagi sa Ginoo, ug mipatalinghog sa iyang mga paghukom ug sa iyang mga pamalaod, ug mituman sa iyang mga sugo sa tanang butang bisan unsa nga iyang gisugo kaniya.\n\n7 Ug gisugo ni hari Mosiah ang iyang katawhan nga kinahanglan magtikad sila sa yuta. Ug siya usab, mismo, mitikad sa yuta, aron dili siya mahimong palas-anon sa iyang katawhan, aron mahimo niya ang susama sa nahimo sa iyang amahan sa tanang butang. Ug walay panagbingkil taliwala sa tanan niyang katawhan sulod sa tulo ka tuig.\n\n", "mosiah 7": "[center][font_size=26]Kapitulo 7[/font_size][/center]\n\n[i]Nakaplagan ni Ammon ang yuta nga Lehi-Nephi, diin si Limhi mao ang hari—Ang katawhan ni Limhi giulipon sa mga Lamanita—Gisugilon og balik ni Limhi ang ilang kasaysayan—Usa ka propeta (Abinadi) mipamatuod nga si Kristo mao ang Dios ug Amahan sa tanang butang—Kadtong mga nagpugas og kahugawan moani og alimpulos, ug kadtong kinsa mobutang sa ilang pagsalig diha sa Ginoo luwason. Mga 121 B.C.[/i]\n\n1 Ug karon, nahitabo nga human si hari Mosiah nakaangkon og padayon nga kalinaw sulod sa tulo ka tuig, nagmatinguhaon siyang masayod kabahin sa katawhan nga nangadto aron mopuyo sa yuta sa Lehi-Nephi, o sa siyudad sa Lehi-Nephi; kay ang iyang katawhan walay nadunggan gikan kanila sukad sa panahon nga mibiya sila sa yuta sa Zarahemla; mao nga, gihasolan siya sa kanunay nilang pagpangutana bahin kanila.\n\n2 Ug nahitabo nga si hari Mosiah mitugot nga ang dise-sayis ka lig-on niyang kalalakin-an moadto sa yuta sa Lehi-Nephi, aron magpakisayod kabahin sa ilang kaigsoonan.\n\n3 Ug nahitabo nga sa pagkaugma gisugdan nila ang pagtungas, kauban nila ang usa nga si Ammon, usa ka lig-on ug kusgan nga tawo, ug kaliwat ni Zarahemla; ug siya usab ang ilang pangulo.\n\n4 Ug karon, wala sila mahibalo sa agianan nga ilang agian sa kamingawan sa pagtungas ngadto sa yuta sa Lehi-Nephi; mao nga naglatagaw sila sulod sa daghang adlaw sa kamingawan gani kwarenta ka adlaw sila nga naglatagaw.\n\n5 Ug sa dihang naglatagaw sila sa kwarenta ka adlaw miabot sila sa usa ka bungtod, nga nahimutang sa amihanang yuta sa Shilom, ug didto gitukod nila ang ilang mga tolda.\n\n6 Ug gidala ni Ammon ang tulo niya ka kaigsoonang lalaki, ug ang ilang mga ngalan mao si Amaleki, Helem, ug si Hem, ug milugsong sila ngadto sa yuta sa Nephi.\n\n7 Ug tan-awa, nahimamat nila ang hari sa katawhan nga didto sa yuta sa Nephi, ug sa yuta sa Shilom; ug giliyokan sila sa mga magbalantay sa hari, ug gidakop, ug gigapos, ug gibalhog sa bilanggoan.\n\n8 Ug nahitabo sa dihang nabilanggo sila sulod sa duha ka adlaw gidala sila pag-usab sa atubangan sa hari, ug ang ilang mga gapos gibadbad; ug mibarog sila atubangan sa hari, ug gitugotan, o gimandoan, nga ilang tubagon ang iyang mga ipangutana kanila.\n\n9 Ug miingon siya kanila: Tan-awa, ako si Limhi, ang anak ni Noah, nga anak ni Zeniff, nga gikan sa yuta sa Zarahemla aron sa pagpanunod niining yutaa, nga mao ang yuta sa ilang mga amahan, kinsa gihimong hari pinaagi sa tingog sa katawhan.\n\n10 Ug karon, gusto kong masayod kon nganong kamo walay kahadlok nga mipaduol sa mga paril sa siyudad, dihang ako mismo, didto sa gawas sa ganghaan kauban sa akong mga magbalantay?\n\n11 Ug karon, tungod niini nga hinungdan akong gitugot nga dili kamo hilabtan, aron mangutana ako kaninyo, kay kon dili pa tungod niana gipapatay ko na unta kamo sa akong mga magbalantay. Kamo gitugotan sa pagsulti.\n\n12 Ug karon, dihang nakita ni Ammon nga gitugotan siya sa pagsulti, mipaduol siya ug miyukbo atubangan sa hari; ug mibarog pagbalik nga miingon: O hari, mapasalamaton kaayo ako atubangan sa Dios karong adlawa nga buhi pa ako, ug gitugotan nga makasulti; ug maningkamot ako sa pagsulti nga maisogon;\n\n13 Kay nakasiguro ako nga kon nakaila pa unta ikaw kanako dili nimo itugot nga magapos ko. Kay ako si Ammon, ug kaliwat ko ni Zarahemla, ug mitungas gikan sa yuta sa Zarahemla aron magpakisayod kabahin sa among kaigsoonan, kinsa gipadala ni Zeniff gikan niana nga yuta.\n\n14 Ug karon, nahitabo nga human nadungog ni Limhi ang mga pulong ni Ammon, hilabihan ang iyang kalipay, ug miingon: Karon, nasayod ako nga ang akong kaigsoonan nga atua sa yuta sa Zarahemla buhi pa diay. Ug karon, magmaya ako; ug sa pagkaugma akong buhaton nga ang akong katawhan magmaya usab.\n\n15 Kay tan-awa, giulipon kami sa mga Lamanita, ug gipabuhis kami og dagko nga buhis nga lisod kaayong bayaran. Ug karon, tan-awa, ang atong kaigsoonan moluwas kanato gikan sa atong pagkaulipon, o gikan sa mga kamot sa mga Lamanita, ug kita himoon nilang mga ulipon; kay mas maayo nga maulipon kita sa mga Nephita kay sa magbayad og buhis ngadto sa hari sa mga Lamanita.\n\n16 Ug karon, si hari Limhi misugo sa iyang mga magbalantay nga dili na nila gaposon si Ammon ni ang iyang mga igsoon, apan misugo nga moadto sila sa bungtod nga nahimutang sa amihanang Shilom, ug modala sa ilang mga kaigsoonan ngadto sa siyudad, nga niana sila mangaon, ug moinom, ug mopahulay sila gikan sa mga kahago sa ilang pagpanaw; kay giantos nila ang daghang butang; giantos nila ang kagutom, kauhaw, ug kakapoy.\n\n17 Ug karon, nahitabo nga sa pagkaugma si hari Limhi mipadala og usa ka pahibalo sa tanan niyang katawhan, aron magpundok sila ngadto sa templo, sa pagpamati sa mga pulong nga iyang isulti kanila.\n\n18 Ug nahitabo nga dihang napundok na sila namulong siya kanila sa ingon niini nga paagi, nga nag-ingon: O kamo, akong katawhan, ihangad ang inyong mga ulo ug paghupay kamo; kay tan-awa, ang panahon miabot na, o dili na layo, nga dili na kita mapaubos sa kamandoan sa atong mga kaaway, bisan pa sa kadaghan sa atong panglimbasog, nga nakawang; gani masaligon ko nga aduna pay mabungahon nga panglimbasog nga atong pagahimoon.\n\n19 Mao nga, ihangad ang inyong mga ulo, ug pagmaya, ug ibutang sa Dios ang inyong pagsalig, niana nga Dios nga mao ang Dios ni Abraham, ug ni Isaac, ug ni Jacob; ug usab, niana nga Dios nga midala sa mga anak ni Israel gikan sa yuta sa Ehipto, ug mihimo nga sila makalakaw lahos sa Pulang Dagat sa uga nga yuta, ug mipakaon kanila og manna nga sila dili mamatay sa kamingawan; ug daghan pa kaayong mga butang ang iyang gihimo alang kanila.\n\n20 Ug usab, ang mao gihapon nga Dios midala sa atong mga amahan palayo sa yuta sa Jerusalem, ug mipanalipod ug mipatunhay sa iyang katawhan bisan hangtod karon; ug tan-awa, tungod sa atong mga pagkadaotan ug mga pagkasalawayon siya midala kanato sa pagkaulipon.\n\n21 Ug kamong tanan mga saksi niining adlawa, nga si Zeniff, kinsa gihimong hari niini nga katawhan, siya nga hilabihan kamadasigon nga mapanunod ang yuta sa iyang mga amahan, mao nga nalingla siya pinaagi sa pagkalimbongan ug kamalipoton ni hari Laman, kinsa misulod sa usa ka pakigsabot ni hari Zeniff, ug gitugyan ngadto sa iyang mga kamot ang pagpanag-iya sa usa ka bahin sa yuta, o gani ang siyudad sa Lehi-Nephi, ug ang siyudad sa Shilom; ug ang mga yuta nga naglibot niini—\n\n22 Ug tanan kini iyang gihimo, alang sa bugtong nga katuyoan sa pagdala niini nga katawhan ubos sa kamandoan o sa pagkaulipon. Ug tan-awa, kita karong panahona nagbayad og buhis ngadto sa hari sa mga Lamanita, sa kantidad nga katunga sa atong mais, ug sa atong sebada, ug gani sa tanan natong mga lugas sa matag matang, ug katunga sa tubò sa atong gagmayng kahayopan ug sa atong dagkong kahayopan; ug gani katunga sa tanan nga anaa kanato o gipanag-iya paninglon kanato sa hari sa mga Lamanita, o ang atong kinabuhi.\n\n23 Ug karon, dili ba bug-at kini nga pas-anon? Ug dili ba, ang atong kasakit, hilabihan? Karon tan-awa, pagkadako sa katarongan nga kita magbangotan.\n\n24 Oo, sultihan ko kamo, kadako sa katarongan nga kita magbangotan; kay tan-awa pila sa atong kaigsoonan ang gipamatay, ug ang ilang dugo nausik sa walay hinungdan, ug ang tanan tungod sa pagkadaotan.\n\n25 Kay kon kini nga katawhan wala pa mahulog sa pagpakasala ang Ginoo dili unta motugot nga kining dako nga kadaot modangat kanila. Apan tan-awa, wala sila mopatalinghog sa iyang mga pulong; apan adunay mitumaw nga mga panagbingkil taliwala kanila, gani hilabihan kaayo nga nag-unay na sila sa pagpaagas sa ilang mga dugo.\n\n26 Ug usa ka propeta sa Ginoo ang ilang gipatay; oo, usa ka pinili nga tawo sa Dios, kinsa misulti kanila sa ilang pagkadaotan ug mga pagkasalawayon, ug nanagna sa daghang butang nga moabot, oo, gani sa pag-anhi ni Kristo.\n\n27 Ug tungod kay misulti siya kanila nga si Kristo mao ang Dios, ang Amahan sa tanang mga butang, ug miingon nga mopakita siya nga sama og panagway sa tawo, ug mao kini ang panagway diin ang tawo gilalang sa sinugdanan; o sa laktod nga pagkasulti, siya miingon nga ang tawo gilalang sama sa panagway sa Dios, ug nga ang Dios manaog taliwala sa mga anak sa mga tawo, ug makaangkon og unod ug dugo, ug molakaw sa ibabaw sa yuta—\n\n28 Ug karon, tungod kay gisulti niya kini, ila siyang gipatay; ug daghan pang butang ang ilang gibuhat nga mibunga og kasuko sa Dios nganha kanila. Mao nga, kinsa kaha ang matingala nga sila anaa sa pagkaulipon, ug gipangsilotan sila og mahapdos nga mga kasakit?\n\n29 Kay tan-awa, ang Ginoo nag-ingon: Ako dili motabang sa akong katawhan sa adlaw sa ilang pagpakasala; apan akong alihan ang ilang mga agianan aron dili sila mouswag; ug ang ilang mga binuhatan mahimo nga usa ka babag sa ilang atubangan.\n\n30 Ug usab, miingon siya: Kon ang akong katawhan mopugas og kahugawan sila moani sa tahop niana diha sa alimpulos; ug hiló ang sangpotanan niini.\n\n31 Ug usab miingon siya: Kon ang akong katawhan mopugas og kahugawan moani sila sa silangan nga hangin, nga magdala ug diha-diha nga kalaglagan.\n\n32 Ug karon, tan-awa, ang saad sa Ginoo natuman, ug kamo gihampak ug gisakit.\n\n33 Apan kon modangop kamo ngadto sa Ginoo uban sa hingpit nga katuyoan sa kasingkasing, ug mosalig kaniya, ug moalagad kaniya uban sa tanang kakugi sa hunahuna, kon buhaton ninyo kini, siya sumala sa iyang kabubut-on ug kahimuot, moluwas kaninyo gikan sa pagkaulipon.\n\n", "mosiah 8": "[center][font_size=26]Kapitulo 8[/font_size][/center]\n\n[i]Gitudloan ni Ammon ang katawhan ni Limhi—Nahibaloan niya ang mahitungod sa kawhaan ug upat ka Jaredita nga mga palid—Ang karaan nga mga talaan mahubad pinaagi sa mga manalagna—Walay gasa ang labaw pa kay sa pagkamanalagna. Mga 121 B.C.[/i]\n\n1 Ug nahitabo human nga gitapos ni hari Limhi ang iyang pagpamulong sa iyang katawhan, kay namulong siya og daghang butang ngadto kanila ug diyotay ra ang akong gisulat dinhi niini nga basahon, gisultihan niya ang iyang katawhan sa tanang butang kabahin sa ilang kaigsoonan nga didto sa yuta sa Zarahemla.\n\n2 Ug gipabarog niya si Ammon sa atubangan sa pundok sa katawhan, ug gipasaysay ngadto kanila ang tanang nahitabo sa ilang kaigsoonan gikan sa panahon nga si Zeniff mitungas sa yuta gani hangtod sa panahon nga siya mismo mibiya sa yuta.\n\n3 Ug gisaysay usab niya ngadto kanila ang kataposang mga pulong nga gitudlo ni hari Benjamin kanila, ug gipasabot kini ngadto sa katawhan ni hari Limhi, aron masabtan nila ang tanang pulong nga iyang gipamulong.\n\n4 Ug nahitabo nga human niya mahimo kining tanan, gipalakaw ni hari Limhi ang pundok sa katawhan, ug gisugo ang matag usa sa pagpauli sa iyang kaugalingong balay.\n\n5 Ug nahitabo nga misugo siya nga ang mga palid nga naglangkob sa talaan sa iyang katawhan gikan sa panahon nga mibiya sila sa yuta sa Zarahemla, dad-on ngadto sa atubangan ni Ammon, aron iya kining basahon.\n\n6 Karon, sa dihang nahuman si Ammon sa pagbasa sa talaan, gipangutana siya sa hari aron makahibalo kon makahubad ba siya og mga pinulongan, ug giingnan siya ni Ammon nga dili siya makahimo.\n\n7 Ug gisultihan siya sa hari: Kay naguol tungod sa mga kasakit sa akong katawhan, misugo ko sa kap-atan ug tulo sa akong katawhan nga mopanaw ngadto sa kamingawan, nga pinaagi niana makaplagan nila ang yuta sa Zarahemla, aron makahangyo kami sa among kaigsoonan sa pagluwas kanamo gikan sa pagkaulipon.\n\n8 Ug nangasaag sila sa kamingawan sulod sa daghang adlaw, bisan pa niana nagkugi sila, ug wala makakaplag sa yuta sa Zarahemla apan mibalik dinhi niini nga yuta, nakapanaw sa usa ka yuta taliwala sa daghang katubigan, nakakaplag og usa ka yuta nga natabonan sa mga bukog sa mga tawo, ug sa mga mananap, ug usab natabonan sa mga guba nga gambalay sa matag matang, nakakaplag og usa ka yuta nga gipuy-an og katawhan nga sama kadaghan sa mga panon sa Israel.\n\n9 Ug aron sa pagpamatuod nga ang mga butang nga ilang gisulti tinuod nagdala sila og kawhaan ug upat ka palid nga puno sa mga kinulit, ug lunsay kini nga bulawan.\n\n10 Ug tan-awa, nagdala usab sila og mga panagang sa dughan, nga dagko, ug hinimo kini sa tumbaga ug kobre, ug maayo pa kaayo kini.\n\n11 Ug usab, nagdala sila og mga espada, ug wala na kini mga pul-an, ug ang mga suwab niini gikaon na sa taya; ug walay bisan usa sa yuta nga makahubad sa pinulongan o sa mga kinulit nga anaa sa mga palid. Mao nga nangutana ko kanimo: Kahibalo ka bang mohubad?\n\n12 Ug mangutana ko kanimo pag-usab: May nailhan ka ba nga kahibalong mohubad? Kay nagtinguha ako nga mahubad kining mga talaan sa atong pinulongan; kay, tingali, makahatag kini kanato og kasayoran bahin sa nahibilin sa nangalaglag nga katawhan, kon diin naggikan kini nga mga talaan; o, tingali, makahatag kini kanato og kasayoran bahin gayod niini nga nangalaglag nga katawhan; ug nagtinguha ko nga masayod sa hinungdan sa ilang pagkalaglag.\n\n13 Karon si Ammon miingon kaniya: Makapaniguro ko nga makasulti kanimo, O hari, bahin sa usa ka tawo nga makahubad sa mga talaan; kay siya adunay gihuptan nga iyang matan-aw, ug makahubad sa tanang talaan sa karaang panahon; ug gasa kini gikan sa Dios. Ug ang maong mga butang gitawag og mga panghubad, ug walay tawo nga makatan-aw niini gawas kon siya gisugo, kay basin pa unya og matan-aw niya ang dili angayang matan-aw ug siya mamatay. Ug kon si kinsa man ang gisugo sa pagtan-aw diha niini, siya ang gitawag nga manalagna.\n\n14 Ug tan-awa, ang hari sa katawhan nga tua sa yuta sa Zarahemla mao ang tawo nga gisugo sa pagbuhat niining mga butanga, ug aduna niining talagsaon kaayo nga gasa gikan sa Dios.\n\n15 Ug ang hari miingon nga ang manalagna labaw pa kay sa propeta.\n\n16 Ug si Ammon miingon nga ang manalagna usa usab ka tigpadayag ug propeta; ug gasa kini nga mahinungdanon kaayo nga dili maangkon sa usa ka tawo, gawas kon maangkon niya ang gahom sa Dios, nga dili mahimo sa tawo; apan ang usa ka tawo mahimong makaangkon og dakong gahom nga ihatag kaniya sa Dios.\n\n17 Apan ang manalagna masayod sa mga butang nga nangagi na, ug sa mga butang usab nga moabot pa, ug pinaagi kanila ang tanang butang ipadayag, o, gani, ang tinago nga mga butang ikapakita, ug ang gitagoan nga mga butang ipadayag, ug ang mga butang nga wala mahibaloi ipahibalo pinaagi kanila, ug usab ang mga butang ikapadayag pinaagi kanila nga dili mahimo sa lahi nga paagi.\n\n18 Sa ingon niana ang Dios mihimo og paagi nga ang tawo, pinaagi sa pagtuo, makahimo og talagsaong mga milagro; mao nga nahimo siyang mapuslanon kaayo sa iyang isigkatawo.\n\n19 Ug karon, sa dihang gitapos ni Ammon ang pagsulti niini nga mga pulong ang hari nalipay sa hilabihan, ug nagpasalamat sa Dios, nga nag-ingon: Walay pagduha-duha nga ang usa ka talagsaon nga misteryo anaa sa sulod niini nga mga palid, ug kini nga mga panghubad sa walay pagduha-duha giandam alang sa katuyoan sa pag-abli sa tanang misteryo ngadto sa katawhan.\n\n20 O pagkakahibulongan sa mga buhat sa Ginoo, ug hangtod kanus-a niya antoson ang iyang katawhan; oo, ug pagkabuta ug pagkalisod madutlan sa salabotan sa mga anak sa mga tawo; kay dili sila mangita og kaalam, dili sila magtinguha nga kini ang momando kanila!\n\n21 Oo, sama sila sa mga ihalas nga gagmayng kahayopan nga milayas gikan sa magbalantay sa karnero, ug nagtibulaag, ug gipang-abog, ug gipanglamoy sa mga mananap sa kalasangan.\n\n", "mosiah 9": "Ang Talaan ni Zeniff—Usa ka asoy bahin sa iyang katawhan, gikan sa panahon nga sila mibiya sa yuta sa Zarahemla hangtod sa panahon nga sila giluwas gikan sa mga kamot sa mga Lamanita.\n\nNaglangkob sa mga kapitulo 9 hangtod sa 22.\n\n[center][font_size=26]Kapitulo 9[/font_size][/center]\n\n[i]Si Zeniff nangulo sa usa ka pundok gikan sa Zarahemla aron mopanag-iya sa yuta sa Lehi-Nephi—Ang hari sa mga Lamanita mitugot nga sila makapanunod sa yuta—Adunay gubat tali sa mga Lamanita ug sa katawhan ni Zeniff. Mga 200–187 B.C.[/i]\n\n1 Ako, si Zeniff, tungod kay natudloan sa tanang pinulongan sa mga Nephita, ug tungod kay adunay kasayoran bahin sa yuta sa Nephi, o sa yuta nga unang kabilin sa among mga amahan, ug tungod kay gipadala isip espiya taliwala sa mga Lamanita aron ako moespiya sa pundok sa ilang kasundalohan, aron ang among kasundalohan mosulong kanila ug molaglag kanila—apan sa diha nga akong nakita ang maayo taliwala kanila nagtinguha ako nga dili na sila malaglag.\n\n2 Busa, nakiglantugi ko sa akong kaigsoonan didto sa kamingawan, kay nanghinaot ako nga ang among tigmando makigsabot kanila; apan kay tawo man siya nga bangis ug uhaw sa dugo mimando nga patyon ako; apan naluwas ako pinaagi sa grabeng pagpaagas og dugo; kay ang amahan nakig-away batok sa amahan, ug ang igsoong lalaki batok sa igsoong lalaki, hangtod nga ang mas daghang bahin sa among kasundalohan nangalaglag didto sa kamingawan; ug namauli kami, kaming naluwas, ngadto sa yuta sa Zarahemla, aron isaysay kana nga sugilanon ngadto sa ilang mga asawa ug sa ilang mga anak.\n\n3 Ug bisan pa, ako nga hilabihan ka madasigon nga makapanunod sa yuta nga kabilin sa among mga amahan, mipundok og daghan kutob sa gusto nga moadto aron mopanag-iya sa yuta, ug misugod na usab sa among panaw padulong sa kamingawan aron moadto sa yuta; apan nag-antos kami sa kagutom ug mahapdos nga mga kasakit; kay wala dayon kami mahinumdom sa Ginoo nga among Dios.\n\n4 Bisan pa niana, human sa daghang adlaw nga paglatagaw sa kamingawan gipabarog namo ang among mga tolda sa dapit diin gipangpatay ang among kaigsoonan, nga duol sa yuta sa among mga amahan.\n\n5 Ug nahitabo nga miadto na usab ako kauban sa akong mga tawo ngadto sa siyudad, ug ngadto sa hari, aron akong mahibaloan ang hunahuna sa hari, ug aron akong mahibaloan kon makasulod ba ako kuyog sa akong katawhan ug makapanag-iya sa yuta nga malinawon.\n\n6 Ug akong giadto ang hari, ug nakigsaad siya kanako nga ako makapanag-iya sa yuta sa Lehi-Nephi, ug sa yuta sa Shilom.\n\n7 Ug misugo usab siya nga ang iyang katawhan mopahawa sa mao nga yuta, ug ako ug ang akong katawhan nangadto sa yuta aron kami makapanag-iya niini.\n\n8 Ug gisugdan namo ang pagtukod og mga gambalay, ug pag-ayo sa mga paril sa siyudad, oo, gani sa mga paril sa siyudad sa Lehi-Nephi, ug sa siyudad sa Shilom.\n\n9 Ug gisugdan namo ang pagtikad sa yuta, oo, gani sa tanang matang sa liso, mga liso sa mais, ug sa trigo, ug sa sebada, ug sa mga neas, ug sa sheum, ug sa mga liso sa tanang matang sa mga bunga; ug nagsugod kami sa pagdaghan ug pag-uswag sa yuta.\n\n10 Karon mao kadto ang malimbongon ug malipoton nga tumong ni hari Laman, ang pagdala sa akong katawhan ngadto sa pagkaulipon, hinungdan nga gitugyan niya ang yuta aron maangkon namo kini.\n\n11 Busa nahitabo, nga human kami makapuyo sa yuta sulod sa napulog duha ka tuig si hari Laman misugod sa pagkabalaka, basin unya sa bisan unsang paagi ang akong katawhan mahimong lig-on sa yuta, ug nga sila dili na makabuntog kanila ug makadala kanila ngadto sa pagkaulipon.\n\n12 Karon mga tapolan sila ug tigsimba og dios-dios nga katawhan; busa matinguhaon sila nga madala kami sa pagkaulipon, aron makapahimulos sila sa mga paghago sa among mga kamot; oo, aron mabusog sila sa mga gagmayng kahayopan sa among kaumahan.\n\n13 Busa nahitabo nga si hari Laman misugod sa paghulhog sa iyang katawhan aron magkabingkil sila sa akong katawhan; busa didto nagsugod ang mga gubat ug mga panagbingkil sa yuta.\n\n14 Kay, sa ikanapulog tulo nga tuig sa akong paghari sa yuta sa Nephi, layo sa habagatang yuta sa Shilom, dihang ang akong katawhan nagpainom ug nagpakaon sa ilang mga gagmayng kahayopan, ug nagtikad sa ilang kayutaan, usa ka bagâ nga panon sa mga Lamanita misulong kanila ug misugod sa pagpatay kanila, ug mikuha sa ilang mga gagmayng kahayopan, ug sa mga mais sa ilang kaumahan.\n\n15 Oo, ug nahitabo nga nanglayas sila, ang tanan nga wala madakpi, bisan didto sa siyudad sa Nephi, ug nangayo kanako og panalipod.\n\n16 Ug nahitabo nga gisangkapan nako sila og mga gapasan, ug mga panâ, mga espada, ug mga sundang, ug mga bunal, ug mga saplong, ug sa tanang matang sa mga hinagiban nga among mamugna, ug misulong ako ug ang akong katawhan sa mga Lamanita aron sa pagpakiggubat.\n\n17 Oo, pinaagi sa kusog sa Ginoo miasdang kami aron sa pagpakiggubat batok sa mga Lamanita; kay ako ug ang akong katawhan nangamuyo sa hilabihan sa Ginoo nga luwason niya kami gikan sa mga kamot sa among mga kaaway, kay nahigmata kami sa usa ka panumdoman bahin sa pagkaluwas sa among mga amahan.\n\n18 Ug naminaw gayod ang Dios sa among mga pangamuyo ug mitubag gayod sa among mga pag-ampo; ug misulong kami dala ang iyang kusog; oo, misulong gayod kami batok sa mga Lamanita, ug sulod sa usa ka adlaw ug usa ka gabii nakapatay gayod kami og tulo ka libo ug kap-atan og tulo; gipatay gayod namo sila gani hangtod nga naabog namo sila gikan sa among yuta.\n\n19 Ug ako mismo, gamit ang kaugalingon nakong mga kamot, mitabang gayod sa paglubong sa ilang mga patay. Ug tan-awa, sa among dako nga kasubo ug pagbangotan, duha ka gatos ug kapitoan og siyam sa among kaigsoonan ang napatay.\n\n", "mosiah 10": "[center][font_size=26]Kapitulo 10[/font_size][/center]\n\n[i]Si Hari Laman namatay—Ang iyang katawhan mga luog ug bangis ug nagtuo sa sayop nga mga tradisyon—Si Zeniff ug ang iyang katawhan midaog batok kanila. Mga 187–160 B.C.[/i]\n\n1 Ug nahitabo nga gisugdan na usab namo ang pagtukod sa gingharian ug gisugdan na usab namo ang pagpanag-iya sa yuta uban sa kalinaw. Ug mimando ako sa paghimo og mga hinagiban sa gubat sa tanang matang, aron pinaagi niana makaangkon ko og hinagiban alang sa akong katawhan sa higayon nga ang mga Lamanita moabot na usab aron makiggubat sa akong katawhan.\n\n2 Ug mibutang ako og mga bantay libot sa yuta, aron makabantay kami kon ang mga Lamanita mosulong na usab kanamo ug mopatay kanamo; ug sa ingon niana gipabantayan gayod nako ang akong katawhan ug ang akong mga gagmayng kahayopan, ug gipanalipdan sila nga dili mahulog sa mga kamot sa among mga kaaway.\n\n3 Ug nahitabo nga among napanunod ang yuta sa among mga amahan sulod sa daghang katuigan, oo, sulod sa gidugayon nga kawhaan og duha ka tuig.\n\n4 Ug mimando ako nga ang mga lalaki motikad sa yuta, ug motanom sa tanang matang sa lugas ug sa tanang matang sa bunga.\n\n5 Ug mimando ako nga ang mga babaye maglalik, ug magtrabaho, ug motrabaho, ug mobuhat sa tanang matang sa sida nga panapton, oo, ug sa panapton sa matag matang, aron among masangkapan ang among pagkahubo; ug sa ingon niana miuswag kami sa yuta—sa ingon niana padayon kami nga adunay kalinaw sa yuta sulod sa gidugayon nga kawhaan og duha ka tuig.\n\n6 Ug nahitabo nga si hari Laman namatay, ug ang iyang anak nga lalaki misugod sa paghari puli kaniya. Ug misugod siya sa paghulhog sa iyang katawhan sa pagbatok sa akong katawhan; busa misugod sila sa pagpangandam alang sa gubat, ug pagsulong aron sa pagpakiggubat batok sa akong katawhan.\n\n7 Apan mipadala ako og mga espiya libot sa yuta sa Shemlon, aron mahibaloan nako ang ilang pagpangandam, aron ako makabantay batok kanila, aron dili sila kalit nga mosulong sa akong katawhan ug mopatay kanila.\n\n8 Ug nahitabo nga misulong sila sa amihanang yuta sa Shilom, kauban sa ilang bagâ nga panon, mga lalaki nga armado sa mga gapasan, ug mga panâ, ug mga espada, ug mga sundang, ug mga bato, ug mga saplong; ug nagpakagis sila sa ilang mga ulo nga sila nahimong mga upaw; ug nagbakos sila og panit nga bakos sa ilang mga bat-ang.\n\n9 Ug nahitabo nga mimando ako nga ang mga babaye ug ang mga anak sa akong katawhan pagatagoan didto sa kamingawan; ug mimando usab ako nga ang tanang tigulang nga lalaki nga makadala pa og mga hinagiban, ug usab ang tanan nakong batan-ong mga lalaki nga makahibalong modala og hinagiban, kinahanglan magpundok sila aron sa pagpakiggubat batok sa mga Lamanita; ug ako mipahiluna kanila sa ilang mga dapit, matag tawo sumala sa iyang panuigon.\n\n10 Ug nahitabo nga miadto kami aron sa pagpakiggubat batok sa mga Lamanita; ug ako, gani ako, sa akong katigulangon, miadto aron sa pagpakiggubat batok sa mga Lamanita. Ug nahitabo nga miadto kami dala ang kusog sa Ginoo ngadto sa gubat.\n\n11 Karon, ang mga Lamanita walay nahibaloan mahitungod sa Ginoo, ni sa gahom sa Ginoo, busa misalig sila sa ilang kaugalingong kusog. Apan mga kusgan sila nga katawhan, sumala sa kusog sa kalalakin-an.\n\n12 Mga luog sila, ug bangis, ug uhaw sa dugo nga katawhan, nga nagtuo sa tradisyon sa ilang mga amahan, nga mao kini—Nagtuo nga giabog sila gikan sa yuta sa Jerusalem tungod sa mga sayop nga binuhatan sa ilang mga amahan, ug nga sila gidaogdaog sa ilang kaigsoonan didto sa kamingawan, ug nga sila gidaogdaog usab samtang nagtabok sa dagat;\n\n13 Ug usab, nga sila gidaogdaog samtang didto sa yuta sa ilang unang kabilin, human sila makatabok sa dagat, ug kining tanan tungod kay si Nephi mas nagmatinud-anon sa pagtuman sa mga sugo sa Ginoo—busa gipalabi siya sa Ginoo, kay gidungog sa Ginoo ang iyang mga pag-ampo ug gitubag kini, ug siya ang nangulo sa ilang pagpanaw sa kamingawan.\n\n14 Ug ang iyang kaigsoonan nasuko kaniya tungod kay wala sila makasabot sa mga pamaagi sa Ginoo; nasuko usab sila kaniya didto sa kadagatan tungod kay gipatig-a nila ang ilang mga kasingkasing batok sa Ginoo.\n\n15 Ug usab, nasuko sila kaniya dihang nangabot sila sa gisaad nga yuta, tungod kay miingon sila nga giilog niya ang pagdumala sa katawhan gikan sa ilang mga kamot; ug nagtinguha sila sa pagpatay kaniya.\n\n16 Ug usab, nasuko sila kaniya tungod kay mibiya siya padulong sa kamingawan dihang gisugo siya sa Ginoo, ug gidala ang mga talaan nga gikulit sa mga palid nga tumbaga, kay miingon sila nga nangawat siya kanila.\n\n17 Ug sa ingon niini gitudloan nila ang ilang mga anak nga kinahanglan sila nga magdumot kanila, ug kinahanglan nga sila mopatay kanila, ug kinahanglan nga sila motulis ug molungkab kanila, ug buhaton ang tanan nilang mahimo sa paglaglag kanila; busa sila adunay walay kataposang kasilag ngadto sa mga anak ni Nephi.\n\n18 Niini gayod nga hinungdan nga si hari Laman, pinaagi sa iyang pagkamalimbongon, ug pagkamalipoton, ug sa iyang madanihong mga saad, milingla kanako, nga gidala nako kining akong katawhan dinhi niini nga yuta, aron sila molaglag kanila; oo, ug kami nag-antos niini sa daghang katuigan sa yuta.\n\n19 Ug karon ako, si Zeniff, human makasulti niining tanan nga butang ngadto sa akong katawhan mahitungod sa mga Lamanita, miagni ako kanila nga makiggubat gamit ang ilang kusog, mobutang sa ilang pagsalig sa Ginoo; busa, nakig-away kami kanila, sa inatubangay.\n\n20 Ug nahitabo nga naabog namo sila pag-usab paggawas sa among yuta; ug mipatay kami kanila sa grabeng pagpatay, gani daghan kaayo nga dili namo sila maihap.\n\n21 Ug nahitabo nga namalik na usab kami sa kaugalingon namong yuta, ug ang akong katawhan misugod na usab sa pag-atiman sa ilang mga gagmayng kahayopan, ug sa pagtikad sa ilang yuta.\n\n22 Ug karon ako, kay tigulang na, mitugyan sa akong gingharian ngadto sa usa sa akong mga anak nga lalaki; busa, ako wala nay dugang ikasulti. Ug hinaot nga ang Ginoo mopanalangin sa akong katawhan. Amen.\n\n", "mosiah 11": "[center][font_size=26]Kapitulo 11[/font_size][/center]\n\n[i]Si Hari Noah nangulo sa kadaotan—Gikalipay niya sa hilabihan ang sobrang paglingaw-lingaw sa kinabuhi kauban sa iyang mga asawa ug mga puyo-puyo—Gitagna ni Abinadi nga ang katawhan pagadad-on ngadto sa pagkaulipon—Ang iyang kinabuhi gitinguhang kutloon ni Hari Noah. Mga 160–150 B.C.[/i]\n\n1 Ug karon nahitabo nga gitugyan ni Zeniff ang gingharian ngadto kang Noah, usa sa iyang mga anak nga lalaki; busa misugod si Noah sa paghari puli kaniya; ug wala siya mosunod sa pamaagi sa iyang amahan.\n\n2 Kay tan-awa, wala siya magtuman sa mga sugo sa Dios, apan naglakaw siya subay sa mga tinguha sa iyang kaugalingong kasingkasing. Ug daghan siya og asawa ug mga puyo-puyo. Ug gipahinabo niya nga makasala ang iyang katawhan, ug sa pagbuhat sa butang nga salawayon sa panan-aw sa Ginoo. Oo, ug mibuhat sila og mga pakighilawas nga adunay bayad ug tanan nga matang sa kadaotan.\n\n3 Ug mipahamtang siya og buhis nga ikalimang bahin sa tanan nilang gipanag-iya, ikalimang bahin sa ilang bulawan ug sa ilang pilak, ug ikalimang bahin sa ilang ziff, ug sa ilang kobre, ug sa ilang tumbaga ug sa ilang puthaw; ug ikalimang bahin sa ilang mga linaming; ug usab ikalimang bahin sa tanan nilang mga lugas.\n\n4 Ug kining tanan gigamit niya aron ibuhi sa iyang kaugalingon, ug sa iyang mga asawa ug sa iyang mga puyo-puyo; ug usab sa iyang mga pari, ug sa ilang mga asawa ug sa ilang mga puyo-puyo; sa ingon niini nausab niya ang mga kalihokan sa gingharian.\n\n5 Kay gipanangtang niya ang tanang pari nga gipahimutang sa iyang amahan, ug mipili og mga bag-o puli kanila, sama sa mga tawo nga gibayaw sa garbo sa ilang mga kasingkasing.\n\n6 Oo, ug sa ingon niana gisuportahan sila sa ilang pagkatapolan, ug sa ilang pagsimba og mga dios-dios, ug sa ilang mga pakighilawas nga adunay bayad, pinaagi sa mga buhis nga gipahamtang ni hari Noah sa iyang katawhan; sa ingon niini ang katawhan naghago sa hilabihan aron isuporta sa pagkadaotan.\n\n7 Oo, ug nahimo usab silang mga tigsimba og mga dios-dios, tungod kay nalingla sila sa walay pulos ug maulog-ulogon nga mga pulong sa hari ug sa mga pari; kay namulong man sila og maulog-ulogon nga mga butang ngadto kanila.\n\n8 Ug nahitabo nga mitukod si hari Noah og daghang maanindot ug dagkong mga gambalay; ug gidayan-dayanan niya kini og maanindot nga pagkapanday nga mga kahoy, ug sa tanang matang sa mahalon nga mga butang, sa bulawan, ug pilak, ug puthaw, ug tumbaga, ug ziff, ug kobre;\n\n9 Ug mitukod usab siya alang kaniya og usa ka dakong palasyo, ug usa ka trono sa tunga-tunga niana, kining tanan hinimo sa maanindot nga kahoy ug gidayandayanan og bulawan ug pilak ug sa mahalon nga mga butang.\n\n10 Ug mimando usab siya nga ang iyang mga trabahante mobuhat sa tanang matang sa maanindot nga pagkabuhat sulod sa mga bongbong sa templo, nga gikan sa maanindot nga kahoy, ug sa kobre, ug sa tumbaga.\n\n11 Ug ang mga lingkoranan nga gilain alang sa labaw nga mga pari, nga labaw sa tanang lingkoranan, iyang gidayandayanan og puro nga bulawan; ug mimando siya sa pagbuhat og sad-ayanan, aron ikakapahulay nila ang ilang mga lawas ug ang ilang mga bukton niana samtang mamulong sila og mga bakak ug walay pulos nga mga pulong ngadto sa iyang katawhan.\n\n12 Ug nahitabo nga mitukod siya og usa ka tore duol sa templo; oo, usa ka taas kaayo nga tore, gani hilabihan ka taas nga siya makabarog sa ibabaw niini ug matan-aw ang yuta sa Shilom, ug usab ang yuta sa Shemlon, nga gipanag-iya sa mga Lamanita; ug gani makatan-aw siya sa tanang kayutaan libot niini.\n\n13 Ug nahitabo nga mimando siya sa pagtukod og daghang gambalay sa yuta sa Shilom; ug mimando siya nga usa ka dako nga tore ang tukoron sa amihan nga bungtod sa yuta sa Shilom, nga gihimong usa ka pahulayan alang sa mga anak ni Nephi niadtong panahon nga sila milayas gikan sa yuta; ug gihimo niya kini gamit ang katigayonan nga iyang naangkon pinaagi sa buhis sa iyang katawhan.\n\n14 Ug nahitabo nga gipahimutang niya ang iyang kasingkasing diha sa iyang mga katigayonan, ug gigahin niya ang iyang panahon sa sobrang paglingaw-lingaw sa kinabuhi kauban sa iyang mga asawa ug sa iyang mga puyo-puyo; ug mao usab sa iyang mga pari nga migahin sa ilang panahon kauban sa mga babaye nga nagbaligya sa ilang dungog.\n\n15 Ug nahitabo nga mitanom siya og mga ubas libot sa yuta; ug mitukod siya og mga intosan sa bino, ug mihimo og daghang bino; ug busa nahimo siyang palainom, ug mao usab ang iyang katawhan.\n\n16 Ug nahitabo nga ang mga Lamanita misugod sa pagsulong sa iyang katawhan, sa ginagmay nilang pundok, ug sa pagpatay kanila diha sa ilang mga umahan, ug samtang nagtugway sila sa ilang mga gagmayng kahayopan.\n\n17 Ug si hari Noah mipadala og mga bantay libot sa yuta aron dili sila makapaduol; apan wala siya magpadala og igong gidaghanon, ug ang mga Lamanita misulong kanila ug mipatay kanila, ug miabog sa daghan sa ilang mga gagmayng kahayopan paggawas sa yuta; sa ingon niana ang mga Lamanita misugod sa paglaglag kanila, ug sa pagpahamtang sa ilang kapungot kanila.\n\n18 Ug nahitabo nga si hari Noah mipadala sa iyang kasundalohan batok kanila, ug miabog kanila pagbalik, o sila miabog kanila og balik sulod sa mubo nga panahon; busa, namalik sila nga nagmalipayon sa ilang nailog.\n\n19 Ug karon, tungod niining dako nga kadaogan, gibayaw sila sa garbo sa ilang mga kasingkasing; gipasigarbo gayod nila ang ilang kaugalingong kusog, nag-ingon nga ang ilang kalim-an makabarog batok sa liboan ka Lamanita; ug sa ingon niana sila nagmapagarbohon, ug gikalipay gayod nila ang dugo, ug ang pagpaagas sa dugo sa ilang kaigsoonan, ug gumikan kini sa kadaotan sa ilang hari ug mga pari.\n\n20 Ug nahitabo nga dihay tawo taliwala kanila kansang ngalan mao si Abinadi; ug miadto siya taliwala kanila, ug misugod sa pagpanagna, nga nag-ingon: Tan-awa, sa ingon niini miingon ang Ginoo, ug sa ingon niini siya misugo kanako, nga nag-ingon, Lakaw, ug sultihi kini nga katawhan, sa ingon niini miingon ang Ginoo—Alaot kini nga katawhan, kay nakakita ako sa ilang mga pagkasalawayon, ug sa ilang pagkadaotan, ug sa ilang mga pakighilawas nga adunay bayad; ug gawas kon sila maghinulsol silotan nako sila sa akong kasuko.\n\n21 Ug gawas kon maghinulsol sila ug mobalik sa Ginoo nga ilang Dios, tan-awa, ako silang itugyan ngadto sa mga kamot sa ilang mga kaaway; oo, ug dad-on sila sa pagkaulipon; ug pagasakiton sila pinaagi sa kamot sa ilang mga kaaway.\n\n22 Ug mahitabo nga masayod sila nga ako mao ang Ginoo nga ilang Dios, ug ako usa ka abubhoan nga Dios, nga mosilot sa sayop nga mga binuhatan sa akong katawhan.\n\n23 Ug mahitabo nga gawas kon kini nga katawhan maghinulsol ug mobalik sa Ginoo nga ilang Dios, dad-on sila sa pagkaulipon; ug walay moluwas kanila, gawas sa Ginoo nga Labing Makagagahom nga Dios.\n\n24 Oo, ug mahitabo nga kon mangamuyo sila kanako maglangan ako sa pagtubag sa ilang mga pangamuyo; oo, ug ako motugot nga sakiton sila sa ilang mga kaaway.\n\n25 Ug gawas kon maghinulsol sila nga magsul-ob og sapot nga sako ug mga abo, ug mangamuyo sa hilabihan ngadto sa Ginoo nga ilang Dios, dili ako maminaw sa ilang mga pag-ampo, dili ako moluwas kanila gikan sa ilang mga kasakit; ug sa ingon niini misulti ang Ginoo, ug sa ingon niini siya misugo kanako.\n\n26 Karon nahitabo nga sa dihang nasulti ni Abinadi kini nga mga pulong ngadto kanila nangasuko sila kaniya, ug nagtinguha sa paghunos sa iyang kinabuhi; apan ang Ginoo miluwas kaniya gikan sa ilang mga kamot.\n\n27 Karon sa dihang si hari Noah nakadungog sa mga pulong nga gisulti ni Abinadi ngadto sa katawhan, nasuko usab siya; ug miingon siya: Kinsa ba si Abinadi, nga ako ug ang akong katawhan iyang pagahukman, o kinsa ba ang Ginoo, nga magdala og hilabihan nga kasakit sa akong katawhan?\n\n28 Mandoan ko kamo sa pagdala ni Abinadi dinhi, aron patyon nako siya, kay nasulti niya kining mga butanga aron iyang mahulhogan ang akong katawhan sa pagkasuko sa usag usa, ug aron makamugna og panagbingkil taliwala sa akong katawhan; busa patyon nako siya.\n\n29 Karon ang mga mata sa katawhan nabutaan; busa gipatig-a nila ang ilang mga kasingkasing batok sa mga pulong ni Abinadi, ug nagtinguha sila gikan niadtong panahona sa pagdakop kaniya. Ug si hari Noah mipatig-a sa iyang kasingkasing batok sa pulong sa Ginoo, ug wala maghinulsol sa iyang mga daotan nga binuhatan.\n\n", "mosiah 12": "[center][font_size=26]Kapitulo 12[/font_size][/center]\n\n[i]Si Abinadi gibilanggo tungod sa pagpanagna sa kalaglagan sa katawhan ug sa kamatayon ni Hari Noah—Ang mini nga mga pari mikutlo sa mga kasulatan ug nagpakaaron-ingnon nga nagtuman sa balaod ni Moises—Si Abinadi nagsugod sa pagtudlo kanila sa Napulo ka Sugo. Mga 148 B.C.[/i]\n\n1 Ug nahitabo nga human sa duha ka tuig nga si Abinadi miabot taliwala kanila nga nagtakoban, nga wala sila makaila kaniya, ug misugod sa pagpanagna taliwala kanila, nga nag-ingon: Sa ingon niini misugo ang Ginoo kanako, nga nag-ingon—Abinadi, lakaw ug panagna ngadto niining akong katawhan, kay nagpatig-a sila sa ilang mga kasingkasing batok sa akong mga pulong; wala sila maghinulsol sa ilang mga daotang buhat; busa, silotan ko sila sa akong kasuko, oo, sa mapintas nako nga kasuko silotan ko sila sa ilang mga sayop nga binuhatan ug mga pagkasalawayon.\n\n2 Oo, pagkaalaot niini nga henerasyon! Ug ang Ginoo miingon kanako: Ituyhad ang imong kamot ug panagna, nga mag-ingon: Sa ingon niini miingon ang Ginoo, mahitabo nga kini nga henerasyon, tungod sa ilang mga sayop nga binuhatan, mahimong mga ulipon, ug pagahampakon sa aping; oo, ug pagaabogon sa mga tawo, ug pagapatyon; ug ang mga langgam sa kahanginan nga magdadagit, ug ang mga iro, oo, ug ang mga ihalas nga mananap, molamoy sa ilang mga unod.\n\n3 Ug mahitabo nga ang kinabuhi ni hari Noah isipon nga sama sa usa ka sapot sa mainit nga hudno; kay iyang masayran nga ako mao ang Ginoo.\n\n4 Ug mahitabo nga mopasakit ako niini nga akong katawhan pinaagi sa mahapdos nga mga kasakit, oo, pinaagi sa kagutom ug sa kamatay; ug ipahitabo nako nga magtiyabaw sila sa tibuok adlaw.\n\n5 Oo, ug ipahitabo nako nga makaangkon sila og mga palas-onon nga igaid diha sa ilang mga bukobuko; ug pagaabogon sila sama sa amang nga asno.\n\n6 Ug mahitabo nga magpadala ako og ulan nga yelo taliwala kanila, ug kini mosakit kanila; ug sila usab hampakon sa hangin sa silangan; ug ang mga insekto modagsang usab sa ilang yuta, ug molamoy sa ilang lugas.\n\n7 Ug sakiton sila pinaagi sa grabeng kamatay—ug kining tanan buhaton nako tungod sa ilang mga sayop nga binuhatan ug mga pagkasalawayon.\n\n8 Ug mahitabo nga gawas kon maghinulsol sila ako molaglag kanila sa hingpit gikan sa ibabaw sa yuta; bisan pa magbilin sila og talaan, ug ampingan ko kini alang sa ubang mga nasod nga makapanag-iya sa yuta; oo, gani buhaton ko kini aron akong ikabutyag ang mga pagkasalawayon niini nga katawhan ngadto sa ubang mga nasod. Ug daghang butang ang gipanagna ni Abinadi batok niini nga katawhan.\n\n9 Ug nahitabo nga nasuko sila kaniya; ug gidakop nila siya ug gidala siya nga ginapos atubangan sa hari, ug miingon ngadto sa hari: Tan-awa, nagdala kami og tawo sa imong atubangan kinsa nanagna og daotan mahitungod sa imong katawhan, ug nag-ingon nga ang Dios molaglag kanila.\n\n10 Ug nanagna usab siya og daotan mahitungod sa imong kinabuhi, ug nag-ingon nga ang imong kinabuhi mahisama sa sapot diha sa hudno sa kalayo.\n\n11 Ug usab, miingon siya nga ikaw mahisama sa dagami, gani sama sa laya nga dagami sa umahan, nga yatakyatakan ug tunobtunoban sa mga mananap.\n\n12 Ug usab, miingon siya nga mahisama ikaw sa mga bulak sa sampinit, nga, kon kini mainsakto na sa kahinog, kon ang hangin mohuyop, ipadpad kini sa ibabaw sa yuta. Ug nagpakaaron-ingnon siya nga ang Ginoo mao ang nagsulti niini. Ug miingon siya nga kining tanan mahitabo kanimo gawas kon ikaw maghinulsol, ug kini tungod sa imong mga pagkadaotan.\n\n13 Ug karon, O hari, unsa diay ang dako kaayong daotan nga imong nahimo, o unsa diay ang dagkong mga sala nga nabuhat sa imong katawhan, nga kami silotan man sa Dios o hukman niining tawhana?\n\n14 Ug karon, O hari, tan-awa, kami walay mga kasaypanan, ug ikaw, O hari, wala makasala; busa, kining tawhana namakak mahitungod kanimo, ug walay pulos ang iyang gipanagna.\n\n15 Ug tan-awa, mga lig-on kita, dili kita madala sa pagkaulipon, o madala nga bihag sa atong mga kaaway; oo, ug ikaw miuswag sa yuta, ug ikaw mouswag usab.\n\n16 Tan-awa, ania ang tawo, itugyan namo siya sa imong mga kamot; mahimo nimong buhaton diha kaniya kon unsay gihunahuna nimo nga maayo.\n\n17 Ug nahitabo nga si hari Noah mimando nga si Abinadi ibalhog sa bilanggoan; ug misugo siya nga ang mga pari magpundok sa ilang mga kaugalingon aron makahimo siya og usa ka katigoman uban nila kon unsay angay niyang buhaton kaniya.\n\n18 Ug nahitabo nga misulti sila ngadto sa hari: Dad-a siya dinhi aron masukitsukit namo siya; ug misugo ang hari nga dad-on siya sa ilang atubangan.\n\n19 Ug gisugdan nila ang pagpangutana kaniya, sa pagbitik kaniya aron makasulti siya og mga butang nga batok sa iyang kaugalingon, nga niana makakuha sila og ikapasangil kaniya; apan mitubag siya kanila sa walay kahadlok, ug gitubag niya ang tanan nilang mga pangutana, oo, ngadto sa ilang katingala; tungod kay iyang gitubag sila sa tanan nilang mga pangutana, ug milupig kanila sa tanan nilang mga pulong.\n\n20 Ug nahitabo nga usa kanila miingon kaniya: Unsa ang gipasabot sa mga pulong nga nasulat, ug gitudlo sa atong mga amahan, nga nag-ingon:\n\n21 Pagkaanindot sa mga kabukiran sa mga tiil kaniya nga nagdala og maayong mga balita; nga nagmantala og kalinaw; nga nagdala og maayong mga balita sa pagkamatarong; nga nagmantala sa kaluwasan; nga nag-ingon sa Zion, ang Inyong Dios naghari;\n\n22 Ang imong magbalantay mopataas sa tingog; pinaagi sa magkahiusang tingog sila manganta; kay magkakitaay sila sa panahon nga ibalik sa Ginoo ang Zion;\n\n23 Paglipay; panganta kamong tanan nga nangaguba nga dapit sa Jerusalem; kay gihupay sa Ginoo ang iyang katawhan, gitubos niya ang Jerusalem;\n\n24 Gipadayag sa Ginoo ang iyang balaan nga bukton sa mga mata sa tanang nasod, ug ang tanang lumulupyo sa yuta makakita sa kaluwasan sa atong Dios?\n\n25 Ug karon miingon si Abinadi ngadto kanila: Kamo ba mga pari, ug nagpakaaron-ingnon nga nagtudlo niini nga katawhan, ug nakasabot sa espiritu sa pagpanagna, apan nagtinguha nga mahibalo gikan kanako unsay gipasabot niining mga butanga?\n\n26 Sultihan ko kamo, alaot kamo tungod sa pagtuis sa pamaagi sa Ginoo! Kay kon kamo nakasabot niining mga butanga wala ninyo kini matudlo; busa, gituis ninyo ang pamaagi sa Ginoo.\n\n27 Wala ninyo gamita ang inyong mga kasingkasing aron sa pagsabot; busa, wala kamo magmaalamon. Busa, unsa ang inyong gitudlo niini nga katawhan?\n\n28 Ug miingon sila: Gitudlo namo ang balaod ni Moises.\n\n29 Ug miingon na usab siya ngadto kanila: Kon nagtudlo kamo sa balaod ni Moises ngano nga wala man ninyo kini tumana? Nganong gipahiluna man ninyo ang inyong mga kasingkasing diha sa mga katigayonan? Nganong nagbuhat man kamo og mga pakighilawas nga adunay bayad ug naggahin sa inyong kusog kauban sa mga tigbaligya og dungog, oo, ug nagtulod niining mga tawhana sa pagpakasala, hinungdan nga ang Ginoo mipadala kanako aron sa pagpanagna batok niini nga katawhan, oo, gani sa grabeng kadaotan batok niini nga katawhan?\n\n30 Wala ba kamo masayod nga nagsulti ako sa tinuod? Oo, nasayod kamo nga nagsulti ako sa tinuod; ug angay unta nga kamo mangurog sa atubangan sa Dios.\n\n31 Ug mahitabo nga silotan kamo tungod sa inyong mga pagkadaotan, kay miingon kamo nga nagtudlo kamo sa balaod ni Moises. Ug unsay inyong nahibaloan mahitungod sa balaod ni Moises? Ang kaluwasan moabot ba pinaagi sa balaod ni Moises? Unsay inyong ikasulti?\n\n32 Ug mitubag sila ug miingon nga ang kaluwasan miabot gayod tungod sa balaod ni Moises.\n\n33 Apan karon si Abinadi miingon kanila: Nasayod ako nga kon tumanon ninyo ang mga sugo sa Dios kamo maluwas; oo, kon tumanon ninyo ang mga sugo nga gisulti sa Ginoo kang Moises didto sa bukid sa Sinai, nga nag-ingon:\n\n34 Ako ang Ginoo nga inyong Dios, kinsa midala kaninyo gikan sa yuta sa Ehipto, gikan sa balay sa pagkaulipon.\n\n35 Dili kamo magbaton og lain nga Dios gawas kanako.\n\n36 Dili kamo magbuhat alang kaninyo og bisan unsa nga kinulit nga larawan, o bisan unsa nga may pagkasama sa bisan unsa nga butang nga anaa ibabaw sa langit, o mga butang nga anaa sa ubos sa yuta.\n\n37 Karon si Abinadi miingon kanila, Gibuhat ba ninyo kining tanan? Sultihan ko kamo, Wala, wala ninyo kini mabuhat. Ug nagtudlo ba kamo niini nga katawhan nga kinahanglan nilang buhaton kining tanan nga butang? Sultihan ko kamo, Wala, wala ninyo kini mabuhat.\n\n", "mosiah 13": "[center][font_size=26]Kapitulo 13[/font_size][/center]\n\n[i]Si Abinadi gipanalipdan pinaagi sa balaan nga gahom—Gitudlo niya ang Napulo ka Sugo—Ang kaluwasan dili moabot pinaagi sa balaod ni Moises lamang—Ang Dios mismo mohimo og usa ka pag-ula ug motubos sa Iyang katawhan. Mga 148 B.C.[/i]\n\n1 Ug karon sa dihang nadungog sa hari kini nga mga pulong, giingnan niya ang iyang mga pari: Ipalayo kining tawhana, ug patya siya; kay unsay atong makuha gikan kaniya, nga buang man siya.\n\n2 Ug mibarog sila ug misulay sa pagdakop kaniya; apan misukol siya kanila, ug misulti ngadto kanila:\n\n3 Ayaw ako og hikapa, kay silotan kamo sa Dios kon inyong idapat ang inyong mga kamot ngari kanako, kay wala pa ako makasulti sa mensahe nga gisugo sa Ginoo nga akong isulti; wala pa usab nako ikasulti kaninyo ang inyong gihangyo nga akong isulti; busa, ang Dios dili motugot nga ako mamatay niining higayona.\n\n4 Apan kinahanglan nga akong tumanon ang mga sugo nga gisugo sa Dios kanako; ug tungod kay gisultihan ko kamo sa kamatuoran nangasuko kamo kanako. Ug usab, tungod kay gisulti nako ang pulong sa Dios inyo akong gihukman nga buang ako.\n\n5 Karon nahitabo nga human nasulti ni Abinadi kini nga mga pulong nga ang katawhan ni hari Noah wala na mangahas sa pagdakop kaniya, kay ang Espiritu sa Ginoo diha kaniya; ug ang iyang nawong mihayag sa hilabihan nga kasanag, gani sama kang Moises samtang didto sa bukid sa Sinai, samtang nakigsulti sa Ginoo.\n\n6 Ug namulong siya uban sa gahom ug awtoridad gikan sa Dios; ug gipadayon niya ang iyang mensahe nga nag-ingon:\n\n7 Nakita ninyo nga kamo walay gahom sa pagpatay kanako, busa akong taposon ang akong mensahe. Oo, ug akong gibati nga kini misamad kaninyo sa inyong mga kasingkasing tungod kay gisultihan ko kamo sa kamatuoran mahitungod sa inyong sayop nga mga binuhatan.\n\n8 Oo, ug ang akong mga pulong mipuno kaninyo sa kahibulong ug katingala, ug kasuko.\n\n9 Apan taposon nako ang akong mensahe; ug unya dili na igsapayan kon asa ako moadto, kon mahitabo nga ako maluwas.\n\n10 Apan mao lamang kini ang akong ikasulti kaninyo, kon unsa man ang inyong buhaton kanako, human niini, mahimo kining usa ka panig-ingnan ug paghulagway sa mga butang nga moabot.\n\n11 Ug karon akong basahon diha kaninyo ang nahibilin sa mga sugo sa Dios, kay nakita nako nga wala kini mahisulat sa inyong mga kasingkasing; nakita nako nga gitun-an ninyo ug gitudlo ang pagkadaotan hapit sa tibuok ninyong kinabuhi.\n\n12 Ug karon, hinumdomi ninyo nga gisulti ko kaninyo: Ayaw kamo pagbuhat alang sa inyong kaugalingon og bisan unsa nga kinulit nga larawan, o bisan unsa nga may pagkasama sa mga butang nga anaa sa langit, o anaa sa ilawom sa yuta, o anaa sa tubig ilawom sa yuta.\n\n13 Ug usab: Ayaw kamo pagyukbo niini, ayaw pag-alagad niini; kay Ako ang Ginoo nga inyong Dios usa ka abubhoan nga Dios, nga nagsilot sa mga sayop nga binuhatan sa mga amahan ngadto sa mga anak, ngadto sa ikatulo ug ikaupat ka henerasyon kanila nga nagdumot kanako;\n\n14 Ug nagpakita og kaluoy sa mga liboan kanila nga nahigugma kanako ug nagtuman sa akong mga sugo.\n\n15 Ayaw ninyo gamita ang ngalan sa Ginoo nga inyong Dios sa pagpasipala; kay dili isipon sa Ginoo nga walay sala ang mogamit sa iyang ngalan sa pagpasipala.\n\n16 Hinumdomi ang adlaw nga igpapahulay, sa pagbalaan niini.\n\n17 Unom ka adlaw kamong maghago, ug buhaton ang tanan ninyong buluhaton;\n\n18 Apan sa ikapitong adlaw, nga igpapahulay sa Ginoo nga inyong Dios, ayaw kamo pagbuhat og bisan unsa nga buhat, kamo, ni ang inyong anak nga lalaki, ni ang inyong anak nga babaye, ang inyong sulugoon nga lalaki, ni ang inyong sulugoon nga babaye, ni ang inyong baka, ni ang dumuduong nga anaa sa sulod sa inyong mga ganghaan;\n\n19 Kay sa sulod sa unom ka adlaw gihimo sa Ginoo ang langit ug ang yuta, ug ang dagat, ug ang tanan nga anaa niini; mao nga gipanalanginan sa Ginoo ang adlaw nga igpapahulay, ug gibalaan kini.\n\n20 Tahora ang inyong amahan ug ang inyong inahan, aron ang inyong mga adlaw malugwayan diha sa yuta nga gihatag kaninyo sa Ginoo nga inyong Dios.\n\n21 Ayaw kamo pagpatay.\n\n22 Ayaw kamo panapaw. Ayaw kamo pangawat.\n\n23 Ayaw kamo pagsaksi og bakak batok sa inyong silingan.\n\n24 Ayaw kamo pagkaibog sa balay sa inyong silingan, ayaw kamo pagkaibog sa asawa sa inyong silingan, o sa iyang sulugoon nga lalaki, o sa iyang sulugoon nga babaye, o sa iyang baka, o sa iyang asno, o sa bisan unsa nga gipanag-iya sa inyong silingan.\n\n25 Ug nahitabo nga dihang gitapos ni Abinadi kini nga mga pulong misulti siya kanila: Gitudloan ba ninyo kining mga tawhana nga kinahanglan silang mobuhat sa tanan niining mga butanga aron makatuman niini nga mga sugo?\n\n26 Sultihan ko kamo, Wala; kay kon inyo pa kining nahimo, ang Ginoo dili unta mosugo kanako sa pag-anhi dinhi ug sa pagpanagna og dili maayong mga butang kabahin niini nga katawhan.\n\n27 Ug karon miingon kamo nga ang kaluwasan moabot pinaagi sa balaod ni Moises. Sultihan ko kamo nga kinahanglan ninyong tumanon ang balaod ni Moises sa pagkakaron; apan sultihan ko kamo, nga moabot ang panahon nga dili na kinahanglanon ang pagtuman sa balaod ni Moises.\n\n28 Ug dugang pa, sultihan ko kamo, nga ang kaluwasan dili moabot pinaagi sa balaod lamang; ug kon dili pa tungod sa pag-ula, nga pagahimoon mismo sa Dios alang sa mga sala ug mga sayop nga binuhatan sa iyang katawhan, nga sila dili kapugngan nga malaglag gayod, bisan pa sa balaod ni Moises.\n\n29 Ug karon sultihan ko kamo nga gikinahanglan kaayo kaniadto nga adunay balaod nga ihatag ngadto sa mga anak ni Israel, oo, gani higpit kaayo nga balaod; kay sila mga tikig og liog nga katawhan, dali nga makahimo og pagkadaotan, ug dugay nga makahinumdom sa Ginoo nga ilang Dios;\n\n30 Busa adunay balaod nga gihatag kanila, oo, balaod alang sa mga buluhaton ug sa mga ordinansa, balaod nga higpit gayod nilang pagasundon sa matag adlaw, aron padayon silang makahinumdom sa Dios ug sa ilang katungdanan ngadto kaniya.\n\n31 Apan tan-awa, sultihan ko kamo, nga tanan kini nga butang maoy mga paghulagway sa mga butang nga moabot.\n\n32 Ug karon, nakasabot ba sila sa balaod? Sultihan ko kamo, Wala, dili ang tanan kanila nakasabot sa balaod; ug tungod kini sa pagkatig-a sa ilang mga kasingkasing; kay wala man sila makasabot nga walay si bisan kinsang tawo nga maluwas gawas kon kini pinaagi sa pagtubos sa Dios.\n\n33 Kay tan-awa, wala ba managna si Moises ngadto kanila mahitungod sa pag-anhi sa Mesiyas, ug nga ang Dios motubos sa iyang katawhan? Oo, ug gani ang tanan nga propeta nga nakapanagna sukad pa sa sinugdanan sa kalibotan—wala ba sila makapamulong og kapin o kulang kabahin niining mga butanga?\n\n34 Wala ba sila moingon nga ang Dios sa iyang kaugalingon manaog taliwala sa katawhan, ug ipakita ang iyang kaugalingon gamit ang dagway sa usa ka tawo, ug molakaw dala ang talagsaong gahom ibabaw sa yuta?\n\n35 Oo, ug wala ba usab sila moingon nga ipahitabo niya ang pagkabanhaw sa mga patay, ug nga siya mismo, daogdaogon ug sakiton?\n\n", "mosiah 14": "[center][font_size=26]Kapitulo 14[/font_size][/center]\n\n[i]Namulong si Isaias susama sa Mesiyas—Ang pagpaubos ug mga pag-antos sa Mesiyas gitakda—Gihimo Niya ang Iyang kalag nga usa ka paghalad alang sa sala ug gihimo ang pagpangamuyo alang sa mga malapason—Itandi sa Isaias 53. Mga 148 B.C.[/i]\n\n1 Oo, wala ba mag-ingon si Isaias: Kinsa ang mituo sa atong gibalita, ug kang kinsa gipadayag ang gahom sa Ginoo?\n\n2 Kay siya magdako sa iyang presensya sama sa usa ka linghod nga tanom, ug sama sa usa ka gamot gikan sa uga nga yuta; siya walay madanihong panagway o kaambongan; ug kon makita nato siya walay katahom nga siya angay natong tinguhaon.\n\n3 Gitamay siya ug gisalikway sa mga tawo; tawo nga adunay mga kasub-anan, ug sinati sa kagul-anan; ug kita milingiw sa atong mga nawong gikan kaniya; gitamay siya, ug kita wala motahod kaniya.\n\n4 Tinuod gayod nga gipas-an niya ang atong mga kagul-anan, ug gidala ang atong mga kasub-anan; bisan pa man, ato siyang giisip nga dinaog-daog, sinilotan sa Dios, ug sinakit.\n\n5 Apan gisamaran siya alang sa atong mga kalapasan, gibun-og siya alang sa atong mga pagkadaotan; ang kastigo alang sa atong kalinaw iyang giantos; ug pinaagi sa iyang mga labod kita naayo.\n\n6 Tanan kita, sama sa karnero, nahisalaag; ang matag usa kanato nag-iyahay sa kaugalingong agianan; ug ang Ginoo mitugot nga siya ang mopas-an sa mga sayop nga binuhatan natong tanan.\n\n7 Gilisodlisod siya, ug gisakit siya, bisan pa niana wala siya mobuka sa iyang ba-ba; gidala siya sama sa usa ka nati nga karnero ngadto sa ihawan, ug sama sa karnero nga dili makatingog atubangan sa iyang magtutupi sa maong paagi wala siya mobuka sa iyang ba-ba.\n\n8 Gipagawas Siya gikan sa bilanggoan ug gikan sa hukmanan; ug kinsa ang moangkon nga iyang kaliwat? Kay giwagtang siya gikan sa yuta sa mga buhi; tungod sa mga kalapasan sa akong katawhan gidaogdaog siya.\n\n9 Ug namatay siya kauban sa mga daotan, ug nakig-ambit sa lubnganan sa adunahan sa iyang pagkamatay; kay siya wala makahimo og daotan, gani walay bisan unsa nga panglimbong sa iyang ba-ba.\n\n10 Bisan pa niana gikahimuot sa Ginoo ang pagbun-og kaniya; mitugot siya kaniya nga magsubo; sa panahon nga kamo mohimo sa iyang kalag nga usa ka halad alang sa sala iyang makita ang iyang binhi, lugwayan niya ang iyang mga adlaw, ug ang kabubut-on sa Ginoo mouswag sa iyang kamot.\n\n11 Makita niya ang pag-antos sa iyang kalag, ug malipay; pinaagi sa iyang kahibalo ang akong matarong nga sulugoon mohatag og kaangayan sa daghan; kay siya ang mopas-an sa ilang mga sayop nga binuhatan.\n\n12 Busa siya akong gahinan og bahin sa mga bantogan, ug bahinon niya ang mga nailog ngadto sa mga kusgan; tungod kay gibu-bo niya ang iyang kalag ngadto sa kamatayon; ug gilakip siya sa mga malapason; ug gipas-an niya ang mga sala sa daghan, ug nangamuyo alang sa mga malapason.\n\n", "mosiah 15": "[center][font_size=26]Kapitulo 15[/font_size][/center]\n\n[i]Sa unsang paagi nga si Kristo parehong Amahan ug Anak—Mangamuyo Siya ug mopas-an sa mga kalapasan sa Iyang katawhan—Sila ug ang tanan nga balaang mga propeta Iyang binhi—Iyang gipahitabo ang Pagkabanhaw—Ang gagmayng mga bata adunay kinabuhing dayon. Mga 148 B.C.[/i]\n\n1 Ug karon miingon si Abinadi kanila: Akong tuyo nga inyong masabtan nga ang Dios mismo sa iyang kaugalingon manaog taliwala sa katawhan, ug motubos sa iyang katawhan.\n\n2 Ug tungod kay nagpuyo man siya sa tawhanon nga lawas pagatawgon siya nga Anak sa Dios, ug kay gipaubos man ang unod sa kabubut-on sa Amahan, nahimong Amahan ug Anak—\n\n3 Amahan, tungod kay gipanamkon siya pinaagi sa gahom sa Dios; ug Anak, tungod sa unod; sa ingon niana nahimong Amahan ug Anak—\n\n4 Ug sila usa ka Dios, oo, nga mao gayod ang Mahangtorong Amahan sa langit ug sa yuta.\n\n5 Ug sa ingon niana ang unod nahimong ubos sa pagdumala sa Espiritu, o ang Anak ngadto sa Amahan, isip usa ka Dios, nag-antos og tentasyon, ug wala magpadaog sa mga tentasyon, apan mitugot nga ang iyang kaugalingon pagatamayon, ug kastigohon, ug isalikway, ug wala dawata sa iyang katawhan.\n\n6 Ug human niining tanan, human makahimo og daghang talagsaon nga mga milagro taliwala sa katawhan, dad-on siya, oo, gani sama sa giingon ni Isaias, sama sa usa ka karnero nga magpakahilom sa atubangan sa iyang magtutupi, sa maong paagi wala niya bukha ang iyang ba-ba.\n\n7 Oo, bisan pa niana siya pagadad-on, ilansang sa krus, ug patyon, ang unod mahimong ubos sa gahom sa kamatayon, ang kabubut-on sa Anak mahimong kabahin sa kabubut-on sa Amahan.\n\n8 Ug sa ingon niana ang Dios mibugto sa mga higot sa kamatayon, nga nakaangkon sa kadaogan batok sa kamatayon; naghatag sa Anak og gahom sa pagpangamuyo alang sa katawhan—\n\n9 Kay mikayab na sa langit, nga adunay kasingkasing sa kaluoy; kay napuno sa kaluoy ngadto sa mga anak sa mga tawo; nga nagbarog taliwala kanila ug sa kaangayan; nga mibugto sa mga higot sa kamatayon, nga gipatong sa iyang kaugalingon ang ilang mga pagkadaotan ug ang ilang mga kalapasan, nga mitubos kanila, ug mihatag sa mga gipangayo sa hustisya.\n\n10 Ug karon sultihan ko kamo, kinsa man ang moangkon nga iyang kaliwat? Tan-awa, sultihan ko kamo, nga sa dihang ang iyang kalag gihimo nga usa ka halad alang sa sala iyang makita ang iyang binhi. Ug karon unsay inyong ikasulti? Ug kinsa ang mahimo niyang binhi?\n\n11 Tan-awa sultihan ko kamo, nga kon si kinsa man ang nakadungog sa mga pulong sa mga propeta, oo, sa tanang balaan nga propeta nga nanagna mahitungod sa pag-anhi sa Ginoo—sultihan ko kamo, nga kadtong tanan nga mipatalinghog sa ilang mga pulong, ug mituo nga ang Ginoo motubos sa iyang katawhan, ug naglantaw nianang adlawa alang sa usa ka kapasayloan sa ilang mga sala, sultihan ko kamo, nga kini sila mao ang iyang mga binhi, o sila mao ang mga manununod sa gingharian sa Dios.\n\n12 Kay mao kini sila kang kinsang mga sala iyang gipas-an; mao kini sila kinsa iyang gipakamatyan, aron tubson sila gikan sa ilang mga kalapasan. Ug karon, dili ba sila iyang mga binhi?\n\n13 Oo, ug dili ba ang mga propeta, ang matag usa nga mibuka sa iyang ba-ba sa pagpanagna, nga wala mahulog ngadto sa kalapasan, ako nagpasabot sa tanang balaan nga propeta sukad sa sinugdanan sa kalibotan? Sultihan ko kamo nga sila ang iyang mga binhi.\n\n14 Ug mao kini sila ang nagmantala og kalinaw, nga nagdala og maayong balita sa pagkamatarong, kinsa nagmantala og kaluwasan; ug miingon ngadto sa Zion: Ang inyong Dios naghari!\n\n15 Ug pagkaanindot sa ilang mga tiil diha sa mga kabukiran!\n\n16 Ug usab, pagkaanindot sa mga tiil diha sa mga kabukiran niadtong nagmantala pa gihapon og kalinaw!\n\n17 Ug usab, pagkaanindot sa mga tiil diha sa mga kabukiran niadtong kinsa human niini momantala og kalinaw, oo, gikan niini nga panahon ug sa kahangtoran!\n\n18 Ug tan-awa, sultihan ko kamo, dili pa kini mao ang tanan. Kay O pagkaanindot sa mga tiil diha sa mga kabukiran kaniya nga nagdala og maayo nga mga balita, nga mao ang tigpasiugda og kalinaw, oo, gani ang Ginoo, kinsa mitubos sa iyang katawhan; oo, kaniya kinsa naghatag og kaluwasan ngadto sa iyang katawhan;\n\n19 Kay kon dili pa tungod sa katubsanan nga iyang gihimo alang sa iyang katawhan, nga giandam sukad pa sa pagkatukod sa kalibotan, sultihan ko kamo, nga kon dili pa tungod niini, ang tanang katawhan sigurado na untang malaglag.\n\n20 Apan tan-awa, ang mga higot sa kamatayon mabugto, ug ang Anak maghari, ug adunay gahom sa kamatayon; busa, iyang ipahitabo ang pagkabanhaw sa mga patay.\n\n21 Ug adunay moabot nga usa ka pagkabanhaw, gani unang pagkabanhaw; oo, gani usa ka pagkabanhaw niadtong miagi na, ug kinsa ania karon, ug kinsa moabot pa, gani hangtod sa pagkabanhaw ni Kristo—kay sa ingon siya pagatawgon.\n\n22 Ug karon, ang pagkabanhaw sa tanan nga propeta, ug kadtong tanan nga mituo sa ilang mga pulong, o kadtong tanan nga nagtuman sa mga sugo sa Dios, mobangon sa unang pagkabanhaw; busa, sila ang unang pagkabanhaw.\n\n23 Sila bangonon aron mopuyo uban sa Dios kinsa mitubos kanila; sa ingon sila makaangkon og kinabuhing dayon pinaagi ni Kristo, kinsa mibugto sa mga higot sa kamatayon.\n\n24 Ug mao kini sila kinsa adunay bahin sa unang pagkabanhaw; ug mao kini sila nga namatay sa wala pa si Kristo moanhi, diha sa ilang pagkawalay alamag, ingon ang kaluwasan wala ikapadayag ngadto kanila. Ug sa ingon ang Ginoo nagpahitabo sa pagpahiuli niini; ug sila adunay bahin diha sa unang pagkabanhaw, o makabaton og kinabuhing dayon, ingon nga gitubos pinaagi sa Ginoo.\n\n25 Ug ang gagmayng mga bata usab makabaton og kinabuhing dayon.\n\n26 Apan tan-awa, ug kahadloki, ug pangurog sa atubangan sa Dios, kay angay kamo nga mokurog; kay ang Ginoo dili motubos ni bisan kinsa nga mosupil batok kaniya ug mamatay diha sa ilang mga sala; oo, gani tanan nga namatay diha sa ilang mga sala sukad pa sa sinugdanan sa kalibotan, nga mituyo sa pagsupil batok sa Dios, nga nasayod na sa mga sugo sa Dios, ug dili motuman niini; mao kini sila ang walay bahin sa unang pagkabanhaw.\n\n27 Busa dili ba kamo angay nga mokurog? Kay ang kaluwasan dili moabot sa mga sama niana; kay walay sama niana nga gitubos sa Ginoo; oo, ni ang Ginoo makatubos sa mga sama niana; kay siya dili makapamakak sa iyang kaugalingon; kay dili niya mahimong ilimod ang kaangayan kon kini mopahamtang na sa iyang silot.\n\n28 Ug karon sultihan ko kamo nga ang panahon moabot nga ang kaluwasan sa Ginoo ipahayag ngadto sa matag nasod, kaliwatan, pinulongan, ug katawhan.\n\n29 Oo, Ginoo, ang imong mga magbalantay mopatigbabaw sa ilang tingog; pinaagi sa tingog magkahiusa sila sa pag-awit; kay sila magkakitaay, sa panahon nga ang Ginoo modala pagbalik sa Zion.\n\n30 Paglipay, pagdungan sa pag-awit, kamo nga biniyaan nga mga dapit sa Jerusalem; kay ang Ginoo mihupay sa iyang katawhan, siya mitubos sa Jerusalem.\n\n31 Ang Ginoo nagpadayag sa iyang balaan nga bukton diha sa mga mata sa tanan nga nasod; ug ang tanan nga lumulupyo sa yuta makakita sa kaluwasan sa atong Dios.\n\n", "mosiah 16": "[center][font_size=26]Kapitulo 16[/font_size][/center]\n\n[i]Ang Dios motubos sa mga tawo gikan sa ilang kahimtang sa pagkawala ug pagkapukan—Kadtong mga tawhanon magpabilin sama nga walay katubsanan—Si Kristo mopahitabo sa pagkabanhaw ngadto sa walay kataposang kinabuhi o ngadto sa walay kataposang panghimaraot. Mga 148 B.C.[/i]\n\n1 Ug karon, nahitabo nga human si Abinadi makasulti niini nga mga pulong gituyhad niya ang iyang kamot og miingon: Moabot ang panahon nga ang tanan makakita sa pagluwas sa Ginoo; dihang ang matag nasod, kaliwatan, pinulongan, ug katawhan magkakitaay ug mokompisal sa atubangan sa Dios nga ang iyang mga paghukom makiangayon.\n\n2 Ug unya ang mga daotan papahawaon, ug sila adunay rason nga magminatay, ug magbakho, ug magdanguyngoy, ug magpangagot sa ilang mga ngipon; ug tungod kini kay dili sila mopatalinghog sa tingog sa Ginoo; busa ang Ginoo dili motubos kanila.\n\n3 Kay mga tawhanon sila ug mga yawan-on, ug ang yawa adunay gahom kanila; oo, gani kana nga karaang bitin nga maoy milingla sa atong unang mga ginikanan, nga maoy hinungdan sa ilang pagkapukan; nga maoy hinungdan nga ang tanan nga katawhan nahimong tawhanon, mahilayon, yawan-on, nasayod sa daotan gikan sa maayo, nagpaulipon sa ilang mga kaugalingon ngadto sa yawa.\n\n4 Sa ingon niana ang tanan nga katawhan nahisalaag; ug tan-awa, wala untay kataposan ang ilang pagkahisalaag kon wala pa ang Dios motubos sa iyang katawhan gikan sa ilang kahimtang sa pagkahisalaag ug pagkapukan.\n\n5 Apan hinumdomi nga siya nga magpadayon sa iyang kaugalingong tawhanon nga kinaiya, ug magpadayon sa mga naandan nilang pagpakasala ug pagsukol batok sa Dios, magpabilin sa iyang napukan nga kahimtang ug ang yawa hingpit nga adunay gahom diha kaniya. Busa kaniya sama ra nga walay gihimo nga pagtubos, kay kaaway man sa Dios; ug ang yawa usab kaaway sa Dios.\n\n6 Ug karon kon si Kristo wala moanhi sa kalibotan, kon maghisgot sa mga butang nga moabot sama nga kini miabot na, wala unta ang katubsanan.\n\n7 Ug kon si Kristo wala pa mobangon gikan sa mga patay, o mobugto sa mga higot sa kamatayon aron dili magmadaogon ang lubnganan, ug walay kahapdos ang kamatayon, wala unta ang pagkabanhaw.\n\n8 Apan adunay pagkabanhaw, busa wala magmadaogon ang lubnganan, ug ang kahapdos sa kamatayon gituhop diha kang Kristo.\n\n9 Siya ang kahayag ug ang kinabuhi sa kalibotan; oo, usa ka kahayag nga walay kataposan, nga dili gayod mongitngit; oo, ug usab usa ka kinabuhi nga walay kataposan, aron wala nay kamatayon.\n\n10 Bisan kon kini nga mortal mahimo nga imortal, ug kini nga madunoton mahimo nga dili na madunot, ug pagadad-on aron mobarog sa atubangan sa hukmanan sa Dios, aron hukman niya sumala sa ilang mga buhat kon kini mga maayo o kon kini mga daotan—\n\n11 Kon kini mga maayo, ngadto sa pagkabanhaw sa walay kataposang kinabuhi ug kalipay; ug kon kini mga daotan, ngadto sa pagkabanhaw sa walay kataposang panghimaraot, nga gitugyan ngadto sa yawa, kinsa nag-ulipon kanila, nga mao ang kahimaraotan—\n\n12 Kay gisunod ang ilang kaugalingon nga tawhanong mga kabubut-on ug mga tinguha; kay wala gayod makatawag sa Ginoo samtang ang mga bukton sa kaluoy gipaabot ngadto kanila; kay ang mga bukton sa kaluoy gipaabot ngadto kanila, ug midumili sila; kay gipasidan-an sila sa ilang mga sayop nga binuhatan ug sa gihapon wala sila mobiya niini; ug gisugo sila sa paghinulsol ug sa gihapon midumili sila sa paghinulsol.\n\n13 Ug karon, dili ba angay nga mangurog ug maghinulsol kamo sa inyong mga sala, ug mohinumdom nga diha lamang ug pinaagi ni Kristo kamo maluwas?\n\n14 Busa, kon magtudlo kamo sa balaod ni Moises, itudlo usab nga kini usa ka paghulagway niadtong mga butang nga moabot—\n\n15 Tudloi sila nga ang katubsanan moabot pinaagi kang Kristo ang Ginoo, kinsa mao gayod ang Amahan sa Kahangtoran. Amen.\n\n", "mosiah 17": "[center][font_size=26]Kapitulo 17[/font_size][/center]\n\n[i]Si Alma mituo ug misulat sa mga pulong ni Abinadi—Si Abinadi nag-antos sa kamatayon pinaagi sa kalayo—Nanagna siya og sakit ug kamatayon pinaagi sa kalayo alang sa iyang mga mamumuno. Mga 148 B.C.[/i]\n\n1 Ug karon nahitabo nga sa dihang si Abinadi nakahuman niini nga mga pulong, nga ang hari mimando nga ang mga pari kinahanglang modakop kaniya ug mohimo og paagi nga siya kinahanglan nga patyon.\n\n2 Apan dihay usa kanila kansang ngalan mao si Alma, nga siya usab usa ka kaliwat ni Nephi. Ug usa siya ka batan-ong lalaki, ug mituo siya sa mga pulong nga gipamulong ni Abinadi, kay nasayod siya mahitungod sa pagkadaotan nga gipamatuod ni Abinadi batok kanila; busa misugod siya sa pagpangamuyo sa hari nga unta dili siya masuko kang Abinadi, apan tugotan siya nga mobiya nga malinawon.\n\n3 Apan ang hari misamot hinoon og kasuko, ug mimando nga si Alma isalikway gikan kanila, ug misugo sa iyang mga sulugoon sa paggukod kaniya aron nga sila mopatay kaniya.\n\n4 Apan milayas siya gikan kanila ug mitago sa iyang kaugalingon nga wala sila makakita kaniya. Ug samtang nagtago siya sulod sa daghang adlaw misulat sa tanang pulong nga gipamulong ni Abinadi.\n\n5 Ug nahitabo nga ang hari mimando nga ang iyang mga bantay moliyok ni Abinadi ug modakop kaniya; ug migapos sila kaniya ug mibalhog kaniya sa bilanggoan.\n\n6 Ug human sa tulo ka adlaw, human makigtambag sa iyang mga pari, misugo siya nga dad-on na usab siya sa iyang atubangan.\n\n7 Ug miingon siya kaniya: Abinadi, nakakita kami og sumbong batok kanimo, ug ikaw angay nga mamatay.\n\n8 Kay ikaw miingon nga ang Dios mismo manaog taliwala sa katawhan; ug karon, tungod niini nga hinungdan ikaw pagapatyon gawas kon imong bakwion ang tanang pulong nga imong gipamulong nga daotan mahitungod kanako ug sa akong katawhan.\n\n9 Karon si Abinadi miingon kaniya: sultihan ko kamo, dili ko bakwion ang mga pulong nga akong gipamulong kaninyo mahitungod niini nga katawhan, tungod kay tinuod kini; ug nga aron ikaw masayod sa pagkatinuod niini ako nag-antos sa akong kaugalingon nga nahulog ako sa inyong mga kamot.\n\n10 Oo, ug mag-antos ko bisan hangtod sa kamatayon, ug dili ko bakwion ang akong mga pulong, ug kini mobarog nga usa ka pagpamatuod batok kaninyo. Ug kon ako inyong patyon mopaagas kamo og inosente nga dugo, ug kini usab mobarog nga pagpamatuod batok kaninyo sa kataposang adlaw.\n\n11 Ug karon si hari Noah hapit na unta mobuhi kaniya, kay nahadlok siya sa iyang mga pulong; kay nahadlok siya nga ang mga paghukom sa Dios moabot kaniya.\n\n12 Apan ang mga pari mipataas sa ilang mga tingog batok kaniya, ug misugod sa pagpasangil kaniya, nga nag-ingon: Iyang gipanamastamasan ang hari. Busa ang hari nahulhogan aron masuko kaniya, ug siya mitugyan kaniya nga siya patyon.\n\n13 Ug nahitabo nga sila midala kaniya ug migapos kaniya, ug milatigo sa iyang lawas pinaagi sa binugkos nga mga kahoy, oo, gani ngadto sa kamatayon.\n\n14 Ug karon sa diha nga ang mga siga sa kalayo misugod na sa pagsunog kaniya, misinggit siya ngadto kanila, nga nag-ingon:\n\n15 Tan-awa, sama sa inyong gibuhat kanako, mahitabo usab nga ang inyong binhi mahimong hinungdan nga daghan ang mag-antos sa mga kasakit nga akong giantos, bisan sa kasakit sa kamatayon pinaagi sa kalayo; ug kini tungod kay mituo sila sa kaluwasan sa Ginoo nga ilang Dios.\n\n16 Ug mahitabo nga takboyan kamo sa tanang matang sa mga sakit tungod sa inyong mga sayop nga binuhatan.\n\n17 Oo, ug pagahampakon kamo sa bisan diin nga dapit, ug palayason ug tibulaagon ngadto ug nganhi, gani sama nga ang usa ka ihalas nga panon sa mga hayop abogon sa ihalas ug mabangis nga mga mananap.\n\n18 Ug niana nga adlaw panggukoron kamo, ug dagiton sa kamot sa inyong mga kaaway, ug unya mag-antos kamo, sama sa akong giantos, sa mga kasakit sa kamatayon pinaagi sa kalayo.\n\n19 Sa ingon niana ang Dios magpahamtang og panimalos ngadto niadtong mopatay sa iyang katawhan. O Dios, dawata ang akong kalag.\n\n20 Ug karon, sa diha nga si Abinadi nakasulti niini nga mga pulong, nalup-og siya, nga nahiagom sa kamatayon pinaagi sa kalayo; oo, nga gipahamtangan sa kamatayon tungod kay dili niya ilimod ang mga sugo sa Dios, nga miselyo sa kamatuoran sa iyang mga pulong pinaagi sa iyang kamatayon.\n\n", "mosiah 18": "[center][font_size=26]Kapitulo 18[/font_size][/center]\n\n[i]Si Alma nagsangyaw sa tago—Gihan-ay niya ang pakigsaad sa bunyag ug nagbunyag didto sa katubigan sa Mormon—Nagtukod siya og Simbahan ni Kristo ug mi-orden og mga pari—Gisuportahan nila ang ilang mga kaugalingon ug nagtudlo sa katawhan—Si Alma ug ang iyang katawhan milayas gikan kang Hari Noah ngadto sa kamingawan. Mga 147–145 B.C.[/i]\n\n1 Ug karon, nahitabo nga si Alma, kinsa milayas gikan sa mga sulugoon ni hari Noah, naghinulsol sa iyang mga sala ug sa mga sayop nga binuhatan, ug sa tago miadto taliwala sa katawhan, ug misugod sa pagtudlo sa mga pulong ni Abinadi—\n\n2 Oo, kabahin niana nga moabot, ug usab kabahin sa pagkabanhaw sa mga patay, ug sa katubsanan sa katawhan, nga mahitabo pinaagi sa gahom, ug sa mga pag-antos, ug sa kamatayon ni Kristo, ug sa iyang pagkabanhaw ug sa pagkayab ngadto sa langit.\n\n3 Ug kutob sa mamati sa iyang pulong iyang gitudloan. Ug siya mitudlo kanila sa tago, nga kini dili mahibaloan sa hari. Ug daghan ang mituo sa iyang mga pulong.\n\n4 Ug nahitabo nga kutob sa mituo kaniya miadto sa usa ka dapit nga gitawag og Mormon, nakadawat sa mao nga ngalan gikan sa hari, kay anaa man sa mga utlanan sa yuta nga gidagsaan, sumala sa kahigayonan o kapanahonan, sa ihalas nga mga mananap.\n\n5 Karon, didto sa Mormon adunay usa ka tuboran sa dalisay nga tubig, ug si Alma midangop didto, kay duol didto sa tubig dunay bagâ nga gagmayng mga kahoy, diin didto gitago niya ang iyang kaugalingon panahon sa adlaw gikan sa gihimo sa hari nga mga pagpangita.\n\n6 Ug nahitabo nga kutob sa mituo kaniya miadto didto sa pagpamati sa iyang mga pulong.\n\n7 Ug nahitabo nga human sa daghang adlaw dihay ubay-ubay nga gidaghanon nga nagpundok didto sa dapit sa Mormon, aron sa pagpaminaw sa mga pulong ni Alma. Oo, ang tanan nagkapundok nga mituo sa iyang pulong, aron sa pagpaminaw kaniya. Ug mitudlo siya kanila, ug misangyaw kanila og paghinulsol, ug katubsanan, ug pagtuo sa Ginoo.\n\n8 Ug nahitabo nga miingon siya kanila: Tan-awa, ania ang katubigan sa Mormon (kay sa ingon niini kini gitawag) ug karon, kay nagmatinguhaon kamo sa pag-ipon sa pundok sa Dios, ug pagatawgon nga iyang katawhan, ug andam nga mopas-an sa mga alantoson sa usag usa, nga kini mogaan;\n\n9 Oo, ug andam sa pagbangotan uban niadtong nagbangotan; oo, ug sa paghupay niadtong nanginahanglan og kahupayan, ug mobarog isip mga saksi sa Dios sa tanang panahon ug sa tanang butang, ug sa tanang dapit diin kamo nahimutang, bisan hangtod sa kamatayon, aron matubos kamo sa Dios, ug maihap uban niadtong maapil sa unang pagkabanhaw, nga makabaton kamo og kinabuhing dayon—\n\n10 Karon sultihan ko kamo, nga kon mao man kini ang tinguha sa inyong mga kasingkasing, unsa may inyong isupak mahitungod sa pagpabunyag sa ngalan sa Ginoo, isip pagpamatuod ngadto kaniya nga kamo misulod sa pakigsaad uban kaniya, nga kamo mag-alagad kaniya ug motuman sa iyang mga sugo, nga mobu-bo siya sa kabuhong sa iyang Espiritu diha kaninyo?\n\n11 Ug karon sa diha nga ang katawhan nakadungog niini nga mga pulong, namakpak sila tungod sa kamaya, ug misinggit: Mao kini ang tinguha sa among mga kasingkasing.\n\n12 Ug karon nahitabo nga si Alma midala kang Helam, siya nga usa sa mga nag-una, ug miadto ug mibarog sa may tubig, ug misinggit, nga nag-ingon: O Ginoo, ibu-bo ang imong Espiritu diha sa imong sulugoon, aron makahimo siya niini nga buhat inubanan sa kabalaan sa kasingkasing.\n\n13 Ug sa dihang nasulti na niya kini nga mga pulong, ang Espiritu sa Ginoo nag-uban kaniya, ug miingon siya: Helam, ako mobunyag kanimo, pinaagi sa gihuptan nga awtoridad gikan sa Labing Makagagahom nga Dios, isip pagpamatuod nga ikaw nakasulod sa pakigsaad nga mangalagad kaniya hangtod nga ikaw mamatay sumala sa mortal nga lawas; ug nga ang Espiritu sa Ginoo ibu-bo diha kanimo; ug nga siya mohatag kanimo sa kinabuhing dayon, pinaagi sa katubsanan ni Kristo, kinsa iyang giandam gikan sa katukoran sa kalibotan.\n\n14 Ug human masulti ni Alma kini nga mga pulong, sila si Alma ug si Helam mipaunlod sa tubig; ug mibarog sila ug mitunga gikan sa tubig nga nagmaya, nga napuno sa Espiritu.\n\n15 Ug usab, si Alma mikuha og laing tawo, ug miadto sa ikaduhang higayon sa tubig, ug mibunyag kaniya sumala sa nauna, lamang wala na niya ipaunlod pag-usab ang iyang kaugalingon sa tubig.\n\n16 Ug subay niini nga paagi gibunyagan niya ang matag usa nga miadto sa dapit sa Mormon; ug ang ilang gidaghanon mikabat og mga duha ka gatos ug upat ka kalag; oo, ug gibunyagan sila didto sa katubigan sa Mormon, ug napuno sa grasya sa Dios.\n\n17 Ug gitawag sila nga ang simbahan sa Dios, o ang simbahan ni Kristo, gikan niadtong panahona. Ug nahitabo nga bisan kinsa kadtong gibunyagan pinaagi sa gahom ug awtoridad sa Dios gidugang ngadto sa iyang simbahan.\n\n18 Ug nahitabo nga si Alma, kay adunay awtoridad gikan sa Dios, mi-orden og mga pari; gani usa ka pari sa matag kalim-an sa ilang gidaghanon iyang gi-orden sa pagsangyaw ngadto kanila, ug sa pagtudlo kanila mahitungod sa mga butang kalabot sa gingharian sa Dios.\n\n19 Ug misugo siya kanila nga sila kinahanglan walay laing itudlo gawas sa mga butang nga iyang gitudlo, ug sa gipamulong pinaagi sa ba-ba sa balaang mga propeta.\n\n20 Oo, gani misugo siya kanila nga sila walay lain nga isangyaw gawas sa paghinulsol ug pagtuo sa Ginoo, kinsa mitubos sa iyang katawhan.\n\n21 Ug misugo siya kanila nga kinahanglan walay panagbingkil sa usag usa, apan sila molantaw sa unahan uban sa hiniusa nga panan-aw, may usa ka pagtuo ug usa ka bunyag, diin ang ilang mga kasingkasing mabugkos sa panaghiusa ug sa gugma sa usag usa.\n\n22 Ug sa ingon niana misugo siya kanila sa pagsangyaw. Ug sa ingon niana nahimo silang mga anak sa Dios.\n\n23 Ug misugo siya kanila nga kinahanglan silang mobalaan sa adlaw nga igpapahulay, ug balaanon kini, ug usab matag adlaw magpasalamat sila sa Ginoo nga ilang Dios.\n\n24 Ug usab misugo siya kanila nga ang mga pari kinsa iyang gi-orden kinahanglan motrabaho gamit ang ilang kaugalingong mga kamot alang sa ilang panginahanglan.\n\n25 Ug dihay usa ka adlaw sa matag semana nga gigahin nga sila magtapok aron magtudlo sa katawhan, ug sa pagsimba sa Ginoo nga ilang Dios, ug usab, sa kanunay kutob sa ilang mahimo, aron sila magkapundok.\n\n26 Ug ang mga pari dili angay nga magsalig sa katawhan alang sa ilang panginahanglan; apan sa ilang pagtrabaho madawat nila ang grasya sa Dios, nga sila magmalig-on sa Espiritu, kay nakaangkon og kahibalo bahin sa Dios, nga makatudlo sila pinaagi sa gahom ug sa awtoridad gikan sa Dios.\n\n27 Ug usab si Alma misugo nga ang katawhan sa simbahan kinahanglan mohatag sa ilang kabtangan, matag usa sumala sa unsay anaa kaniya; kon siya adunay labaw nga kabuhong siya mohatag sa labaw nga kabuhong; ug kaniya nga adunay diyotay lamang, diyotay lamang ang gikinahanglan; ug siya nga wala kinahanglan nga hatagan.\n\n28 Ug sa ingon niana angay nga mohatag sila sa ilang kabtangan sa ilang kaugalingong kabubut-on ug maayo nga mga tinguha ngadto sa Dios, ug ngadto niadtong mga pari nga nagkinahanglan, oo, ug ngadto sa matag timawa, hubo nga mga kalag.\n\n29 Ug gisulti niya kini ngadto kanila, kay gisugo sa Dios; ug sila naglakaw nga matarong atubangan sa Dios, naghinatagay sa usag usa sa temporal ug sa espirituhanong paagi sumala sa ilang mga panginahanglan ug mga kakulangan.\n\n30 Ug karon nahitabo nga kining tanan nahimo didto sa Mormon, oo, didto sa katubigan sa Mormon, sa lasang nga duol sa katubigan sa Mormon; oo, sa dapit sa Mormon, sa katubigan sa Mormon, sa lasang sa Mormon, pagkatahom nila ngadto sa mga mata niadtong didto nakaangkon og kahibalo mahitungod sa ilang Manunubos; oo, ug pagkabulahan nila, kay sila moawit sa pagdayeg kaniya sa kahangtoran.\n\n31 Ug kini nga mga butang nabuhat didto sa mga utlanan sa yuta, nga kini unta dili mahibaloan sa hari.\n\n32 Apan tan-awa, nahitabo nga ang hari, kay nakadiskobre sa mga kalihokan sa katawhan, mipadala sa iyang mga sulugoon sa pagpaniid kanila. Busa sa adlaw nga nagkatigom sila sa ilang kaugalingon aron sa pagpaminaw sa pulong sa Ginoo nadiskobrehan sila sa hari.\n\n33 Ug karon ang hari miingon nga si Alma mihulhog sa katawhan sa pagsukol batok kaniya; busa iyang gipadala ang iyang kasundalohan sa paglaglag kanila.\n\n34 Ug nahitabo nga si Alma ug ang katawhan sa Ginoo gipahibalo bahin sa pag-abot sa kasundalohan sa hari; busa ilang gidala ang ilang mga tolda ug ang ilang mga pamilya ug mibiya paingon sa kamingawan.\n\n35 Ug sila may gidaghanon nga mga upat ka gatos ug kalim-an ka kalag.\n\n", "mosiah 19": "[center][font_size=26]Kapitulo 19[/font_size][/center]\n\n[i]Si Gideon nagtinguha sa pagpatay ni Hari Noah—Misulong ang mga Lamanita sa yuta—Si Hari Noah nag-antos sa kamatayon pinaagi sa kalayo—Si Limhi nagmando ingon nga usa ka monarkiya nga tighatag og buhis ngadto sa mas taas nga hari. Mga 145–121 B.C.[/i]\n\n1 Ug nahitabo nga ang kasundalohan sa hari mibalik, nga nakawang ang pagpangita sa katawhan sa Ginoo.\n\n2 Ug karon tan-awa, ang mga kasundalohan sa hari diyotay ra, kay nakuhaan, ug dihay misugod nga panagsumpaki sa nahibilin nga katawhan.\n\n3 Ug ang mas diyotay nga bahin misugod sa pagpanghulga batok sa hari, ug dihay misugod nga usa ka dako nga panagbingkil taliwala kanila.\n\n4 Ug karon dihay usa ka tawo taliwala kanila kansang ngalan mao si Gideon, ug siya nga usa ka tawo nga kusgan ug kaaway sa hari, busa gihulbot niya ang iyang espada, ug nanumpa sa iyang kasuko nga iyang patyon ang hari.\n\n5 Ug nahitabo nga nakig-away siya sa hari; ug sa diha nga ang hari nakakita nga hapit na siya mabuntog, milayas siya ug midagan ug misaka sa tore nga duol sa templo.\n\n6 Ug gigukod siya ni Gideon ug hapit na unta moabot sa tore aron patyon ang hari, ug ang hari mitan-aw sa iyang palibot paingon sa yuta sa Shemlon, ug tan-awa, ang kasundalohan sa mga Lamanita didto na sa sulod sa mga utlanan sa yuta.\n\n7 Ug karon ang hari mihangyo tungod sa tumang kaguol sa iyang kalag, nga nag-ingon: Gideon, kaluy-i ako, kay ang mga Lamanita nagpadulong na aron moatake kanato, ug sila molaglag kanato; oo, laglagon nila ang akong katawhan.\n\n8 Ug karon ang hari wala kaayo mabalaka mahitungod sa iyang katawhan kaysa iyang kaugalingong kinabuhi; bisan pa, si Gideon wala mohunos sa iyang kinabuhi.\n\n9 Ug ang hari misugo sa katawhan nga sila kinahanglan molayas gikan sa mga Lamanita, ug siya mismo nag-una kanila, ug nanglayas sila paingon sa kamingawan, kauban sa ilang kababayen-an ug sa ilang mga anak.\n\n10 Ug nahitabo nga ang mga Lamanita migukod kanila, ug nakaapas kanila, ug misugod sa pagpatay kanila.\n\n11 Karon nahitabo nga ang hari misugo kanila nga ang tanang lalaki kinahanglan mobiya sa ilang mga asawa ug sa ilang mga anak, ug molayas gikan sa mga Lamanita.\n\n12 Karon dihay daghang dili buot mobiya kanila, apan palabihon pa nga magpabilin ug magpakamatay uban kanila. Ug ang uban mibiya sa ilang mga asawa ug sa ilang mga anak ug milayas.\n\n13 Ug nahitabo nga kadtong nagpabilin uban sa ilang mga asawa ug sa ilang mga anak mimando nga ang ilang maanyag nga mga anak nga babaye mobarog ug mohangyo sa mga Lamanita nga sila dili mopatay kanila.\n\n14 Ug nahitabo nga ang mga Lamanita naluoy kanila, kay nalukmay sila sa kaanyag sa ilang mga babaye.\n\n15 Busa mitugot ang mga Lamanita nga dili sila patyon ug mihimo kanilang mga bihag ug midala kanila balik sa yuta sa Nephi, ug mitugot kanila nga sila makapanag-iya sa yuta, sumala sa mga kondisyon nga ilang itugyan si hari Noah ngadto sa mga kamot sa mga Lamanita, ug itugyan ang ilang mga kabtangan, gani katunga sa tanan nga ilang gipanag-iya, katunga sa ilang bulawan, ug sa ilang pilak, ug sa tanan nilang mahalon nga mga butang, ug sa ingon niana kinahanglan silang mobayad og buhis ngadto sa hari sa mga Lamanita matag tuig.\n\n16 Ug karon dihay usa sa mga anak nga mga lalaki sa hari uban niadtong mga nabihag, kansang ngalan mao si Limhi.\n\n17 Ug karon si Limhi matinguhaon nga ang iyang amahan dili malaglag; bisan pa niana, si Limhi dili kulang sa alamag sa mga sayop nga binuhatan sa iyang amahan, siya mismo isip usa ka makiangayon nga tawo.\n\n18 Ug nahitabo nga si Gideon sa hilom mipadala og mga tawo ngadto sa kamingawan, aron sa pagpangita sa hari ug niadtong miuban kaniya. Ug nahitabo nga nasugatan nila ang mga tawo didto sa kamingawan, tanan gawas sa hari ug sa iyang mga pari.\n\n19 Karon nanumpa sila sa ilang mga kasingkasing nga mamalik sila sa yuta sa Nephi, ug kon ang ilang mga asawa ug ang ilang mga anak gipamatay, ug usab kadtong nagpabilin uban kanila, nga sila manimalos gayod, ug magpakamatay uban kanila.\n\n20 Ug ang hari misugo kanila nga sila kinahanglan dili mobalik; ug nasuko sila sa hari, ug mimando nga siya kinahanglan mag-antos, gani sa kamatayon pinaagi sa kalayo.\n\n21 Ug hapit na usab unta nila madakpi ang mga pari ug pahamtangan sila sa kamatayon, ug nakalayas sila gikan kanila.\n\n22 Ug nahitabo nga hapit na unta sila mamalik sa yuta sa Nephi, ug nasugatan nila ang mga tawo ni Gideon. Ug ang mga tawo ni Gideon miasoy kanila sa tanan nga nahitabo sa ilang mga asawa ug sa ilang mga anak; ug nga ang mga Lamanita mitugot kanila nga makapanag-iya sila sa yuta pinaagi sa pagbayad og buhis ngadto sa mga Lamanita sa katunga sa tanan nilang gipanag-iya.\n\n23 Ug ang katawhan misulti sa mga tawo ni Gideon nga gipatay nila ang hari, ug ang iyang mga pari milayas gikan kanila palayo ngadto sa kamingawan.\n\n24 Ug nahitabo nga human sila mitapos sa tulumanon, namalik sila sa yuta sa Nephi, nga nagmaya, tungod kay ang ilang mga asawa ug ang ilang mga anak wala pamatya; ug gisultihan nila si Gideon unsay gibuhat nila sa hari.\n\n25 Ug nahitabo nga ang hari sa mga Lamanita mihimo og usa ka panumpa ngadto kanila, nga ang iyang katawhan kinahanglan dili mopatay kanila.\n\n26 Ug usab si Limhi, nga anak nga lalaki sa hari, kay ang gingharian gitugyan ngadto kaniya pinaagi sa katawhan, nanumpa ngadto sa hari sa mga Lamanita nga ang iyang katawhan kinahanglan mobayad og buhis ngadto kaniya, gani katunga sa tanan nga ilang gipanag-iya.\n\n27 Ug nahitabo nga si hari Limhi misugod sa pagtukod sa gingharian ug mipatunhay sa kalinaw taliwala sa iyang katawhan.\n\n28 Ug ang hari sa mga Lamanita mibutang og mga bantay libot sa yuta, aron iyang mapugos nga magpabilin ang katawhan ni Limhi diha sa yuta, nga sila dili mobiya ngadto sa kamingawan; ug gisuportahan niya ang iyang mga bantay gamit ang mga buhis nga iyang nadawat gikan sa mga Nephita.\n\n29 Ug karon si hari Limhi nakabaton og padayon nga kalinaw sa iyang gingharian sulod sa duha ka tuig, nga ang mga Lamanita wala mosamok kanila ni mitinguha sa paglaglag kanila.\n\n", "mosiah 20": "[center][font_size=26]Kapitulo 20[/font_size][/center]\n\n[i]Ang ubang mga anak nga babaye sa mga Lamanita gidagit sa mga pari ni Noah—Ang mga Lamanita nagpasiugda og gubat ngadto ni Limhi ug sa iyang katawhan—Ang panon sa katawhan nga Lamanita gipaatras ug gihupay. Mga 145–123 B.C.[/i]\n\n1 Karon adunay usa ka dapit didto sa Shemlon diin ang anak nga mga babaye sa mga Lamanita nagkapundok sa ilang kaugalingon aron mag-awit, ug aron magsayaw, ug aron lipayon ang ilang mga kaugalingon.\n\n2 Ug nahitabo nga dihay usa ka adlaw nga adunay pipila kanila nagpundok aron sa pag-awit ug pagsayaw.\n\n3 Ug karon ang mga pari ni hari Noah, kay nangaulaw nga mobalik sa siyudad sa Nephi, oo, ug usab nangahadlok nga ang katawhan mopatay kanila, busa wala sila mangahas sa pagbalik ngadto sa ilang mga asawa ug sa ilang mga anak.\n\n4 Kay nagpabilin sa kamingawan, ug nakakaplag sa anak nga mga babaye sa mga Lamanita, gihup-an nila sila ug gipanid-an;\n\n5 Ug samtang diyotay lamang kanila ang nagkapundok aron sa pagsayaw, migula sila gikan sa ilang mga tagoanan nga dapit ug midala kanila ngadto sa kamingawan; oo, kawhaan ug upat ka anak nga mga babaye sa mga Lamanita ang ilang nadala ngadto sa kamingawan.\n\n6 Ug nahitabo nga sa diha nga ang mga Lamanita nakabantay nga ang ilang mga anak nga babaye nangawala, nasuko sila sa katawhan ni Limhi, kay nagtuo sila nga binuhatan kadto sa katawhan ni Limhi.\n\n7 Busa gipadala nila ang ilang mga kasundalohan; oo, gani ang hari mismo ang nag-una sa iyang katawhan; ug mitungas sila sa yuta sa Nephi aron sa paglaglag sa katawhan ni Limhi.\n\n8 Ug karon nakit-an sila ni Limhi gikan sa tore, gani ang tanan nila nga pagpangandam alang sa gubat iyang nakita; busa gipundok niya ang iyang katawhan, ug naghulat kanila dapit sa kaumahan ug sa kalasangan.\n\n9 Ug nahitabo nga sa dihang ang mga Lamanita nakatungas na, ang katawhan ni Limhi misugod sa pag-asdang kanila gikan sa ilang tagoanang mga dapit, ug misugod sa pagpamatay kanila.\n\n10 Ug nahitabo nga ang away nagkahilabihan kapintas, kay nakig-away sila sama sa mga leon alang sa ilang bihag.\n\n11 Ug nahitabo nga ang katawhan ni Limhi misugod sa pag-abog sa mga Lamanita gikan kanila; gani wala sa katungâ ang ilang gidaghanon kay sa mga Lamanita. Apan nakig-away sila alang sa ilang mga kinabuhi, ug alang sa ilang mga asawa, ug alang sa ilang mga anak; busa nanlimbasog sila sa ilang mga kaugalingon ug sama sa mga dragon sila nga nakig-away.\n\n12 Ug nahitabo nga nakit-an nila ang hari sa mga Lamanita taliwala sa pundok sa ilang mga patay; hinuon wala siya mamatay, kay nasamdan ug gibiyaan diha sa yuta, hilabihan ka paspas ang paglayas sa iyang katawhan.\n\n13 Ug gidala nila siya ug gibugkosan ang iyang mga samad, ug gidala siya sa atubangan ni Limhi, ug miingon: Tan-awa, ania ang hari sa mga Lamanita; siya kay nasamdan maong natumba taliwala sa ilang mga patay, ug ila siyang gibiyaan; ug tan-awa, gidala namo siya sa imong atubangan; ug karon patyon nato siya.\n\n14 Apan si Limhi miingon kanila: Ayaw ninyo siya patya, apan dad-a siya dinhi aron makigsulti ako kaniya. Ug sila midala kaniya. Ug si Limhi miingon kaniya: Unsay hinungdan nga mitungas man kamo sa pakiggubat batok sa akong katawhan? Tan-awa, ang akong katawhan wala makalapas sa panumpa nga akong gihimo kaninyo; busa, nganong gilapas man ninyo ang panumpa nga inyong gihimo ngadto sa akong katawhan?\n\n15 Ug karon ang hari miingon: Akong gilapas ang panumpa tungod kay ang imong katawhan midagit sa mga anak nga babaye sa akong katawhan; busa, sa akong kasuko gimandoan nako ang akong katawhan sa pagtungas aron makiggubat batok sa imong katawhan.\n\n16 Ug karon si Limhi wala makadungog mahitungod niini nga butang; busa miingon siya: Akong pangitaon taliwala sa akong katawhan ug kon si kinsa man ang nakabuhat niini nga butang mamatay. Busa mimando siya nga buhaton ang usa ka pagsiksik taliwala sa iyang katawhan.\n\n17 Karon sa diha nga si Gideon nakadungog niining mga butanga, siya nga kapitan sa hari, miduol siya ug gisultihan ang hari: Mohangyo ko kanimo nga ayaw na, ug ayaw na pagsiksik niini nga katawhan, ug ayaw himoa kini nga butang nga ilang tulubagon.\n\n18 Kay wala ba ikaw mahinumdom sa mga pari sa imong amahan, kinsa gitinguhang laglagon niining mga tawhana? Ug sila wala ba sa kamingawan? Ug dili ba sila man ang midagit sa mga anak nga babaye sa mga Lamanita?\n\n19 Ug karon, tan-awa, ug sultihi ang hari mahitungod niining mga butanga, nga aron iyang sultihan ang iyang katawhan aron mapakalma ang ilang kasuko ngari kanato; kay tan-awa nangandam na sila sa pagsulong kanato; ug tan-awa usab nga diyotay ra kita.\n\n20 Ug tan-awa, moanhi sila kauban sa ilang daghang panon; ug gawas kon ang hari mopakalma sa ilang kasuko ngari kanato mangamatay gayod kita.\n\n21 Kay dili ba ang mga pulong ni Abinadi nangatuman, nga iyang gitagna batok kanato—ug kining tanan nahitabo kay wala kita mopatalinghog sa mga pulong sa Ginoo, ug wala mobiya sa atong mga sayop nga binuhatan?\n\n22 Ug karon pakalmahon nato ang kasuko sa hari, ug tumanon nato ang panumpa nga atong gihimo ngadto kaniya; kay mas maayo pa nga kita maulipon kay sa mahunosan kita sa atong kinabuhi; busa, himoon nato ang pagpahunong sa pagpaagas sa daghan kaayo nga dugo.\n\n23 Ug karon gisultihan ni Limhi ang hari mahitungod sa tanang butang kabahin sa iyang amahan, ug sa mga pari nga nakalayas ngadto sa kamingawan, ug gipasangil ngadto kanila ang pagpanagit sa ilang mga anak nga babaye.\n\n24 Ug nahitabo nga nakalma ang kasuko sa hari ngadto sa iyang katawhan; ug miingon siya ngadto kanila: Mangadto kita aron mosugat sa akong katawhan, nga dili magdala og mga hinagiban; ug akong ipasalig kaninyo uban ang usa ka panumpa nga ang akong katawhan dili mopatay sa imong katawhan.\n\n25 Ug nahitabo nga gisunod nila ang hari, ug nangadto nga walay mga hinagiban sa pagsugat sa mga Lamanita. Ug nahitabo nga ilang gitagbo ang mga Lamanita; ug ang hari sa mga Lamanita miyukbo mismo sa ilang atubangan, ug nagpakiluoy alang sa katawhan ni Limhi.\n\n26 Ug sa diha nga ang mga Lamanita nakakita sa katawhan ni Limhi, nga sila walay mga hinagiban, naluoy sila kanila ug nakalma ang kasuko ngadto kanila, ug mibalik uban sa ilang hari nga malinawon ngadto sa ilang kaugalingong yuta.\n\n", "mosiah 21": "[center][font_size=26]Kapitulo 21[/font_size][/center]\n\n[i]Ang katawhan ni Limhi gisilotan ug gibuntog sa mga Lamanita—Ang katawhan ni Limhi misugat ni Ammon ug nakabig—Gisultihan nila si Ammon bahin sa kawhaan ug upat ka palid sa Jaredita. Mga 122–121 B.C.[/i]\n\n1 Ug nahitabo nga si Limhi ug ang iyang katawhan mibalik sa siyudad sa Nephi, ug misugod na usab sa pagpuyong malinawon sa yuta.\n\n2 Ug nahitabo nga human sa daghang adlaw ang mga Lamanita misugod na usab sa pagkasuko batok sa mga Nephita, ug misugod sila sa pag-adto sa palibot nga mga utlanan sa yuta.\n\n3 Karon wala sila mangahas sa pagpatay kanila, tungod sa panumpa nga gihimo sa ilang hari ngadto kang Limhi; apan sila mihampak kanila sa ilang mga aping, ug migamit sa ilang awtoridad batok kanila; ug misugod sa pagpatong ug bug-at nga palas-onon sa ilang mga buko-buko, ug miabog kanila sama nga sila mga amang nga asno—\n\n4 Oo, kining tanan nahimo aron ang pulong sa Ginoo matuman.\n\n5 Ug karon ang mga kasakit sa mga Nephita hilabihan ka bug-at, ug walay paagi nga maluwas nila ang ilang mga kaugalingon gikan sa ilang mga kamot, kay giliyokan sila sa mga Lamanita sa matag bahin.\n\n6 Ug nahitabo nga ang katawhan nagsugod sa pagbagulbol ngadto sa hari tungod sa ilang mga kasakit; ug nagsugod sila sa pagtinguha nga makigbatok kanila sa gubat. Ug gilisod-lisod nila ang hari sa hilabihan pinaagi sa ilang mga pagsupak; busa mitugot siya nga sila mobuhat sumala sa ilang mga tinguha.\n\n7 Ug nagpundok na usab sila, ug misul-ob sa ilang taming, ug nangadto batok sa mga Lamanita aron abogon sila gikan sa ilang yuta.\n\n8 Ug nahitabo nga ang mga Lamanita mibuntog kanila, ug miabog kanila pagbalik, ug mipatay sa daghan kanila.\n\n9 Ug karon dihay dako nga pagbangotan ug pagminatay taliwala sa katawhan ni Limhi, ang biyuda nagbangotan alang sa iyang bana, ang anak nga lalaki ug ang anak nga babaye nagbangotan alang sa ilang amahan, ug ang mga igsoon nga lalaki alang sa ilang mga igsoong lalaki.\n\n10 Karon dihay daghan kaayong biyuda sa yuta, ug naghilak sila og kusog sa matag adlaw, kay ang dako nga kahadlok ngadto sa mga Lamanita midangat kanila.\n\n11 Ug nahitabo nga ang kanunay nila nga paghilak mihagit sa nahibilin nga katawhan ni Limhi ngadto sa pagkasuko batok sa mga Lamanita; ug namalik sila aron makig-away, apan naabog sila pagbalik, nag-antos sa dako nga kapildihan.\n\n12 Oo, namalik sila gani sa ikatulo nga higayon, ug nag-antos sa sama nga paagi; ug kadtong wala mamatay namauli pag-usab ngadto sa siyudad sa Nephi.\n\n13 Ug nagpaubos sila sa ilang mga kaugalingon gani ngadto sa abog, mitugyan sa ilang mga kaugalingon ngadto sa yugo sa pagkaulipon, mitugyan sa ilang mga kaugalingon aron hampakon, ug aron abogon ngadto ug nganhi, ug pabug-atan, sumala sa mga tinguha sa ilang mga kaaway.\n\n14 Ug nagpaubos sila sa ilang mga kaugalingon gani ngadto sa mga kinahiladman sa pagkamapainubsanon; ug nangamuyo sila sa hilabihan ngadto sa Dios; oo, gani sa tanan nga adlaw nangamuyo sila ngadto sa ilang Dios nga siya moluwas kanila gikan sa ilang mga kasakit.\n\n15 Ug karon ang Ginoo dugay nga mitubag sa ilang pangamuyo tungod sa ilang mga sayop nga binuhatan; bisan pa niana ang Ginoo mitubag sa ilang mga pangamuyo, ug misugod sa paglukmay sa mga kasingkasing sa mga Lamanita nga misugod sila sa pagpagaan sa ilang mga palas-anon; apan wala makita sa Ginoo nga angay silang luwason gikan sa pagkaulipon.\n\n16 Ug nahitabo nga sa hinay-hinay nagsugod sila sa pag-uswag sa yuta, ug nagsugod sa pagpasanay og lugas nga mas labaw kadaghan, ug mga gagmayng kahayopan, ug mga dagkong kahayopan, nga sila wala na mag-antos sa kagutom.\n\n17 Karon dihay daghan kaayong babaye, labaw pa kay sa mga lalaki; busa si hari Limhi misugo nga ang matag lalaki kinahanglang mohatag og suporta sa panginabuhi sa mga biyuda ug sa ilang mga anak, nga sila dili mamatay sa kagutom; ug kini gihimo nila tungod sa kadaghan sa gidaghanon sa napatay.\n\n18 Karon ang katawhan ni Limhi naghiusa kutob sa mahimo, ug nagbantay sa ilang lugas ug sa ilang mga gagmayng kahayopan;\n\n19 Ug ang hari mismo wala na mosalig sa iyang mga tawo sa gawas sa mga paril sa siyudad, gawas kon magdala siya sa iyang mga bantay uban kaniya, nahadlok basin sa unsang mga paagi siya mahulog ngadto sa mga kamot sa mga Lamanita.\n\n20 Ug mimando siya nga ang iyang katawhan kinahanglan mobantay libot sa yuta, nga sa ubang paagi ila untang madakpan kadtong mga pari nga milayas ngadto sa kamingawan, kinsa midagit sa mga anak nga babaye sa mga Lamanita, ug mao ang hinungdan sa ingon ka dako nga kalaglagan nga midangat kanila.\n\n21 Kay nagtinguha sila sa pagdakop kanila aron ila silang masilotan; kay miabot sila ngadto sa yuta sa Nephi panahon sa kagabhion, ug mikuha sa ilang lugas ug daghan sa ilang bililhon nga mga butang; busa naghulat sila kanila.\n\n22 Ug nahitabo nga wala nay kasamok tali sa mga Lamanita ug sa katawhan ni Limhi, gani hangtod sa panahon nga si Ammon ug ang iyang kaigsoonan miabot sa maong yuta.\n\n23 Ug ang hari nga didto sa gawas sa mga ganghaan sa siyudad uban sa iyang bantay, nakakita kang Ammon ug sa iyang kaigsoonan; ug kay naghunahuna nga mga pari sila ni Noah busa misugo siya nga ipadakop sila, ug gaposon, ug ibalhog sa bilanggoan. Ug kon nahitabo pa nga mga pari sila ni Noah iya unta silang pahamtangan sa kamatayon.\n\n24 Apan sa dihang nahibaloan niya nga dili diay kadto sila, apan nga sila iyang kaigsoonan, ug naggikan sa yuta sa Zarahemla, napuno siya sa labihan ka dako nga kamaya.\n\n25 Karon si hari Limhi, sa wala pa moabot si Ammon, misugo og diyotay nga gidaghanon sa mga tawo aron sa pagpangita sa yuta sa Zarahemla; apan wala sila makatultol niini, ug nangasaag sila sa kamingawan.\n\n26 Bisan pa niana, nakakaplag sila og usa ka yuta nga kanhi may nagpuyo nga katawhan; oo, usa ka yuta nga natabonan sa uga nga mga bukog; oo, usa ka yuta nga kanhi may nagpuyo nga katawhan ug nalaglag; ug sila, kay nagdahom nga mao kadto ang yuta sa Zarahemla, mibalik ngadto sa yuta sa Nephi, nga miabot didto sa mga utlanan sa yuta pipila ka adlaw sa wala pa moabot si Ammon.\n\n27 Ug nagdala sila og talaan, gani talaan sa katawhan kansang mga bukog ilang nakaplagan; ug gikulit kini sa mga palid nga oro.\n\n28 Ug karon si Limhi napuno na usab sa kamaya sa pagkasayod gikan sa ba-ba ni Ammon nga si hari Mosiah adunay linahi nga gasa gikan sa Dios, nga pinaagi niini makahubad siya sa ingon nga mga kinulit; oo, ug si Ammon usab nagmaya.\n\n29 Apan si Ammon ug ang iyang kaigsoonan napuno sa kasubo tungod kay daghan kaayo sa ilang kaigsoonan ang napatay;\n\n30 Ug usab nga si hari Noah ug ang iyang mga pari mao ang hinungdan nga ang katawhan nakabuhat og daghang sala ug mga sayop nga binuhatan batok sa Dios; ug nagbangotan usab sila tungod sa kamatayon ni Abinadi; ug usab tungod sa pagbiya ni Alma ug sa katawhan nga mikuyog uban kaniya, kinsa mitukod og usa ka simbahan sa Dios pinaagi sa kusog ug gahom sa Dios, ug sa katakos nga motuo sa mga pulong nga gipamulong ni Abinadi.\n\n31 Oo, nagbangotan sila sa ilang pagbiya, kay wala sila masayod kon asa sila padulong. Karon malipayon unta sila nga mokuyog kanila, kay sila sa ilang kaugalingon nakasulod ngadto sa usa ka pakigsaad uban sa Dios aron sa pag-alagad kaniya ug sa pagtuman sa iyang mga sugo.\n\n32 Ug karon sukad sa pag-abot ni Ammon, si hari Limhi nakasulod usab ngadto sa pakigsaad sa Dios, ug usab daghan sa iyang katawhan, sa pag-alagad kaniya ug sa pagtuman sa iyang mga sugo.\n\n33 Ug nahitabo nga si hari Limhi ug daghan sa iyang katawhan matinguhaon nga magpabunyag; apan walay usa diha sa yuta nga adunay awtoridad gikan sa Dios. Ug si Ammon midumili sa pagbuhat niini nga butang, nga nag-isip sa iyang kaugalingon nga dili takos nga sulugoon.\n\n34 Busa wala sila niadtong panahona mopundok sa ilang kaugalingon ngadto sa usa ka simbahan, apan nagpaabot sa Espiritu sa Ginoo. Karon matinguhaon sila nga mahimong sama gayod kang Alma ug sa iyang kaigsoonan, kinsa milayas ngadto sa kamingawan.\n\n35 Matinguhaon sila nga mabunyagan isip nga saksi ug pagpamatuod nga andam sila nga moalagad sa Dios sa tibuok nilang mga kasingkasing; bisan pa niana ilang gipatas-an ang ilang panahon; ug ang asoy sa ilang bunyag ihatag sa lain nga bahin.\n\n36 Ug karon ang tanang paningkamot ni Ammon ug sa iyang katawhan, ug ni hari Limhi ug sa iyang katawhan, mao ang pagluwas sa ilang kaugalingon gikan sa mga kamot sa mga Lamanita ug gikan sa pagkaulipon.\n\n", "mosiah 22": "[center][font_size=26]Kapitulo 22[/font_size][/center]\n\n[i]Mga plano gihimo alang sa paglayas sa katawhan gikan sa pagkaulipon sa mga Lamanita—Ang mga Lamanita gihubog—Ang katawhan milayas, mibalik ngadto sa Zarahemla ug nahimong sakop ni Hari Mosiah. Mga 121–120 B.C.[/i]\n\n1 Ug karon nahitabo nga si Ammon ug si hari Limhi misugod sa pagpakigkonsulta sa katawhan kon unsaon nila pagluwas ang ilang mga kaugalingon gikan sa pagkaulipon; ug gani ilang giawhag nga ang tanang katawhan kinahanglan nga mopundok sa ilang mga kaugalingon; ug ila kining gibuhat aron ilang madungog ang tingog sa katawhan mahitungod niining butanga.\n\n2 Ug nahitabo nga wala sila makakita og paagi sa pagluwas sa ilang mga kaugalingon gikan sa pagkaulipon, gawas sa pagdala sa ilang kababayen-an ug mga anak, ug sa ilang mga gagmayng kahayopan, ug sa ilang mga pundok sa dagkong kahayopan, ug sa ilang mga tolda, ug mobiya ngadto sa kamingawan; kay ang mga Lamanita ingon nga hilabihan ka daghan, imposible alang sa katawhan ni Limhi nga makig-away kanila tungod sa ilang kadaghan, naghunahuna sa pagluwas sa ilang mga kaugalingon gikan sa ilang pagkaulipon pinaagi sa espada.\n\n3 Karon nahitabo nga si Gideon miduol ug mibarog sa atubangan sa hari, ug miingon ngadto kaniya: Karon O hari, ikaw mipatalinghog sa akong mga pulong sa daghang higayon sa diha nga kita nakig-away sa atong kaigsoonan nga mga Lamanita.\n\n4 Ug karon O hari, kon wala ka maghunahuna nga ako dili mapuslanon nga sulugoon, o kon ikaw hangtod karon naminaw sa akong mga pulong bisan sa unsa nga paagi, ug kini nakahatag og kaayohan kanimo, bisan pa ako nagtinguha nga ikaw maminaw sa akong mga pulong niining higayona, ug ako mahimo nimong sulugoon ug moluwas niini nga katawhan gikan sa pagkaulipon.\n\n5 Ug gitugotan siya sa hari nga siya mamulong. Ug si Gideon miingon kaniya:\n\n6 Tan-awa ang agianan sa luyo, lahos sa paril sa luyo, sa luyo nga dapit sa siyudad. Ang mga Lamanita, o ang mga bantay sa mga Lamanita, magabii mahubog; busa magpadala kita og usa ka pahibalo sa tanan niini nga katawhan nga pundokon nila ang ilang mga gagmayng kahayopan ug mga dagkong kahayopan, aron madala nila kini ngadto sa kamingawan panahon sa kagabhion.\n\n7 Ug moadto ako sumala sa imong sugo ug mobayad sa kataposang buhis sa bino ngadto sa mga Lamanita, ug mahubog sila; ug moagi kita sa sekreto nga agianan agi sa walá nga dapit sa ilang kampo sa panahon nga sila mahubog ug makatulog.\n\n8 Sa ingon niana mobiya kita kauban sa atong kababayen-an ug sa atong mga anak, sa atong mga gagmayng kahayopan, ug sa atong mga dagkong kahayopan ngadto sa kamingawan; ug mopanaw kita libot sa yuta sa Shilom.\n\n9 Ug nahitabo nga ang hari mipatalinghog sa mga pulong ni Gideon.\n\n10 Ug si hari Limhi misugo nga ang iyang katawhan kinahanglan mopundok sa ilang mga gagmayng kahayopan; ug mipadala siya sa buhis sa bino ngadto sa mga Lamanita; ug mipadala usab siya og dugang pa nga bino, isip usa ka gasa ngadto kanila; ug miinom sila sa bino nga gipadala ni hari Limhi ngadto kanila.\n\n11 Ug nahitabo nga ang katawhan ni hari Limhi mibiya pagkagabii ngadto sa kamingawan dala ang ilang mga gagmayng kahayopan ug sa ilang mga dagkong kahayopan, ug milibot sila sa yuta sa Shilom ngadto sa kamingawan, ug miliko sa ilang agianan ngadto sa yuta sa Zarahemla, nga gipangulohan ni Ammon ug sa iyang kaigsoonan.\n\n12 Ug ilang gidala ang tanan nila nga mga bulawan, ug mga pilak, ug ang ilang bililhon nga mga butang, nga ilang madala, ug usab ang ilang mga kasangkapan uban kanila, ngadto sa kamingawan; ug mipadayon sila sa ilang panaw.\n\n13 Ug human sa pipila ka adlaw didto sa kamingawan miabot sila sa yuta sa Zarahemla, ug miipon sa katawhan ni Mosiah, ug nahimo nga iyang mga sakop.\n\n14 Ug nahitabo nga si Mosiah midawat kanila uban sa kamaya; ug siya usab midawat sa ilang mga talaan, ug usab sa mga talaan nga nakit-an sa katawhan ni Limhi.\n\n15 Ug karon nahitabo nga sa diha nga nakabantay ang mga Lamanita nga ang katawhan ni Limhi mibiya sa yuta pagkagabii, busa mipadala sila og kasundalohan ngadto sa kamingawan sa paggukod kanila;\n\n16 Ug human sa duha ka adlaw nila nga paggukod kanila, wala na sila makasunod sa ilang mga agi; busa nangasaag sila sa kamingawan.\n\n", "mosiah 23": "Usa ka asoy ni Alma ug sa katawhan sa Ginoo, kinsa giabog ngadto sa kamingawan sa katawhan ni Hari Noah.\n\nNaglangkob sa mga kapitulo 23 ug 24.\n\n[center][font_size=26]Kapitulo 23[/font_size][/center]\n\n[i]Si Alma mibalibad nga mahimong hari—Nangalagad siya isip usa ka labaw nga pari—Ang Ginoo mipanton sa Iyang katawhan, ug ang mga Lamanita mibihag sa yuta sa Helam—Si Amulon, pangulo sa daotan nga mga pari ni Hari Noah, nagmando ubos sa hari sa Lamanita. Mga 145–121 B.C.[/i]\n\n1 Karon si Alma, kay gipasidan-an sa Ginoo nga ang kasundalohan ni hari Noah mosulong kanila, ug kay mipahibalo niini ngadto sa iyang katawhan, busa ilang gipundok ang ilang gagmayng kahayopan, ug midala sa ilang mga lugas, ug mibiya ngadto sa kamingawan sa wala pa moabot ang kasundalohan ni hari Noah.\n\n2 Ug gilig-on sila sa Ginoo, nga ang katawhan ni hari Noah wala makaapas kanila aron laglagon sila.\n\n3 Ug walo ka adlaw sila nga milayas ngadto sa kamingawan.\n\n4 Ug miabot sila sa usa ka yuta, oo, gani usa ka maanindot kaayo ug makapahimuot nga yuta, usa ka yuta nga adunay dalisay nga tubig.\n\n5 Ug gipabarog nila ang ilang mga tolda, ug misugod sa pagtikad sa yuta, ug misugod sa pagtukod og mga gambalay; oo, mga kugihan sila, ug naghago sa hilabihan.\n\n6 Ug ang katawhan nagtinguha nga si Alma mahimo nilang hari, kay gihigugma siya sa iyang katawhan.\n\n7 Apan miingon siya ngadto kanila: Tan-awa, dili kinahanglan nga magbaton kita og hari; kay ang Ginoo miingon: Ayaw ninyo isipa nga ang usa ka tawo labaw kay sa laing tawo, o dili usab angay nga ang usa ka tawo mohunahuna sa iyang kaugalingon nga labaw sa uban; busa sultihan ko kamo nga dili kinahanglan nga kamo adunay usa ka hari.\n\n8 Hinuon, kon posible man nga makabaton kamo kanunay og makiangayon nga mga tawo aron mahimo nga inyong hari nan maayo alang kaninyo nga adunay hari.\n\n9 Apan hinumdomi ang pagkadaotan ni hari Noah ug sa iyang mga pari; ug ako mismo sa akong kaugalingon nabitik sa laang, ug nakahimo og daghang mga butang nga salawayon sa panan-aw sa Ginoo, nga maoy hinungdan sa akong hilabihan nga paghinulsol;\n\n10 Bisan pa niana, human sa daghang kalisdanan, ang Ginoo naminaw sa akong mga pangamuyo, ug mitubag sa akong mga pag-ampo, ug mihimo kanako nga instrumento sa iyang mga kamot sa pagdala sa daghan kaayo kaninyo ngadto sa kahibalo sa iyang kamatuoran.\n\n11 Bisan pa, niini dili ako mopasigarbo, kay ako mismo dili takos nga mopasigarbo sa akong kaugalingon.\n\n12 Ug karon sultihan ko kamo, dugay na kamong gidaogdaog ni hari Noah, ug naulipon ngadto kaniya ug sa iyang mga pari, ug nadala sa pagkadaotan pinaagi kanila; busa nahigot kamo sa mga gapos sa pagkadaotan.\n\n13 Ug karon kay naluwas na man kamo pinaagi sa gahom sa Dios gikan niini nga mga gapos; oo, gani gikan sa mga kamot ni hari Noah ug sa iyang katawhan, ug usab gikan sa mga gapos sa pagkadaotan, gani ako nagtinguha nga kamo kinahanglan mobarog nga lig-on niini nga kagawasan diin kamo nahimong gawasnon, ug nga dili kamo mosalig ni bisan kinsa nga tawo aron mahimong hari kaninyo.\n\n14 Ug usab ayaw pagsalig ni bisan kinsa nga mahimo nga inyong magtutudlo ni inyong tig-alagad, gawas kon siya usa ka tawo sa Dios, naglakaw subay sa iyang mga paagi ug naghupot sa iyang mga sugo.\n\n15 Sa ingon niana gitudloan ni Alma ang iyang katawhan, nga matag tawo kinahanglan mohigugma sa iyang isigkatawo sama sa iyang kaugalingon, nga kinahanglan walay panagbingkil taliwala kanila.\n\n16 Ug karon, si Alma mao ang ilang labaw nga pari, kay siya man ang magtutukod sa ilang simbahan.\n\n17 Ug nahitabo nga walay usa nga nakadawat og awtoridad sa pagsangyaw o sa pagtudlo gawas kon pinaagi kaniya gikan sa Dios. Busa iyang gipahinungod ang tanan nilang mga pari ug ang tanan nilang mga magtutudlo; ug walay usa nga gipahinungod gawas kon sila makiangayon nga mga tawo.\n\n18 Busa gibantayan nila ang ilang katawhan, ug gialimahan sila sa mga butang kabahin sa pagkamatarong.\n\n19 Ug nahitabo nga misugod sila sa pag-uswag sa hilabihan dinhi sa yuta; ug ilang ginganlan ang yuta og Helam.\n\n20 Ug nahitabo nga midaghan sila ug miuswag sa hilabihan sa yuta sa Helam; ug nagtukod sila og usa ka siyudad, nga ginganlan nila og siyudad sa Helam.\n\n21 Bisan pa niana nakita sa Ginoo nga angayang pantonon ang iyang katawhan; oo, gisulayan niya ang ilang pailob ug ang ilang pagtuo.\n\n22 Bisan pa niana—kinsa kadto nga mobutang sa iyang pagsalig diha kaniya ang mao nga tawo pagabayawon sa kataposan nga adlaw. Oo, ug busa mao kadto ang nahitabo niini nga katawhan.\n\n23 Kay tan-awa, ipakita ko kaninyo nga gidala sila ngadto sa pagkaulipon, ug walay usa nga makaluwas kanila kondili ang Ginoo nga ilang Dios, oo, gani ang Dios ni Abraham ug ni Isaac ug ni Jacob.\n\n24 Ug nahitabo nga siya miluwas gayod kanila, ug siya mipakita gayod sa iyang dakong gahom ngadto kanila, ug dako ang ilang mga pagmaya.\n\n25 Kay tan-awa, nahitabo nga samtang didto sila sa yuta sa Helam, oo, sa siyudad sa Helam, samtang nagtikad libot sa yuta, tan-awa ang kasundalohan sa mga Lamanita anaa didto sa mga utlanan sa yuta.\n\n26 Karon nahitabo nga milayas ang kaigsoonan ni Alma gikan sa ilang mga umahan, ug nagpundok sila sa ilang mga kaugalingon didto sa siyudad sa Helam; ug nangahadlok kaayo sila tungod sa pagtungha sa mga Lamanita.\n\n27 Apan miduol si Alma ug mibarog taliwala kanila, ug miawhag kanila nga dili sila angay nga mahadlok, apan nga sila kinahanglan nga mahinumdom sa Ginoo nga ilang Dios ug siya moluwas kanila.\n\n28 Busa gipugngan nila ang ilang mga kahadlok, ug misugod sa pagpangamuyo sa Ginoo nga lukmayon niya ang mga kasingkasing sa mga Lamanita, nga sila unta mopalingkawas kanila, ug sa ilang mga asawa, ug sa ilang mga anak.\n\n29 Ug nahitabo nga gilukmay sa Ginoo ang mga kasingkasing sa mga Lamanita. Ug si Alma ug ang iyang kaigsoonan miduol ug mitugyan sa ilang mga kaugalingon ngadto sa ilang mga kamot; ug ang mga Lamanita mipanag-iya sa yuta sa Helam.\n\n30 Karon ang kasundalohan sa mga Lamanita, nga misunod sa katawhan ni hari Limhi, nangasaag sa kamingawan sulod sa daghang adlaw.\n\n31 Ug tan-awa, nakaplagan nila kadtong mga pari ni hari Noah, sa usa ka dapit nga gitawag nila og Amulon; ug misugod sila sa pagpanag-iya sa yuta sa Amulon ug misugod sa pagtikad sa yuta.\n\n32 Karon ang ngalan sa pangulo niadto nga mga pari mao si Amulon.\n\n33 Ug nahitabo nga si Amulon nagpakiluoy sa mga Lamanita; ug iya usab nga gipaadto ang ilang mga asawa, kinsa mga anak nga babaye sa mga Lamanita, aron magpakiluoy sa ilang kaigsoonan, nga dili nila patyon ang ilang mga bana.\n\n34 Ug ang mga Lamanita naluoy ni Amulon ug sa iyang kaigsoonan, ug wala mopatay kanila, tungod sa ilang mga asawa.\n\n35 Ug si Amulon ug ang iyang kaigsoonan mitipon sa mga Lamanita, ug nagpanaw sila sa kamingawan aron mangita sa yuta sa Nephi sa dihang nakaplagan nila ang yuta sa Helam, nga gipanag-iya ni Alma ug sa iyang kaigsoonan.\n\n36 Ug nahitabo nga ang mga Lamanita misaad ngadto kang Alma ug sa iyang kaigsoonan, nga kon sila motudlo kanila sa agianan paingon sa yuta sa Nephi nga ilang itugyan ngadto kanila ang ilang kinabuhi ug ang ilang kalingkawasan.\n\n37 Apan human si Alma makapakita kanila sa agianan paingon sa yuta sa Nephi ang mga Lamanita wala motuman sa ilang saad; apan mibutang sila og mga bantay libot sa yuta sa Helam, alang kang Alma ug sa iyang kaigsoonan.\n\n38 Ug ang nahibilin kanila miadto sa yuta sa Nephi; ug ang uban kanila mibalik sa yuta sa Helam, ug usab gidala nila ang mga asawa ug ang mga anak sa mga bantay kinsa nahibilin didto sa yuta.\n\n39 Ug ang hari sa mga Lamanita mitugot kang Amulon nga siya mahimong hari ug usa ka magmamando sa iyang katawhan, kinsa tua sa yuta sa Helam; bisan pa niana siya walay gahom sa pagbuhat sa bisan unsa nga supak sa kabubut-on sa hari sa mga Lamanita.\n\n", "mosiah 24": "[center][font_size=26]Kapitulo 24[/font_size][/center]\n\n[i]Si Amulon milutos ni Alma ug sa iyang katawhan—Pahamtangan sila sa kamatayon kon mag-ampo sila—Ang Ginoo mihimo sa ilang mga palas-anon nga daw gaan—Siya miluwas kanila gikan sa pagkaulipon, ug namalik sila sa Zarahemla. Mga 145–120 B.C.[/i]\n\n1 Ug nahitabo nga si Amulon nauyonan sa hari sa mga Lamanita; busa, ang hari sa mga Lamanita mitugot kaniya ug sa iyang kaigsoonan nga himoon silang mga magtutudlo sa iyang katawhan, oo, bisan sa katawhan kinsa tua sa yuta sa Shemlon, ug sa yuta sa Shilom, ug sa yuta sa Amulon.\n\n2 Kay ang mga Lamanita mipanag-iya na sa tanan niini nga yuta; busa, ang hari sa mga Lamanita mitudlo og mga hari sa tanan niini nga yuta.\n\n3 Ug karon ang ngalan sa hari sa mga Lamanita mao si Laman, nga gitawag sunod sa ngalan sa iyang amahan; ug busa gitawag siya nga hari Laman. Ug siya mao ang hari sa daghan kaayo nga katawhan.\n\n4 Ug nagtawag siya og mga magtutudlo gikan sa kaigsoonan ni Amulon sa matag yuta nga gipanag-iya sa iyang katawhan; ug sa ingon niana ang pinulongan ni Nephi gisugdan sa pagpanudlo taliwala sa tanan nga katawhan sa mga Lamanita.\n\n5 Ug sila katawhan nga mahigalaon sa usag usa; bisan pa niana wala sila makaila sa Dios; ang mga kaigsoonan ni Amulon wala magtudlo kanila sa bisan unsa kabahin sa Ginoo nga ilang Dios, wala sila magtudlo sa balaod ni Moises; gani wala sila magtudlo kanila sa mga pulong ni Abinadi;\n\n6 Apan nagtudlo sila kanila nga sila kinahanglang magtipig og ilang talaan, ug nga sila mahimong magsinulatay sa usag usa.\n\n7 Ug tungod niana midaghan ang mga bahandi sa mga Lamanita, ug misugod sa pagpakignegosyo sa usag usa ug miuswag og maayo, ug misugod sa pagkamalinglahon ug maalamon nga katawhan, sa kaalam sa kalibotan, oo, usa ka malinglahon kaayo nga katawhan, nahimuot sa tanan nga matang sa pagkadaotan ug pagpanglungkab, gawas lang sa ilang kaugalingong kaigsoonan.\n\n8 Ug karon nahitabo nga si Amulon misugod sa pagmando kang Alma ug sa iyang kaigsoonan, ug misugod sa paglutos kaniya, ug misugo nga ang iyang mga anak kinahanglan molutos sa ilang mga anak.\n\n9 Kay si Amulon nakaila kang Alma, nga usa siya sa mga pari sa hari, ug nga siya kadtong mituo sa mga pulong ni Abinadi ug giabog gikan sa atubangan sa hari, ug busa nasuko siya kaniya; kay napaubos siya sa pagmando ni hari Laman, bisan pa niana nagpakita siya nga adunay awtoridad kanila, ug mihatag kanila og mga buluhaton, ug mibutang og mga kapatas nga magbantay kanila.\n\n10 Ug nahitabo nga bug-at kaayo ang ilang mga kasakit nga sila misugod sa pagpangamuyo sa Dios.\n\n11 Ug misugo si Amulon kanila nga kinahanglan silang mohunong sa ilang mga pagpangamuyo; ug mibutang siya og mga bantay alang kanila aron maniid kanila, nga si kinsa kadtong makit-an nga magtawag sa Dios kinahanglan patyon.\n\n12 Ug si Alma ug ang iyang katawhan wala na mopadangat sa ilang mga tingog ngadto sa Ginoo nga ilang Dios, apan ilang gipadayag ang ilang mga kasingkasing ngadto kaniya; ug siya nasayod sa mga pagbati sa ilang mga kasingkasing.\n\n13 Ug nahitabo nga ang tingog sa Ginoo miabot ngadto kanila diha sa ilang mga kasakit, nga nag-ingon: Ihangad ang inyong mga ulo ug pagmalaomon, kay ako nasayod sa pakigsaad nga inyong gihimo ngari kanako; ug ako makigsaad sa akong katawhan ug moluwas kanila gikan sa pagkaulipon.\n\n14 Ug pagaanon usab nako ang mga alantoson nga gipatong sa inyong mga abaga, nga gani dili ninyo mabati ang kabug-aton niini diha sa inyong mga likod, gani samtang anaa kamo sa pagkaulipon; ug kini akong buhaton nga mobarog kamo ingon nga mga saksi alang kanako human niini, ug nga masayod kamo sa pagkatinuod nga ako, ang Ginoong Dios, moduaw sa akong mga katawhan panahon sa ilang mga kasakit.\n\n15 Ug karon nahitabo nga ang mga palas-anon nga gipatong diha kang Alma ug sa iyang kaigsuonan gihimong gaan; oo, ang Ginoo mipalig-on kanila aron ilang madaog ang ilang mga palas-anon sa kasayon, ug misunod sila nga malipayon ug mapailobon sa tanan nga kabubut-on sa Ginoo.\n\n16 Ug nahitabo nga dako kaayo ang ilang pagtuo ug ang ilang pailob nga ang tingog sa Ginoo miabot na usab ngadto kanila, nga nag-ingon: Pagmalaomon, kay pagkaugma luwason ko kamo gikan sa pagkaulipon.\n\n17 Ug gisultihan niya si Alma: Ikaw ang mangulo niini nga katawhan, ug ako mag-uban kanimo ug moluwas niini nga katawhan gikan sa pagkaulipon.\n\n18 Karon nahitabo nga si Alma ug ang iyang katawhan sa panahon sa kagabhion mipundok sa ilang gagmayng kahayopan, ug usab sa ilang mga lugas; oo, gani sa tibuok gabii nagpundok sila sa ilang gagmayng kahayopan.\n\n19 Ug sa pagkabuntag gipahitabo sa Ginoo ang lawom nga pagkatulog sa mga Lamanita, oo, ug ang tanan nila nga mga kapatas nakatulog og maayo.\n\n20 Ug si Alma ug ang iyang katawhan miadto sa kamingawan; ug human sila makapanaw sa tibuok adlaw gitukod nila ang ilang mga tolda sa usa ka walog, ug gitawag nila ang walog og Alma, tungod kay siya man ang nangulo sa ilang agianan sa kamingawan.\n\n21 Oo, ug didto sa walog sa Alma ilang gibu-bo ang ilang mga pasalamat ngadto sa Dios tungod kay gikaluy-an niya sila, ug gipagaan ang ilang mga palas-anon, ug giluwas sila gikan sa pagkaulipon; kay naulipon sila, ug walay usa nga makaluwas kanila gawas sa Ginoo nga ilang Dios.\n\n22 Ug nagpasalamat sila sa Dios, oo, ang tanan nila nga lalaki ug ang tanan nila nga babaye ug ang tanan nila nga anak nga makasulti mibayaw sa ilang mga tingog sa mga pagdayeg sa ilang Dios.\n\n23 Ug karon ang Ginoo misulti kang Alma: Pagdali ug mobiya ka ug kini nga katawhan gikan niini nga yuta, kay ang mga Lamanita nagmata na ug mogukod kaninyo; busa biya na kamo gikan niini nga yuta, ug santaon nako ang mga Lamanita niini nga walog nga sila dili makapadayon sa paggukod niini nga katawhan.\n\n24 Ug nahitabo nga mibiya sila gikan sa walog, ug mipadayon sa ilang pagpanaw ngadto sa kamingawan.\n\n25 Ug human sa ilang pagpanaw sa kamingawan sulod sa napulog duha ka adlaw miabot sila sa yuta sa Zarahemla; ug si hari Mosiah usab nagmaya nga midawat kanila.\n\n", "mosiah 25": "[center][font_size=26]Kapitulo 25[/font_size][/center]\n\n[i]Ang mga kaliwat ni Mulek didto sa Zarahemla nahimong mga Nephita—Nakahibalo sila kabahin sa katawhan ni Alma ug ni Zeniff—Si Alma mibunyag kang Limhi ug sa tanan niya nga katawhan—Si Mosiah mihatag og pagtugot kang Alma sa pagtukod sa Simbahan sa Dios. Mga 120 B.C.[/i]\n\n1 Ug karon gimando ni hari Mosiah nga magpundok ang tanang katawhan.\n\n2 Karon dili kaayo ingon ka daghan ang mga anak ni Nephi, o ingon ka daghan ang mga kaliwat ni Nephi, kay sa katawhan ni Zarahemla, kinsa usa ka kaliwat ni Mulek, ug niadtong kinsa mikuyog kaniya ngadto sa kamingawan.\n\n3 Ug dili kaayo ingon ka daghan ang katawhan ni Nephi ug ang katawhan ni Zarahemla kay sa mga Lamanita; oo, wala sa katunga ang ilang gidaghanon.\n\n4 Ug karon ang tanang katawhan ni Nephi nagkapundok, ug usab ang tanang katawhan ni Zarahemla, ug sila nagpundok sa duha ka pundok.\n\n5 Ug nahitabo nga si Mosiah mibasa, ug misugo nga basahon, ang mga talaan ni Zeniff ngadto sa iyang katawhan; oo, gibasa niya ang mga talaan sa katawhan ni Zeniff, gikan sa panahon nga sila mibiya sa yuta sa Zarahemla hangtod nga nakabalik na usab sila.\n\n6 Ug gibasa usab niya ang asoy ni Alma ug sa iyang kaigsoonan, ug ang tanan nilang mga kasakit, gikan sa panahon sa ilang pagbiya sa yuta sa Zarahemla hangtod sa panahon nga nakabalik na usab sila.\n\n7 Ug karon, sa dihang gitapos ni Mosiah ang pagbasa sa mga talaan, ang iyang katawhan nga nagpabilin sa yuta, natingala ug nahingangha.\n\n8 Kay wala sila masayod unsa ang hunahunaon; kay sa diha nga nakakita sila niadtong giluwas gikan sa pagkaulipon napuno sila sa hilabihan ka dako nga pagmaya.\n\n9 Ug usab, sa dihang naghunahuna sila sa ilang kaigsoonan kinsa gipamatay sa mga Lamanita napuno sila sa kasubo, ug gani mipaagas og daghang luha sa kasubo.\n\n10 Ug usab, sa dihang naghunahuna sila sa direkta nga kaayo sa Dios, ug sa iyang gahom sa pagluwas ni Alma ug sa iyang kaigsoonan gikan sa mga kamot sa mga Lamanita ug sa pagkaulipon, gibayaw nila ang ilang mga tingog ug nagpasalamat sa Dios.\n\n11 Ug usab, sa diha nga naghunahuna sila sa mga Lamanita, kinsa ilang kaigsoonan, sa ilang makasasala ug mahugaw nga kahimtang, napuno sila sa kasakit ug tumang kaguol alang sa kaayohan sa ilang mga kalag.\n\n12 Ug nahitabo nga kadtong mga kaliwat ni Amulon ug sa iyang kaigsoonan, kinsa nangasawa sa mga anak nga babaye sa mga Lamanita, wala mahimuot sa pamatasan sa ilang mga amahan, ug dili na sila gustong tawagon sa mga ngalan sa ilang mga amahan, busa gidala nila sa ilang kaugalingon ang ngalan ni Nephi, nga sila unta pagatawagon nga mga kaliwat ni Nephi ug malakip niadtong kinsa gitawag nga mga Nephita.\n\n13 Ug karon ang tanang katawhan ni Zarahemla giapil og ihap kauban sa mga Nephita, ug kini tungod kay walay laing gitugyanan sa gingharian gawas niadtong kinsa mga kaliwat ni Nephi.\n\n14 Ug karon nahitabo nga sa dihang si Mosiah mitapos sa iyang pakigpulong ug pagbasa ngadto sa katawhan, gitinguha niya nga si Alma mamulong usab ngadto sa katawhan.\n\n15 Ug si Alma namulong ngadto kanila, dihang nagkapundok sila sa dagkong mga pundok, ug miadto siya gikan sa usa ka pundok ngadto sa lain, nagsangyaw ngadto sa katawhan sa paghinulsol ug pagtuo sa Ginoo.\n\n16 Ug giawhag niya ang katawhan ni Limhi ug ang iyang kaigsoonan, ang tanan nga naluwas gikan sa pagkaulipon, nga kinahanglan silang mohinumdom nga ang Ginoo ang nagluwas kanila.\n\n17 Ug nahitabo nga sa pagkahuman ni Alma og tudlo sa katawhan sa daghan nga butang, ug gitapos ang iyang pakigpulong ngadto kanila, nga si hari Limhi nagmatinguhaon nga siya mabunyagan; ug ang tanan niyang katawhan nagmatinguhaon nga sila mabunyagan usab.\n\n18 Busa, miadto si Alma sa tubig ug mibunyag kanila; oo, siya mibunyag kanila, oo, siya mibunyag kanila subay sa paagi nga iyang gibuhat sa iyang kaigsoonan didto sa katubigan sa Mormon; oo, ug ingon sa ka daghan sa iyang gibunyagan nahimong sakop sa simbahan sa Dios; ug kini tungod sa ilang pagtuo sa mga pulong ni Alma.\n\n19 Ug nahitabo nga si hari Mosiah mitugot kang Alma nga motukod siya og mga simbahan sa tibuok yuta sa Zarahemla; ug mihatag kaniya og awtoridad sa pag-orden og mga pari ug mga magtutudlo sa matag simbahan.\n\n20 Karon gihimo kini tungod kay adunay daghan nga katawhan nga silang tanan dili madumala pinaagi sa usa lamang ka magtutudlo; dili usab makadungog silang tanan sa pulong sa Dios sa usa lamang ka panagpundok;\n\n21 Busa gipundok nila ang ilang mga kaugalingon sa nagkalainlaing mga pundok, nga gitawag og mga simbahan; matag simbahan adunay ilang mga pari ug ilang mga magtutudlo, ug ang matag pari nagsangyaw sa pulong sumala sa gisulti ngadto kaniya pinaagi sa ba-ba ni Alma.\n\n22 Ug sa ingon niana, bisan pa sa kadaghan sa mga simbahan silang tanan usa lamang ka simbahan, oo, gani ang simbahan sa Dios; kay walay gisangyaw sa tanan nga simbahan gawas sa paghinulsol ug sa pagtuo sa Dios.\n\n23 Ug karon dihay pito ka simbahan sa yuta sa Zarahemla. Ug nahitabo nga si bisan kinsa nga nagmatinguhaon sa pagdala diha kanila sa ngalan ni Kristo, o sa Dios, nagpasakop sila sa mga simbahan sa Dios;\n\n24 Ug sila gitawag nga katawhan sa Dios. Ug ang Ginoo mibu-bo sa iyang Espiritu diha kanila, ug gipanalanginan sila, ug miuswag sa yuta.\n\n", "mosiah 26": "[center][font_size=26]Kapitulo 26[/font_size][/center]\n\n[i]Daghan nga sakop sa Simbahan nadala sa pagpakasala pinaagi sa mga dili matuohon—Si Alma gisaaran og kinabuhing dayon—Kadtong kinsa maghinulsol ug magpabunyag makaangkon og kapasayloan—Ang mga sakop sa Simbahan nga makasala kinsa maghinulsol ug mokompisal ngadto kang Alma ug sa Ginoo mapasaylo; kon dili, dili sila maihap nga kauban sa katawhan sa Simbahan. Mga 120–100 B.C.[/i]\n\n1 Karon nahitabo nga dihay daghan sa nagtubo nga henerasyon nga dili makasabot sa mga pulong ni hari Benjamin, ingon nga gagmay pa nga mga bata sa panahon nga siya namulong ngadto sa iyang katawhan; ug wala sila motuo sa tradisyon sa ilang mga amahan.\n\n2 Wala sila motuo sa unsay nasulti mahitungod sa pagkabanhaw sa mga patay, wala usab sila motuo mahitungod sa pag-anhi ni Kristo.\n\n3 Ug karon tungod sa ilang pagkadili matuohon dili sila makasabot sa pulong sa Dios; ug nagmagahi sa ilang mga kasingkasing.\n\n4 Ug wala sila magpabunyag; wala usab sila mopasakop sa simbahan. Ug katawhan sila nga nahimulag kalabot sa ilang pagtuo, ug nagpabilin nga ingon niana, gani sa ilang kalibotanon ug makasasala nga kahimtang; kay dili sila motawag sa Ginoo nga ilang Dios.\n\n5 Ug karon sa paghari ni Mosiah wala sa katunga ang ilang gidaghanon sa katawhan sa Dios; apan tungod sa mga panagsumpaki taliwala sa kaigsoonan nahimo silang mas daghan.\n\n6 Kay nahitabo nga nakalingla sila og daghan pinaagi sa ilang maulog-ulogon nga mga pulong, kinsa anaa sa simbahan, ug nakapahimo kanila sa pagbuhat og daghang sala; busa gikinahanglan kaayo nga kadtong kinsa nakabuhat og sala, nga anaa sa simbahan, kinahanglan pahimangnoan sa simbahan.\n\n7 Ug nahitabo nga gidala sila sa atubangan sa mga pari, ug gitugyan ngadto sa mga pari pinaagi sa mga magtutudlo; ug ang mga pari midala kanila sa atubangan ni Alma, kinsa mao ang labaw nga pari.\n\n8 Karon si hari Mosiah mihatag kang Alma og awtoridad ibabaw sa simbahan.\n\n9 Ug nahitabo nga si Alma wala masayod kabahin kanila; apan dihay daghan nga saksi batok kanila; oo, ang katawhan mibarog ug mipamatuod sa ilang pagkadaotan nga daghan kaayo.\n\n10 Karon walay sama nianang butanga nga nahitabo kaniadto diha sa simbahan; busa si Alma nahasol sa iyang espiritu, ug mimando siya nga kinahanglan silang dad-on sa atubangan sa hari.\n\n11 Ug gisultihan niya ang hari: Tan-awa, aniay daghan kinsa among gidala sa imong atubangan, kinsa gisumbong sa ilang kaigsoonan; oo, ug nakahimo kini sila og nagkalainlaing pagkadaotan. Ug dili sila mohinulsol sa ilang mga pagkadaotan; busa amo silang gidala sa imong atubangan, aron hukman nimo sila sumala sa ilang mga krimen.\n\n12 Apan si hari Mosiah miingon ngadto kang Alma: Tan-awa, dili ko mohukom kanila; busa ako silang itugyan sa imong mga kamot aron hukman.\n\n13 Ug karon ang espiritu ni Alma nahasol pag-usab; ug milakaw siya ug nangutana sa Ginoo unsa ang kinahanglan niyang buhaton kabahin niining butanga, kay nahadlok siya nga makabuhat siya og sayop sa panan-aw sa Dios.\n\n14 Ug nahitabo nga human siya mibu-bo sa tibuok niyang kalag ngadto sa Dios, ang tingog sa Ginoo miabot ngadto kaniya, nga nag-ingon:\n\n15 Bulahan ikaw, Alma, ug bulahan sila kinsa nabunyagan didto sa katubigan sa Mormon. Bulahan ka tungod sa imong hilabihang pagtuo sa mga pulong lamang sa akong sulugoon nga si Abinadi.\n\n16 Ug bulahan sila tungod sa ilang hilabihang pagtuo sa mga pulong lamang nga imong gipamulong ngadto kanila.\n\n17 Ug bulahan ka tungod kay nakatukod ikaw og usa ka simbahan taliwala niini nga katawhan; ug sila pagatukoron, ug sila mahimo nga akong katawhan.\n\n18 Oo, bulahan kini nga katawhan kinsa andam sa pagdala sa akong ngalan; kay pagatawagon sila sa akong ngalan; ug sila akoa.\n\n19 Ug tungod kay ikaw nangutana man kanako kabahin sa malapason, bulahan ka.\n\n20 Ikaw akong sulugoon; ug ako makigsaad kanimo nga ikaw makaangkon og kinabuhing dayon; ug ikaw mag-alagad kanako ug maglakaw diha sa akong ngalan, ug mopundok sa akong mga karnero.\n\n21 Ug siya nga mamati sa akong tingog mahimo nga akong karnero; ug siya dawaton ninyo sa simbahan, ug siya usab akong dawaton.\n\n22 Kay tan-awa, kini ang akong simbahan; si bisan kinsa nga magpabunyag pagabunyagan ngadto sa paghinulsol. Ug si bisan kinsa nga inyong dawaton, motuo sa akong ngalan; ug kaniya bukas ako nga mopasaylo.\n\n23 Kay ako ang midawat ngari kanako sa mga sala sa kalibotan; kay ako ang naglalang niini; ug ako ang mohatag og dapit diha sa akong tuo nga kamot ngadto kaniya nga motuo hangtod sa kataposan.\n\n24 Kay tan-awa, pinaagi sa akong ngalan gitawag sila; ug kon nakaila sila kanako mabanhaw sila, ug makaangkon og usa ka dapit sa kahangtoran diha sa akong tuo nga kamot.\n\n25 Ug mahitabo nga sa dihang ang ikaduhang trumpeta motingog na, dayon sila nga wala gayod makaila kanako mobangon ug mobarog sa akong atubangan.\n\n26 Ug dayon makaila sila nga ako mao ang Ginoo nga ilang Dios, nga ako mao ang ilang Manunubos; apan dili sila matubos.\n\n27 Ug unya akong ipahayag ngadto kanila nga wala gayod ako makaila kanila; ug moadto sila sa walay kataposan nga kalayo nga giandam alang sa yawa ug sa iyang mga anghel.\n\n28 Busa sultihan ko ikaw, nga siya nga dili maminaw sa akong tingog, ang maong tawo dili ninyo dawaton sa akong simbahan, kay siya dili nako dawaton sa kataposang adlaw.\n\n29 Busa sultihan ko ikaw, Lakaw; ug si bisan kinsa nga makalapas batok kanako, imo siyang hukman sumala sa mga sala nga iyang nabuhat; ug kon mokompisal siya sa iyang mga sala sa imong atubangan ug kanako, ug maghinulsol nga adunay sinsero nga pagbati sa iyang kasingkasing, pasayloon nimo siya, ug ako mopasaylo usab kaniya.\n\n30 Oo, ug bisan kapila maghinulsol ang akong katawhan pasayloon ko sila sa ilang mga kalapasan batok kanako.\n\n31 Ug kamo usab mopasaylo sa usag usa sa inyong mga kalapasan; kay sa pagkatinuod sultihan ko kamo, siya nga dili mopasaylo sa mga kalapasan sa iyang isigkatawo sa diha nga siya moingon nga naghinulsol siya, ang maong tawo nagbutang sa iyang kaugalingon diha sa pagpanghimaraot.\n\n32 Karon sultihan ko kamo, Lakaw; ug si kinsa kadto nga dili maghinulsol sa iyang mga sala ang maong tawo dili malakip sa akong katawhan; ug kini pagasundon gikan karon.\n\n33 Ug nahitabo nga sa diha nga si Alma nakadungog niini nga mga pulong gisulat niya kini aron kini iyang magamit, ug nga siya makahukom sa katawhan niana nga simbahan sumala sa mga sugo sa Dios.\n\n34 Ug nahitabo nga si Alma miadto ug mihukom niadtong nakita nga naghimo og pagkadaotan, sumala sa pulong sa Ginoo.\n\n35 Ug si kinsa ang naghinulsol sa ilang mga sala ug mikompisal niini, giapil gayod niya sa katawhan sa simbahan;\n\n36 Ug kadtong dili mokompisal sa ilang mga sala ug mohinulsol sa ilang pagkadaotan, ang maong mga tawo wala malakip sa katawhan sa simbahan, ug ang ilang mga ngalan gipapas.\n\n37 Ug nahitabo nga si Alma mipahimutang sa tanan nga mga kalihokan sa simbahan; ug misugod na usab sila sa pag-angkon og kalinaw ug pag-uswag sa hilabihan kabahin sa kalihokan sa simbahan, naglakaw nga mabinantayon sa atubangan sa Dios, nagdawat og daghan, ug nagbunyag og daghan.\n\n38 Ug karon kining tanan nga butang gibuhat gayod ni Alma ug sa iyang mga kaubang mga mamumuo kinsa nagdumala sa simbahan, naglakaw sa tumang kakugi, nagtudlo sa pulong sa Dios sa tanan nga butang, nag-antos sa tanan nga matang sa mga kasakit, kay gilutos niadtong tanan kinsa dili sakop sa simbahan sa Dios.\n\n39 Ug gipahimangnoan gayod nila ang ilang kaigsoonan; ug sila usab gipahimangnoan, matag usa pinaagi sa pulong sa Dios, sumala sa iyang mga sala, o sa mga sala nga iyang nabuhat, ingon nga gisugo sa Dios nga mag-ampo sa walay hunong, ug mohatag og mga pasalamat sa tanang butang.\n\n", "mosiah 27": "[center][font_size=26]Kapitulo 27[/font_size][/center]\n\n[i]Gidid-an ni Mosiah ang pagpanglutos ug miawhag sa kaangayan—Si Alma nga batan-on ug ang upat ka anak nga mga lalaki ni Mosiah nagtinguha sa paglaglag sa Simbahan—Usa ka anghel mipakita ug misugo kanila sa paghunong sa ilang daotan nga palakaw—Si Alma naamang—Ang tanan nga katawhan kinahanglan gayod nga matawo pag-usab aron makaangkon og kaluwasan—Si Alma ug ang mga anak na lalaki ni Mosiah mipadayag og malipayong mga balita. Mga 100–92 B.C.[/i]\n\n1 Ug karon nahitabo nga ang mga pagpanglutos nga gihimo sa mga dili matuohon ngadto sa Simbahan migrabe kaayo nga ang mga sakop sa simbahan misugod sa pagbagulbol, ug misumbong sa mga pangulo kabahin niana nga kahimtang; ug misumbong sila ni Alma. Ug gipresentar ni Alma ang panghitabo sa atubangan sa hari nga si Mosiah. Ug si Mosiah nagpakitambag sa iyang mga pari.\n\n2 Ug nahitabo nga si hari Mosiah mipadala og usa ka pahibalo sa tibuok yuta nga kinahanglan walay usa sa dili matuohon nga molutos ni bisan kinsa nga sakop sa simbahan sa Dios.\n\n3 Ug dihay higpit nga sugo sa tanang simbahan nga kinahanglan walay pagpanglutos taliwala kanila, nga kinahanglan adunay kaangayan taliwala sa tanang tawo;\n\n4 Nga dili nila tugotan ang garbo ni ang pagkamapahitas-on nga moguba sa ilang kalinaw; nga ang matag tawo kinahanglan motamod sa iyang isigkatawo sama sa iyang kaugalingon, motrabaho gamit ang ilang kaugalingong mga kamot alang sa ilang panginabuhi.\n\n5 Oo, ug ang tanan nilang pari ug magtutudlo kinahanglan motrabaho gamit ang kaugalingon nilang mga kamot alang sa ilang panginabuhi, sa tanan nga mga sitwasyon gawas lang kon magkasakit, o kon anaa sa tumang panginahanglan; ug sa pagbuhat niining mga butanga, sila nabuhong sa grasya sa Dios.\n\n6 Ug didto nagsugod na usab ang dako nga kalinaw sa yuta; ug ang katawhan nagsugod sa pagkadaghan, ug nagsugod sa pagkatag sa ibabaw sa yuta, oo, didto sa amihanan ug didto sa habagatan, didto sa silangan ug sa kasadpan, nagtukod og dagko nga mga siyudad ug mga balangay sa tanan nga dapit sa yuta.\n\n7 Ug ang Ginoo miduaw kanila ug mipauswag kanila, ug nahimo silang daghan kaayo ug adunahan nga katawhan.\n\n8 Karon ang mga anak nga lalaki ni Mosiah nalakip sa mga dili matuohon; ug usab usa sa mga anak nga lalaki ni Alma nalakip kanila, kinsa ginganlan og Alma, sama sa iyang amahan; bisan pa niana, nahimo siyang daotan kaayo nga tawo ug tigsimba og dios-dios. Ug tawo siya nga maayong motabi, ug hilabihan gayod niya nga nakaulog-ulog sa katawhan; busa nakaagni siya og daghang katawhan sa pagsunod sa iyang mga pagkadaotan.\n\n9 Ug nahimo siyang dako nga babag sa kauswagan sa simbahan sa Dios; nagdani sa mga kasingkasing sa katawhan; nga maoy hinungdan sa daghang panagsumpaki taliwala sa katawhan; nga naghatag og higayon sa kaaway sa Dios aron mogamit sa iyang gahom ngadto kanila.\n\n10 Ug karon nahitabo nga samtang milibot siya sa mga dapit aron sa paglaglag sa simbahan sa Dios, kay milibot siya sa hilom uban sa mga lalaki nga anak ni Mosiah nga nagtinguha sa paglaglag sa simbahan, ug sa pagpahisalaag sa katawhan sa Ginoo, batok sa mga sugo sa Dios, o gani sa hari—\n\n11 Ug sama sa akong gisulti kaninyo, samtang nagpadayon sila sa pagsupil batok sa Dios, tan-awa, ang anghel sa Ginoo mipakita kanila; ug mikunsad siya sama sa usa ka panganod; ug namulong siya nga daw tingog sa dugdog, nga nakapauyog sa yuta diin sila nagbarog;\n\n12 Ug hilabihan ang ilang pagkatingala, nga nangatumba sila sa yuta, ug wala makasabot sa mga pulong nga iyang gisulti ngadto kanila.\n\n13 Bisan pa niana misinggit siya pag-usab, nga nag-ingon: Alma, bangon ug tindog, kay nganong gilutos man nimo ang simbahan sa Dios? Kay ang Ginoo nag-ingon: Kini ang akong simbahan, ug Ako motukod niini; ug walay makalaglag niini, gawas sa kalapasan sa akong katawhan.\n\n14 Ug usab, ang anghel miingon: Tan-awa, gidungog sa Ginoo ang mga pag-ampo sa iyang katawhan, ug usab ang mga pag-ampo sa iyang sulugoon, si Alma, kinsa imong amahan; kay nag-ampo siya inubanan sa pagtuo kabahin kanimo nga ikaw unta makahibalo sa kamatuoran; busa, tungod niini nga katuyoan ania ako aron sa pagdani kanimo sa gahom ug awthoridad sa Dios, nga ang mga pag-ampo sa iyang mga sulugoon unta matubag sumala sa ilang pagtuo.\n\n15 Ug karon tan-awa, malalis ba nimo ang gahom sa Dios? Kay tan-awa, wala ba ang akong tingog makapauyog sa yuta? Ug wala ba usab ikaw makakita kanako sa imong atubangan? Ug gipadala ako gikan sa Dios.\n\n16 Karon sultihan ko ikaw: Lakaw, ug hinumdomi ang pagkabihag sa imong mga amahan didto sa yuta sa Helam, ug didto sa yuta sa Nephi; ug hinumdomi unsa kamahinungdanon ang mga butang nga iyang gihimo alang kanila; kay naulipon sila, ug siya miluwas kanila. Ug karon sultihan ko ikaw, Alma, lakaw sa imong dalan, ug ayaw na pagtinguha sa paglaglag sa simbahan, aron ang ilang mga pag-ampo matubag, ug buhata kini bisan kon ikaw sa imong kaugalingon nagtinguha nga isalikway.\n\n17 Ug karon nahitabo nga mao kini ang kataposan nga mga pulong nga gisulti sa anghel ngadto kang Alma, ug siya mibiya.\n\n18 Ug karon si Alma ug kadtong iyang mga kauban natumba pag-usab sa yuta, kay dako kaayo ang ilang katingala; kay sa ilang kaugalingon mismo nga mga mata nakita nila ang anghel sa Ginoo; ug ang iyang tingog ingon og dugdog, nga nakapauyog sa yuta; ug nasayod sila nga walay lain gawas sa gahom sa Dios nga makapauyog sa yuta ug makapakurog niini nga daw mapikas kini.\n\n19 Ug karon ang katingala ni Alma hilabihan ka dako nga nahimo siyang amang, nga dili na siya makapabuka sa iyang ba-ba; oo, ug naluya siya, gani dili na niya malihok ang iyang mga kamot; busa giagak siya sa iyang mga kauban, ug gialsa nga walay umoy, gani hangtod nga gipahigda siya sa atubangan sa iyang amahan.\n\n20 Ug gisaysay nila ngadto sa iyang amahan ang tanan nga nahitabo kanila; ug ang iyang amahan nagmaya, kay nasayod siya nga gahom kadto sa Dios.\n\n21 Ug misugo siya nga pundokon ang katawhan nga sila makasaksi unsa ang nahimo sa Ginoo alang sa iyang anak nga lalaki, ug usab alang niadtong iyang mga gikauban.\n\n22 Ug misugo siya nga ang mga pari kinahanglan magpundok sa ilang mga kaugalingon; ug nagsugod sila sa pagpuasa, ug sa pag-ampo ngadto sa Ginoo nga ilang Dios nga ablihan niya ang ba-ba ni Alma, nga siya makasulti, ug nga ang iyang mga bukton ug mga tiil makadawat sa ilang kusog—nga ang mga mata sa katawhan mabuka aron makakita ug masayod sa kaayo ug sa himaya sa Dios.\n\n23 Ug nahitabo nga human sila makapuasa ug makaampo sulod sa duha ka adlaw ug duha ka gabii, ang mga bukton ug mga tiil ni Alma nakadawat sa ilang kusog, ug mibarog siya ug misugod sa pagpamulong ngadto kanila, naghangyo kanila nga magmadasigon:\n\n24 Kay, nag-ingon siya, naghinulsol na ako sa akong mga sala, ug natubos na sa Ginoo; tan-awa natawo ako sa Espiritu.\n\n25 Ug ang Ginoo miingon kanako: Ayaw pagkahibulong nga ang tanang katawhan, oo, mga lalaki ug mga babaye, tanang kanasoran, kaliwatan, pinulongan ug katawhan, kinahanglang matawo pag-usab; oo, matawo sa Dios, mausab gikan sa ilang kalibotanon ug napukan nga kahimtang, ngadto sa kahimtang sa pagkamatarong, ingon nga natubos sa Dios, mahimo nga iyang mga anak nga lalaki ug mga anak nga babaye;\n\n26 Ug sa ingon mahimo silang bag-o nga mga linalang; ug gawas kon buhaton nila kini, sila dili gayod makapanunod sa gingharian sa Dios.\n\n27 Sultihan ko kamo, gawas kon mahitabo kini, isalikway gayod sila; ug nasayod ako niini, kay hapit na ako masalikway.\n\n28 Bisan pa niana, human makataak sa daghan nga kalisdanan, naghinulsol hapit ngadto sa kamatayon, ang Ginoo sa iyang kaluoy nakakita nga angay akong birahon gikan sa walay kataposan nga pagkasunog, ug ako natawo sa Dios.\n\n29 Ang akong kalag natubos gikan sa apdo sa kapaitan ug sa mga higot sa pagkadaotan. Didto ako sa kinangitngitan nga bahin sa kahiladman; apan karon nakita nako ang katingalahan nga kahayag sa Dios. Ang akong kalag gisakit sa walay kataposan nga hilabihang pagsakit; apan gibira ako, ug ang akong kalag wala na mag-antos.\n\n30 Akong gisalikway ang akong Manunubos, ug gilimod ang mga gipamulong sa atong mga amahan; apan karon aron ilang malantaw nga moanhi siya, ug nga siya nahinumdom sa matag linalang nga iyang gilalang, ipakita niya ang iyang kaugalingon ngadto sa tanan.\n\n31 Oo, matag tuhod moluhod, ug matag dila mokompisal sa iyang atubangan. Oo, gani sa kataposan nga adlaw, kon ang tanang tawo mobarog aron iyang hukman, human niana modawat sila nga siya mao ang Dios; human niana modawat sila, kinsa nagpuyo nga walay Dios sa kalibotan, nga ang paghukom sa usa ka walay kataposan nga silot makiangayon ngadto kanila; ug mauyog sila, ug mangurog, ug mokulo ubos sa panan-aw sa iyang mahait nga mga mata.\n\n32 Ug karon nahitabo nga si Alma sukad niini nga panahon misugod sa pagtudlo sa katawhan, ug niadtong mga kauban ni Alma sa panahon nga ang anghel mipakita kanila, naglibot sa tibuok kayutaan, nagpahibalo sa tanan nga katawhan sa mga butang nga ilang nadungog ug nakita, ug nagsangyaw sa pulong sa Dios taliwala sa daghan nga kalisdanan, kay gilutos pag-ayo niadtong kinsa mga dili matuohon, kay gisakit sa daghan kanila.\n\n33 Apan bisan pa niining tanan, nakahatag gayod sila og daghang kahupayan ngadto sa simbahan, naglig-on sa ilang pagtuo, ug nag-awhag kanila pinaagi sa pagkamainantoson ug labihan nga pag-antos aron makatuman sa mga sugo sa Dios.\n\n34 Ug upat kanila mao ang mga anak nga lalaki ni Mosiah; ug ang ilang mga ngalan mao si Ammon, ug si Aaron, ug si Omner, ug si Himni; mao kini ang mga ngalan sa mga anak nga lalaki ni Mosiah.\n\n35 Ug giadto nila ang tanan nga kayutaan sa Zarahemla, ug taliwala sa tanan nga katawhan kinsa ubos sa paghari ni hari Mosiah, mainiton nga naningkamot sa pagtul-id sa tanan nga kadaot nga ilang nahimo ngadto sa simbahan, nagkompisal sa tanan nila nga sala, ug nagpahibalo sa tanan nga butang nga ilang nakita, ug nagpasabot sa mga panagna ug mga kasulatan ngadto sa tanan nga nagtinguha sa pagpaminaw kanila.\n\n36 Ug sa ingon niana nahimo silang mga instrumento sa mga kamot sa Dios sa pagdala sa daghan ngadto sa kahibalo sa kamatuoran, oo, ngadto sa kahibalo mahitungod sa ilang Manunubos.\n\n37 Ug pagkabulahan nila! Kay nagmantala sila sa kalinaw; nagmantala sila sa maayong mga balita mahitungod sa mga maayo; ug nagpahayag sila ngadto sa katawhan nga ang Ginoo ang naghari.\n\n", "mosiah 28": "[center][font_size=26]Kapitulo 28[/font_size][/center]\n\n[i]Ang mga anak nga lalaki ni Mosiah nanglakaw aron sa pagsangyaw ngadto sa mga Lamanita—Gamit ang duha ka bato sa manalagna, gihubad ni Mosiah ang mga palid sa mga Jaredita. Mga 92 B.C.[/i]\n\n1 Karon nahitabo nga human mabuhat sa mga anak nga lalaki ni Mosiah kining mga butanga, nagdala sila og diyotay nga gidaghanon uban kanila ug mibalik ngadto sa ilang amahan, ang hari, ug mihangyo kaniya nga sila tugotan niya nga sila unta, uban kanila nga ilang gipili, motungas ngadto sa yuta sa Nephi nga sila unta makasangyaw sa mga butang nga ilang nadungog, ug nga sila unta makapahibalo sa pulong sa Dios ngadto sa ilang kaigsoonan, ang mga Lamanita—\n\n2 Nga basin pa og sila madala nila ngadto sa kahibalo mahitungod sa Ginoo nga ilang Dios, ug makombinser sila mahitungod sa pagkadaotan sa ilang mga amahan; ug basin pa og mahupay nila ang ilang pagdumot ngadto sa mga Nephita, nga sila usab madala ngadto sa kalipay sa Ginoo nga ilang Dios, nga sila mahimo nga mahigalaon sa usag usa, ug nga wala nay mga panagbingkil sa tanang yuta nga gihatag kanila sa Ginoo nga ilang Dios.\n\n3 Karon nagtinguha sila nga ang kaluwasan kinahanglan ipadayag ngadto sa matag nilalang, kay dili nila maagwanta nga bisan usa ka kalag sa tawo malaglag; oo, gani ang paghunahuna nga bisan usa lang ka kalag mag-antos sa walay kataposan nga hilabihang pagsakit miuyog ug mipakurog kanila.\n\n4 Ug sa ingon ang Espiritu sa Ginoo milihok diha kanila, kay sila mao ang labing mangil-ad nga mga makasasala. Ug ang Ginoo nakakita pinaagi sa iyang walay kinutoban nga kaluoy nga angay silang luwason; bisan pa niana nag-antos sila sa tumang kaguol sa kalag tungod sa ilang mga pagkadaotan, nag-antos pag-ayo ug nahadlok nga sila kinahanglan isalikway sa kahangtoran.\n\n5 Ug nahitabo nga nagpakilooy sila sa ilang amahan sa daghan nga mga adlaw nga sila unta makatungas ngadto sa yuta sa Nephi.\n\n6 Ug si hari Mosiah miadto og nangutana sa Ginoo kon tugotan ba niya ang iyang mga anak nga lalaki sa pagtungas ngadto sa mga Lamanita aron sa pagsangyaw sa pulong.\n\n7 Ug ang Ginoo miingon ngadto kang Mosiah: Tugoti sila nga motungas, kay daghan ang motuo sa ilang mga pulong, ug sila makaangkon og kinabuhing dayon; ug akong luwason ang imong mga anak nga lalaki gikan sa mga kamot sa mga Lamanita.\n\n8 Ug nahitabo nga si Mosiah mitugot nga sila moadto ug mobuhat sumala sa ilang hangyo.\n\n9 Ug miadto sila sa kamingawan aron motungas sa pagsangyaw sa pulong taliwala sa mga Lamanita; ug mohatag ko og asoy sa ilang mga kahimoan human niini.\n\n10 Karon si hari Mosiah walay usa nga katugyanan sa gingharian, kay walay bisan usa sa iyang mga anak nga lalaki kinsa modawat sa gingharian.\n\n11 Busa gikuha niya ang mga talaan nga gikulit sa mga palid nga tumbaga, ug usab ang mga palid ni Nephi, ug ang tanan nga mga butang nga gisulat ug gitipigan sumala sa mga sugo sa Dios, human makahubad ug misugo sa pagsulat sa mga talaan nga anaa sa mga palid nga bulawan nga nakaplagan sa mga katawhan ni Limhi, nga gihatag nganha kaniya pinaagi sa kamot ni Limhi;\n\n12 Ug gibuhat niya kini tungod sa dako nga kabalaka sa iyang katawhan; kay hilabihan ang ilang tinguha nga masayod kabahin niadto nga katawhan nga nalaglag.\n\n13 Ug karon gihubad niya kini pinaagi niadtong duha ka bato nga gitapot ngadto sa duha ka lingin nga bayanan.\n\n14 Karon giandam kini nga mga butang gikan pa sa sinugdanan, ug gipasa latas sa tanang henerasyon, alang sa katuyoan sa paghubad sa mga pinulongan;\n\n15 Ug giampingan ug gitipigan kini pinaagi sa kamot sa Ginoo, nga iyang mapakita ang mga pagkadaotan ug mga pagkasalawayon sa iyang katawhan ngadto sa matag linalang kinsa makapanag-iya sa yuta;\n\n16 Ug si bisan kinsa nga aduna niining mga butanga pagatawagon nga manalagna, subay sa pamaagi sa karaang mga panahon.\n\n17 Karon human matapos ni Mosiah ang paghubad niini nga mga talaan, tan-awa, kini mihatag og usa ka asoy sa katawhan nga nalaglag, gikan sa panahon nga nalaglag sila balik ngadto sa pagtukod sa dako nga tore, sa panahon nga ang Ginoo milibog sa pinulongan sa katawhan ug nagkatibulaag sila sa tanan nga dapit sa ibabaw sa tibuok yuta, oo, ug gani gikan niadtong panahona balik ngadto sa paglalang ni Adan.\n\n18 Karon tungod niini nga asoy ang katawhan ni Mosiah nagbangotan sa hilabihan, oo, napuno sila sa kasubo; bisan pa niana kini nakahatag kanila og daghan nga kahibalo, diin sila nagmaya.\n\n19 Ug kini nga asoy isulat human niini; kay tan-awa, gikinahanglan nga ang tanang katawhan masayod sa mga butang nga nahisulat dinhi niini nga asoy.\n\n20 Ug karon, sama sa akong gisulti kaninyo, nga human si hari Mosiah makabuhat niini nga mga butang, gikuha niya ang mga palid nga tumbaga, ug ang tanang butang nga iyang gitipigan, ug gitugyan kini ngadto kang Alma, kinsa mao ang anak nga lalaki ni Alma; oo, ang tanang talaan, ug usab ang mga ighuhubad, ug gitugyan kini ngadto kaniya, ug gisugo siya nga kinahanglan iya kining tipigan ug panalipdan, ug usab mohimo og talaan sa katawhan, ipasa kini gikan sa usa ka kaliwatan ngadto sa laing kaliwatan, gani sama nga kini gipasa gikan sa panahon nga si Lehi mibiya sa Jerusalem.\n\n", "mosiah 29": "[center][font_size=26]Kapitulo 29[/font_size][/center]\n\n[i]Si Mosiah misugyot nga magpili og mga maghuhukom puli sa hari—Ang dili matarong nga mga hari modala sa ilang katawhan ngadto sa sala—Si Alma nga batan-on napili nga labaw nga maghuhukom pinaagi sa tingog sa katawhan—Siya usab ang halangdon nga pari sa Simbahan—Si Alma nga mas edaran ug si Mosiah namatay. Mga 92–91 B.C.[/i]\n\n1 Karon sa dihang nabuhat na kini ni Mosiah gipaadto niya ang tibuok yuta, taliwala sa tanan nga katawhan, nagtinguha nga masayod sa ilang kabubut-on kon kinsa ang mahimo nilang hari.\n\n2 Ug nahitabo nga ang tingog sa katawhan miabot, nga nag-ingon: Gusto namo nga si Aaron nga imong anak nga lalaki maoy mahimong among hari ug among magmamando.\n\n3 Karon si Aaron mitungas na ngadto sa yuta sa Nephi, busa ang hari dili makatugyan sa gingharian ngadto kaniya; si Aaron dili usab modawat sa gingharian; walay bisan kinsa sa mga anak nga lalaki ni Mosiah ang andam nga modawat sa gingharian.\n\n4 Busa si hari Mosiah mipadala na usab taliwala sa katawhan; oo, gani usa ka sinulat nga pulong ang iyang gipadala taliwala sa katawhan. Ug kini ang mga pulong nga gisulat, nga nag-ingon:\n\n5 Tan-awa, O kamo nga akong katawhan, o akong kaigsoonan, kay ingon niana ang akong pagtamod kaninyo, mohangyo ko nga inyong hunahunaon ang hinungdan nga kamo gipatawag alang sa paghunahuna—kay kamo mga matinguhaon nga makabaton og usa ka hari.\n\n6 Karon akong ipahibalo kaninyo nga siya kang kinsa ang gingharian angay gayod nga itugyan, mibalibad, ug dili modawat sa gingharian.\n\n7 Ug karon kon adunay lain nga itudlo puli kaniya, tan-awa nahadlok ko nga adunay mahitabo nga mga panagbingkil taliwala kaninyo. Ug kinsa ang nasayod basin ang akong anak nga lalaki, kinsa maoy tag-iya sa gingharian, masuko ug moagni og usa ka bahin niini nga katawhan ngadto kaniya, nga mao unya ang hinungdan sa mga gubat ug mga panagbingkil taliwala kaninyo, nga mao unya ang hinungdan sa pag-agas sa daghan nga dugo ug pagtuis sa pamaagi sa Ginoo, oo, ug paglaglag sa mga kalag sa daghan nga katawhan.\n\n8 Karon sultihan ko kamo nga magmaalamon kita ug maghunahuna niini nga mga butang, kay wala kitay katungod sa paglaglag sa akong anak nga lalaki, ni kita adunay katungod sa paglaglag sa laing tawo kon siya itudlo na unya nga ipuli kaniya.\n\n9 Ug kon ang akong anak nga lalaki mobalik na usab ngadto sa iyang garbo ug sa kawang nga mga butang basin bakwion niya ang mga butang nga iyang gisulti, ug moangkon sa iyang katungod sa gingharian, nga mao unya ang hinungdan nga siya ug usab kini nga katawhan makabuhat og daghang sala.\n\n10 Ug karon magmaalamon kita ug mangandam alang niining mga butanga, ug mobuhat nianang makapasiugda og kalinaw niini nga katawhan.\n\n11 Busa ako ang mahimo ninyo nga hari sa nahibilin ko nga mga adlaw; bisan pa niana, magbutang kita og mga maghuhukom, aron mohukom niini nga katawhan sumala sa atong balaod; ug bag-ohon nato ang paghan-ay sa mga kalihokan niini nga katawhan, kay magbutang kita og maalamon nga mga tawo nga mahimong mga maghuhukom, nga mohukom niini nga katawhan sumala sa mga sugo sa Dios.\n\n12 Karon mas maayo pa nga ang usa ka tawo pagahukman sa Dios kay sa tawo, kay ang mga paghukom sa Dios kanunay nga makiangayon, apan ang mga paghukom sa tawo dili sa kanunay makiangayon.\n\n13 Busa, kon posible nga makabaton kamo og makiangayon nga mga tawo nga mahimo ninyong hari, kinsa motukod sa mga balaod sa Dios, ug mohukom niini nga katawhan sumala sa iyang mga sugo, oo, kon kamo makabaton og mga tawo aron mahimo ninyong mga hari kinsa mobuhat sama sa gibuhat sa akong amahan nga si Benjamin alang niini nga katawhan—ako moingon nganha kaninyo, kon kini mao man kanunay ang mahitabo nan angay nga kamo adunay mga hari kanunay nga magmando kaninyo.\n\n14 Ug gani ako sa akong kaugalingon naghago pinaagi sa tanan nga gahom ug galamhan nga anaa kanako, sa pagtudlo kaninyo sa mga sugo sa Dios, ug sa pagpatunhay og kalinaw sa tibuok yuta, aron walay mga gubat ni panagbingkil, walay pagpangawat, ni pagpanglungkab, ni pagbuno, ni bisan unsa nga matang sa pagkadaotan;\n\n15 Ug si kinsa ang nakabuhat og pagkadaotan, siya akong gisilotan sumala sa kalapasan nga iyang nahimo, sumala sa balaod nga gihatag ngari kanato pinaagi sa atong mga amahan.\n\n16 Karon sultihan ko kamo, nga tungod ang tanan nga tawo dili makiangayon wala kinahanglana nga kamo adunay hari o mga hari nga magmando kaninyo.\n\n17 Kay tan-awa, unsa ka dakong pagkadaotan ang mapahitabo sa usa ka daotan nga hari, oo, ug pagkadako nga kalaglagan!\n\n18 Oo, hinumdomi si hari Noah, ang iyang pagkadaotan ug ang iyang mga pagkasalawayon, ug usab ang mga pagkadaotan ug mga pagkasalawayon sa iyang katawhan. Tan-awa unsa ka dako nga kalaglagan ang midangat kanila; ug usab tungod sa ilang mga pagkadaotan nadala sila sa pagkaulipon.\n\n19 Ug kon dili pa tungod sa pagpataliwala sa ilang hingpit nga maalamon nga Tiglalang, ug tungod kini sa ilang kinasingkasing nga paghinulsol, dili gayod sila makalikay nga magpabilin sa pagkaulipon hangtod karon.\n\n20 Apan tan-awa, siya miluwas kanila tungod kay nagpaubos sila sa ilang mga kaugalingon sa iyang atubangan; ug kay nangamuyo sila sa hilabihan ngadto kaniya siya miluwas kanila gikan sa pagkaulipon; ug sa ingon ang Ginoo mobuhat pinaagi sa iyang gahom sa tanang mga sitwasyon taliwala sa mga anak sa katawhan, mopaabot sa bukton sa kaluoy ngadto kanila nga mobutang sa ilang pagsalig ngadto kaniya.\n\n21 Ug tan-awa, karon sultihan ko kamo, dili ninyo mapapahawa sa trono ang usa ka hari nga hiwi og binuhatan gawas kon pinaagi sa dako nga panagbingkil, ug sa pagpaagas sa daghang dugo.\n\n22 Kay tan-awa, aduna siyay mga higala nga hiwi og binuhatan, ug siya mopahimutang sa iyang mga magbalantay libot kaniya; ug gub-on niya ang mga balaod niadtong kinsa naghari sa pagkamatarong sa nag-una kaniya; ug yatakan niya ang mga sugo sa Dios;\n\n23 Ug mohimo siya og mga balaod, ug ipadala kini ngadto sa iyang katawhan, oo, mga balaod nga subay sa iyang kaugalingong pagkadaotan; ug si kinsa ang dili motuman sa iyang mga balaod iyang ipapatay; ug si kinsa ang mosukol batok kaniya ipadala niya ang iyang kasundalohan batok kanila aron sa pakiggubat, ug kon siya makahimo, siya mopatay kanila; ug sa ingon niana ang dili matarong nga hari motuis sa mga pamaagi sa tanan nga pagkamatarong.\n\n24 Ug karon sultihan ko kamo, dili kinahanglan nga ang ingon niini nga mga pagkasalawayon modangat nganha kaninyo.\n\n25 Busa, pagpili kamo og mga maghuhukom pinaagi sa tingog niini nga katawhan, nga kamo mahimo nga hukman sumala sa mga balaod nga gihatag nganha kaninyo pinaagi sa atong mga amahan, nga mga matarong, ug gihatag kanila pinaagi sa kamot sa Ginoo.\n\n26 Karon dili maoy naandan nga ang tingog sa katawhan magtinguha sa bisan unsa nga mga butang nga supak sa matarong; apan maoy naandan sa gamay nga bahin sa katawhan ang pagtinguha niana nga dili matarong; busa sunda ninyo kini ug himoon ninyong balaod—ang paghimo sa inyong mga kalihokan pinaagi sa tingog sa katawhan.\n\n27 Ug kon moabot ang panahon nga ang tingog sa katawhan mopili sa pagkadaotan, niana nga higayon ang mga paghukom sa Dios modangat diha kaninyo; oo, niana nga higayon moduaw siya kaninyo uban sa dako nga kalaglagan gani sama sa kanhi niyang pagduaw niini nga yuta.\n\n28 Ug karon kon kamo adunay mga maghuhukom, ug sila dili maghukom kaninyo sumala sa balaod nga gikahatag, makabuot kamo nga hukman sila sa usa ka labaw nga maghuhukom.\n\n29 Kon ang inyong mga labaw nga maghuhukom dili mohukom og mga matarong nga mga paghukom, makapundok kamo og diyotay sa inyong ubos nga mga maghuhukom, ug hukman nila ang inyong labaw nga mga maghuhukom, sumala sa tingog sa katawhan.\n\n30 Ug sugoon ko kamo sa pagbuhat niini nga mga butang diha sa kahadlok sa Ginoo; ug ako mosugo kaninyo sa pagbuhat niini nga mga butang, ug nga kamo dili magbaton og hari; nga kon kini nga katawhan makabuhat og mga sala ug mga pagkadaotan sila manubag niini diha sa ilang kaugalingong mga ulo.\n\n31 Kay tan-awa sultihan ko kamo, ang mga sala sa daghan nga katawhan nabuhat pinaagi sa mga pagkadaotan sa ilang mga hari; busa ang ilang hiwi nga mga binuhatan pagatubagon diha sa mga ulo sa ilang mga hari.\n\n32 Ug karon ako nagtinguha nga kining pagkadili patas kinahanglan mawala na niini nga yuta, ilabi na taliwala niining akong katawhan; apan ako nagtinguha nga kini nga yuta mahimong usa ka yuta sa kalingkawasan, ug ang matag tawo makapahimulos sa iyang mga katungod ug mga kahigayonan, hangtod kanus-a nga makita sa Ginoo nga angayan kitang mopuyo ug makapanunod sa yuta, oo, gani hangtod kanus-a nga magpabilin ang atong mga kaliwat sa ibabaw sa yuta.\n\n33 Ug daghan pang butang ang gisulat ni hari Mosiah ngadto kanila, nagpahayag ngadto kanila sa tanang pagsulay ug kasamok sa usa ka matarong nga hari, oo, ang tanang pag-antos sa kalag alang sa ilang katawhan, ug usab ang tanang pagbagulbol sa katawhan ngadto sa ilang hari; ug gipasabot niya kining tanan ngadto kanila.\n\n34 Ug siya misulti kanila nga kining mga butanga dili unta angay mahitabo; apan nga ang alantoson kinahanglan magagikan sa tanan nga katawhan, nga ang matag tawo unta mopas-an sa iyang bahin.\n\n35 Ug siya usab mipadayag ngadto kanila sa tanang walay kapuslanan nilang mga paghago, pinaagi sa pagbaton og usa ka dili matarong nga hari nga magmando kanila;\n\n36 Oo, ang tanan niyang mga pagkadaotan ug mga pagkasalawayon, ug ang tanan nga gubat, ug panagbingkil, ug pagpaagas sa dugo, ug ang pagpangawat, ug ang pagpanglungkab, ug ang pagbuhat og malaw-ay nga mga buhat, ug ang tanang matang sa mga pagkadaotan nga dili maihap—nagsulti kanila nga kining mga butanga dili angay mahitabo, nga kini dayag nga supak sa mga sugo sa Dios.\n\n37 Ug karon nahitabo, nga human mapahibalo ni hari Mosiah kining mga butanga ngadto sa katawhan nadani sila sa kamatuoran sa iyang mga pulong.\n\n38 Busa ilang gikalimtan ang ilang mga tinguha sa pagbaton og usa ka hari, ug nahimong hilabihan ka mahunahunaon nga ang matag tawo makabaton og patas nga kahigayonan sa tibuok yuta; oo, ug matag tawo mipakita og pag-uyon sa pagtubag sa kaugalingon niyang mga sala.\n\n39 Busa, nahitabo nga nagpundok sila sa tibuok yuta, aron sa pagpadayag sa ilang mga tingog kon kinsa ang mahimo nilang mga maghuhukom, aron mohukom kanila sumala sa balaod nga gihatag ngadto kanila; ug sila nagmaya sa hilabihan tungod sa kalingkawasan nga gitugyan ngadto kanila.\n\n40 Ug misamot sila og kalig-on sa paghigugma kang Mosiah; oo, sila nagtamod kaniya labaw kang bisan kinsa nga tawo; kay wala sila magtan-aw kaniya nga usa ka malupigon kinsa nagtinguha nga makabintaha, oo, alang nianang mga katigayonan nga makadunot sa kalag; kay wala siya mangayo og mga katigayonan gikan kanila, wala usab niya ikahimuot ang pagpaagas og dugo; apan gipatunhay niya ang kalinaw diha sa yuta, ug gitugotan niya ang iyang katawhan nga sila makalingkawas gikan sa tanang matang sa pagkaulipon; busa mitamod sila kaniya, oo, sa hilabihan gayod, nga dili masukod.\n\n41 Ug nahitabo nga nagtudlo sila og mga maghuhukom aron momando kanila, o mohukom kanila sumala sa balaod; ug gibuhat kini nila sa tibuok yuta.\n\n42 Ug nahitabo nga si Alma gitudlo nga mahimong unang labaw nga maghuhukom, siya mao usab ang labaw nga pari, ang iyang amahan maoy mitugyan sa katungdanan ngadto kaniya, ug mihatag kaniya og katungod kabahin sa tanang kalihokan sa simbahan.\n\n43 Ug karon nahitabo nga si Alma naglakaw subay sa mga pamaagi sa Ginoo, ug nagsunod siya sa iyang mga sugo, ug siya naghukom sa matarong nga mga paghukom; ug dihay makanunayon nga kalinaw sa tibuok yuta.\n\n44 Ug sa ingon niana nagsugod ang pagmando sa mga maghuhukom sa tibuok yuta sa Zarahemla, taliwala sa tanan nga katawhan kinsa gitawag nga mga Nephita; ug si Alma mao ang una ug labaw nga maghuhukom.\n\n45 Ug karon nahitabo nga ang iyang amahan namatay, nag-edad og kawaloan ug duha ka tuig ang panuigon, nagpakabuhi nga matinumanon sa mga sugo sa Dios.\n\n46 Ug nahitabo nga si Mosiah namatay usab, sa ikakatloan ug tulo nga tuig sa iyang paghari, nag-edad og kan-oman ug tulo ka tuig ang panuigon; mikabat ang tanan og lima ka gatos ug siyam ka tuig gikan sa panahon nga si Lehi mibiya sa Jerusalem.\n\n47 Ug sa ingon natapos ang paghari sa mga hari ibabaw sa katawhan ni Nephi; ug sa ingon natapos ang mga adlaw ni Alma, kinsa mao ang magtutukod sa ilang simbahan.\n\n", "alma 1": "[center][font_size=26]Ang Basahon ni Alma ang Anak nga Lalaki ni Alma[/font_size][/center]\n\nAng asoy ni Alma, kinsa mao ang anak ni Alma nga lalaki, ang una ug labaw nga maghuhukom sa katawhan ni Nephi, ug usab ang labaw nga pari sa Simbahan. Usa ka asoy sa paghari sa mga maghuhukom, ug sa mga gubat ug panagbingkil sa katawhan. Ug usab usa ka asoy sa gubat tali sa mga Nephita ug mga Lamanita, sumala sa talaan ni Alma, ang una ug labaw nga maghuhukom.\n\n[center][font_size=26]Kapitulo 1[/font_size][/center]\n\n[i]Si Nehor nagtudlo og sayop nga mga doktrina, nagtukod og usa ka simbahan, nagpasiugda og panapi sa mga pari, ug mipatay ni Gideon—Si Nehor gisilotan sa kamatayon tungod sa iyang mga krimen—Ang panapi sa mga pari ug mga pagpanglutos mikaylap diha sa katawhan—Ang mga pari nagsuporta sa ilang mga kaugalingon, ang katawhan mialima sa mga kabos, ug ang Simbahan miuswag. Mga 91–88 B.C.[/i]\n\n1 Karon nahitabo nga sa unang tuig sa paghari sa mga maghuhukom sa katawhan ni Nephi, gikan niini nga panahon, si hari Mosiah nga namatay na, kay nakiggubat og usa ka maayo nga pakiggubat, naglakaw nga matarong sa atubangan sa Dios, walay gibilin nga mohari puli kaniya; bisan pa niana siya mihimo og mga balaod, ug gidawat kini sa katawhan; busa sila napugos sa pagtuman sa mga balaod nga iyang gihimo.\n\n2 Ug nahitabo nga sa unang tuig sa paghari ni Alma sa hukmanan, dihay tawo nga gidala sa iyang atubangan aron hukman, usa ka dakong tawo, ug gibantog sa iyang kakusgan.\n\n3 Ug gilibot niya ang katawhan, nagsangyaw kanila niana nga iyang gitawag og pulong sa Dios, nakigbatok sa simbahan; nga nagpadayag ngadto sa katawhan nga ang matag pari ug magtutudlo kinahanglan mahimo nga inila; ug sila dili kinahanglan magtrabaho sa ilang mga kamot, ug nga angay gani sila nga suportahan sa katawhan.\n\n4 Ug siya usab mipamatuod ngadto sa katawhan nga ang tanang katawhan maluwas sa kataposang adlaw, ug nga sila dili angay nga mahadlok ni mangurog, apan nga sila unta mohangad sa ilang mga ulo ug maglipay; kay ang Ginoo milalang sa tanang tawo, ug usab mitubos sa tanang tawo; ug, sa kataposan, ang tanang tawo makaangkon og kinabuhing dayon.\n\n5 Ug nahitabo nga gitudlo niya pag-ayo kini nga mga butang nga daghan ang mituo sa iyang mga pulong, gani hilabihan ka daghan nga sila misugod sa pagsuporta kaniya ug mihatag kaniya og kwarta.\n\n6 Ug nagsugod siya sa pagkamapagarbohon sa iyang kasingkasing, ug nagsul-ob og mahal kaayo nga sapot, oo, ug gani nagsugod sa pagtukod og simbahan sunod sa paagi sa iyang pagsangyaw.\n\n7 Ug nahitabo nga samtang miadto siya, aron sa pagsangyaw niadtong kinsa mituo sa iyang pulong, nakasugat siya og tawo kinsa sakop sa simbahan sa Dios, oo, gani usa sa ilang mga magtutudlo; ug siya misugod sa pagpakiglalis kaniya pag-ayo, aron iyang madala ang katawhan palayo sa simbahan; apan ang tawo misanta kaniya, nagbadlong kaniya gamit ang mga pulong sa Dios.\n\n8 Karon ang ngalan sa tawo mao si Gideon; ug siya ang nahimong himan sa mga kamot sa Dios sa pagluwas sa katawhan ni Limhi gikan sa pagkaulipon.\n\n9 Karon, tungod kay si Gideon nangatarongan kaniya gamit ang mga pulong sa Dios nasuko siya kang Gideon, ug mihulbot sa iyang espada ug misugod sa pagtigbas kaniya. Karon kay si Gideon tigulang na, busa wala na siya makapanalipod sa iyang mga pagtigbas, busa siya napatay pinaagi sa espada.\n\n10 Ug ang tawo kinsa mipatay kaniya gidakop sa katawhan sa simbahan, ug gidala sa atubangan ni Alma, aron hukman sumala sa mga krimen nga iyang nabuhat.\n\n11 Ug nahitabo nga mibarog siya sa atubangan ni Alma ug maisogong miatubang sa pagpanalipod sa iyang kaugalingon.\n\n12 Apan si Alma miingon kaniya: Tan-awa, kini ang unang higayon nga ang panapi sa pari gitudlo taliwala sa katawhan. Ug tan-awa, dili lamang kay sad-an ka sa panapi sa pari, apan nagtinguha sa pagpatuman niini pinaagi sa espada; ug kon ang panapi sa mga pari ipatuman sa katawhan mosangpot kini sa ilang hingpit nga kalaglagan.\n\n13 Ug ikaw nakapaagas sa dugo sa usa ka matarong nga tawo, oo, usa ka tawo kinsa nakahimo og daghan nga kaayohan niini nga katawhan; ug kon kami moluwas kanimo ang iyang dugo modangat kanamo sa pagpanimalos.\n\n14 Busa ikaw silotan sa kamatayon, sumala sa balaod nga gihatag kanato ni Mosiah, nga atong kataposang hari; ug kini gidawat niini nga katawhan; busa kini nga katawhan kinahanglan nga mosunod sa balaod.\n\n15 Ug nahitabo nga sila midakop kaniya; ug ang iyang ngalan mao si Nehor; ug sila midala kaniya sa ibabaw sa bungtod sa Manti, ug didto siya gipasulti, o labing klaro gipaangkon, tali sa kalangitan ug sa yuta, nga ang iyang gitudlo sa katawhan sukwahi sa pulong sa Dios; ug didto siya nag-antos og makauulaw nga kamatayon.\n\n16 Bisan pa niana, wala kini makapahunong sa pagkaylap sa panapi sa pari sa tibuok yuta; kay dihay daghan nga nahigugma sa kawang nga mga butang sa kalibotan, ug nanagsangyaw sila sa sayop nga mga doktrina; ug ila kining gibuhat tungod sa katigayonan ug dungog.\n\n17 Bisan pa niana, wala sila mangahas sa pagpamakak, kay kon kini mahibaloan, tungod sa kahadlok sa balaod, kay ang mga bakakon pagasilotan; busa sila nagpakaaron-ingnon nga nagsangyaw sumala sa ilang gituohan; ug karon ang balaod walay gahom ngadto ni bisan kinsa nga tawo tungod sa iyang gituohan.\n\n18 Ug wala sila mangahas sa pagpangawat, tungod sa kahadlok sa balaod, kay ang ingon niana pagasilotan; ni mangahas sila sa pagpanulis, ni sa pagpatay, kay siya nga makapatay pagasilotan ngadto sa kamatayon.\n\n19 Apan nahitabo nga si bisan kinsa nga dili sakop sa simbahan sa Dios misugod sa paglutos niadtong mga sakop sa simbahan sa Dios, ug ilang gidala ang ngalan ni Kristo.\n\n20 Oo, sila milutos kanila, ug misakit kanila gamit ang tanan nga matang sa pulong, ug kini tungod sa ilang pagkamapainubsanon; tungod kay sila dili mapagarbohon sa ilang kaugalingon nga mga mata, ug kay gipakigbahin nila ang pulong sa Dios, ngadto sa usag usa, nga walay kwarta ug walay kantidad.\n\n21 Karon dihay higpit nga balaod sa katawhan sa simbahan, nga walay bisan kinsa nga tawo, nga nahisakop sa simbahan, nga mobarog ug molutos niadtong dili sakop sa simbahan, ug nga walay himoong pagpanglutos sa usag usa kanila.\n\n22 Bisan pa niana, dihay daghan kanila kinsa misugod sa pagkamapagarbohon, ug misugod sa mainiton nga pagpakiglalis sa ilang mga kaaway, bisan sa pagbinunalay; oo, sila misukmag sa usag usa gamit ang ilang mga kumo.\n\n23 Karon nahitabo kini sa ikaduhang tuig sa pagmando ni Alma, ug kini ang hinungdan sa daghan nga kasakit sa simbahan; oo, kini ang hinungdan sa daghan nga pagsulay sa simbahan.\n\n24 Kay ang mga kasingkasing sa kadaghanan mga tig-a, ug ang ilang mga ngalan gipapas, nga sila wala na hinumdomi taliwala sa katawhan sa Dios. Ug usab daghan ang mipalayo sa ilang kaugalingon gikan kanila.\n\n25 Karon nahimo kining dako nga pagsulay niadtong nagpabilin nga lig-on ang pagtuo; bisan pa niana, nagmakanunayon sila ug wala matarog sa pagtuman sa mga sugo sa Dios, ug sila midawat nga mapailobon sa pagpanglutos nga gipahamtang diha kanila.\n\n26 Ug sa dihang ang mga pari mibiya sa ilang trabaho aron sa pagpaambit sa pulong sa Dios ngadto sa katawhan, ang katawhan usab mibiya sa ilang mga trabaho aron maminaw sa pulong sa Dios. Ug sa dihang ang mga pari nakapaambit kanila sa pulong sa Dios silang tanan makugihon nga mibalik pag-usab sa ilang mga trabaho; ug ang pari, nga wala magtamod sa iyang kaugalingon nga labaw sa iyang mga tigpaminaw, kay ang tigsangyaw dili labaw kaysa tigpaminaw, ni ang magtutudlo mas maayo kaysa tinudloan; ug sa ingon niana silang tanan managsama, ug silang tanan nagtrabaho, matag tawo sumala sa iyang kusog.\n\n27 Ug mipakigbahin sila sa ilang mga kabtangan, matag tawo sumala sa unsay anaa kaniya, ngadto sa mga kabos, ug timawa, ug sa masakiton, ug sa gisakit; ug sila wala magsul-ob og mahalon nga sapot, apan hapsay ug nindot nga tan-awon.\n\n28 Ug sa ingon niana sila midumala sa mga kalihokan sa simbahan; ug nagsugod na usab sila sa pagbaton og padayon nga kalinaw, bisan pa sa tanan nga mga pagpanglutos kanila.\n\n29 Ug karon, tungod sa kalig-on sa simbahan sila misugod sa hilabihan nga pagkaadunahan, nakaangkon og kabuhong sa tanan nga butang bisan unsay ilang panginahanglan—kabuhong sa mga panon ug mga kahayopan, ug pinatambok nga nati sa tanan nga matang, ug usab kabuhong sa lugas, ug sa bulawan, ug sa pilak, ug sa mahalon nga mga butang, ug kabuhong sa sida ug maanindot nga binubod nga hilo, ug sa tanan nga matang sa maayo ug yano nga panapton.\n\n30 Ug sa ingon niana, sa ilang mauswagon nga pagkabutang, wala nila gisalikway si bisan kinsa nga mga hubo, o mga gigutom, o mga giuhaw, o mga masakiton, o ang wala maamumahi; ug wala nila ipahimutang ang ilang mga kasingkasing diha sa mga katigayonan; busa nagmanggihatagon sila ngadto sa tanan, sa tigulang ug sa batan-on, sa ulipon ug sa gawasnon, sa lalaki ug sa babaye, bisan gawas sa simbahan o sulod sa simbahan, sa walay pagpili sa mga tawo nga nagkinahanglan.\n\n31 Ug sa ingon niana miuswag sila ug nahimong mas adunahan pa kay niadtong dili sakop sa ilang simbahan.\n\n32 Kay kadtong dili sakop sa ilang simbahan mihimo sa ilang mga kaugalingon nga mga mamamarang, ug sa pagsimba og mga dios-dios o sa pagkatapolan, ug sa mga pagyamyam, ug sa mga kasina ug panagbangi; pagsul-ob sa mahalon nga sapot; ingon nga gibayaw sa garbo sa ilang kaugalingong mga mata; nanglutos, namakak, nanulis, nangawat, nagbuhat og malaw-ay nga mga buhat, ug nagbuno, ug tanan nga matang sa pagkadaotan; bisan pa niana, ang balaod gipahamtang ngadto sa tanan niadtong kinsa milapas niini, kutob sa mahimo.\n\n33 Ug nahitabo nga sa ingon niana nga paagi sa pagpatuman sa balaod diha kanila, ang matag tawo nag-antos sumala sa unsay iyang gibuhat, mas nalig-on sila, ug wala na mangahas sa pagbuhat og bisan unsa nga pagkadaotan kon kini mahibaloan man; busa, dihay dako nga kalinaw taliwala sa katawhan ni Nephi hangtod sa ikalima nga tuig sa paghari sa mga maghuhukom.\n\n", "alma 2": "[center][font_size=26]Kapitulo 2[/font_size][/center]\n\n[i]Si Amlici nagtinguha nga mahimong hari ug gisalikway pinaagi sa tingog sa katawhan—Ang iyang mga sumusunod naghimo kaniya nga hari—Ang mga Amlicita nakig-away sa mga Nephita ug nabuntog—Ang mga Lamanita ug mga Amlicita naghiusa sa ilang mga kusog ug nabuntog—Si Alma mipatay kang Amlici. Mga 87 B.C.[/i]\n\n1 Ug nahitabo nga sa pagsugod sa ikalima nga tuig sa ilang paghari dihay nagsugod nga panagbingkil sa katawhan; kay ang usa ka tawo, nga gitawag og Amlici, siya nga usa ka malimbongon kaayo nga tawo, oo, usa ka maalamon nga tawo sumala sa kaalam sa kalibotan, kay sumusunod siya sa kapunongan sa tawo nga mipatay kang Gideon pinaagi sa espada, kinsa gisilotan sa kamatayon sumala sa balaod—\n\n2 Karon kini si Amlici, pinaagi sa iyang kamalimbongon, nakadani og daghan nga katawhan nga mosunod kaniya; gani hilabihan kadaghan nga nagsugod sila sa pagkagamhanan kaayo; ug nagsugod sila sa pagpaninguha aron sa pagpalingkod kang Amlici nga mahimong hari sa katawhan.\n\n3 Karon nakapahadlok kini sa katawhan sa simbahan, ug usab ngadto sa tanan kinsa wala madani sa mga pagpamugos ni Amlici; kay nasayod sila nga sumala sa ilang balaod nga ang maong mga butang kinahanglan matukod pinaagi sa tingog sa katawhan.\n\n4 Busa, kon makuha ni Amlici ang tingog sa katawhan, siya, nga usa ka daotan nga tawo, mohikaw kanila sa ilang mga katungod ug mga kahigayonan sa simbahan; kay maoy iyang tuyo nga malaglag ang simbahan sa Dios.\n\n5 Ug nahitabo nga ang katawhan nagpundok sa ilang mga kaugalingon sa tibuok yuta, matag tawo sumala sa iyang hunahuna, kon alang ba kini o batok kang Amlici, sa nagkalain-lain nga mga pundok, nga adunay daghan nga panaglalis ug katingalahan nga mga panagbingkil sa usag usa.\n\n6 Ug sa ingon niana sila nagpundok sa ilang mga kaugalingon aron ipaabot ang ilang mga tingog mahitungod sa hitabo; ug gipaatubang sila sa mga maghuhukom.\n\n7 Ug nahitabo nga ang tingog sa katawhan mibatok kang Amlici, nga siya wala mahimong hari sa katawhan.\n\n8 Karon nakahimo kini og dakong kalipay sa mga kasingkasing niadtong kinsa batok kaniya; apan si Amlici misulsol niadtong midapig kaniya aron masuko batok niadtong wala modapig kaniya.\n\n9 Ug nahitabo nga sila nagpundok sa ilang mga kaugalingon, ug mitudlo kang Amlici nga mahimong ilang hari.\n\n10 Karon sa dihang si Amlici nahimo nilang hari siya misugo kanila nga mogamit sa ilang mga hinagiban batok sa ilang kaigsoonan; ug kini iyang gibuhat aron siya moulipon kanila nganha kaniya.\n\n11 Karon ang katawhan ni Amlici nailhan pinaagi sa ngalan ni Amlici, nga gitawag og mga Amlicita; ug ang nahibilin gitawag og mga Nephita, o katawhan sa Dios.\n\n12 Busa ang katawhan sa mga Nephita nasayod sa tuyo sa mga Amlicita, ug busa sila nangandam sa pagpakigsangka kanila; oo, sila misangkap sa ilang mga kaugalingon og mga espada, ug mga sundang, ug mga gapasan, ug mga panâ, ug mga bato, ug mga saplong, ug sa tanan nga matang sa hinagiban sa gubat, sa matag matang.\n\n13 Ug sa ingon niana naandam sila sa pagpakigsangka sa mga Amlicita sa panahon sa ilang pagsulong. Ug dihay gipanudlo nga mga kapitan, ug labaw nga mga kapitan, ug dako-dako nga mga kapitan, sumala sa ilang gidaghanon.\n\n14 Ug nahitabo nga gisangkapan ni Amlici ang iyang mga tawo sa tanan nga matang sa hinagiban sa gubat sa matag matang; ug siya usab mitudlo og mga magmamando ug mga pangulo sa iyang katawhan, aron sa pagpangulo kanila sa pakiggubat batok sa ilang kaigsoonan.\n\n15 Ug nahitabo nga ang mga Amlicita miabot sa bungtod sa Amnihu, nga dapit sa silangan sa suba sa Sidon, diin midagayday ngadto sa yuta sa Zarahemla, ug didto gisugdan nila ang pagpakiggubat sa mga Nephita.\n\n16 Karon kay si Alma, mao man ang labaw nga maghuhukom ug gobernador sa katawhan ni Nephi, busa mitungas siya uban sa iyang katawhan, oo, uban sa iyang mga kapitan, ug dako-dako nga mga kapitan, oo, sa pangunahan sa iyang mga kasundalohan, sa pagpakig-away batok sa mga Amlicita.\n\n17 Ug gisugdan nila ang pagpatay sa mga Amlicita didto sa bungtod sa silangan sa Sidon. Ug ang mga Amlicita nakig-away sa mga Nephita sa tibuok kusog, hangtod nga daghan sa mga Nephita ang nangapokan atubangan sa mga Amlicita.\n\n18 Bisan pa niana ang Ginoo mihatag og kusog sa kamot sa mga Nephita, nga sila mipatay sa mga Amlicita sa hilabihan nga pagpamatay, nga sila misugod sa pag-ikyas sa ilang atubangan.\n\n19 Ug nahitabo nga ang mga Nephita migukod sa mga Amlicita sa tibuok niana nga adlaw, ug mipatay kanila sa hilabihang pagpamatay, hangtod nga dihay napatay sa mga Amlicita nga napulog duha ka libo ug lima ka gatos ug katloan ug duha ka tawo; ug dihay napatay sa mga Nephita nga unom ka libo lima ka gatos ug kan-uman ug duha ka tawo.\n\n20 Ug nahitabo nga dihang dili na magukdan ni Alma ang mga Amlicita iyang gisugo ang iyang katawhan nga motukod sa ilang mga tolda sa walog sa Gideon, sa walog nga gitawag sunod kang Gideon kinsa gipatay sa mga kamot ni Nehor pinaagi sa espada; ug dinhi niini nga walog ang mga Nephita mitukod sa ilang mga tolda alang nianang gabhiona.\n\n21 Ug si Alma mipadala og mga espiya aron sundan ang salin sa mga Amlicita, aron mahibaloan niya ang ilang mga plano ug mga tinago nga laraw, aron iyang mapanalipdan ang iyang kaugalingon batok kanila, nga siya makapanalipod sa iyang katawhan nga dili mapatay.\n\n22 Karon kadtong iyang gipadala aron maniid sa kampo sa mga Amlicita gitawag og Zeram, ug Amnor, ug Manti, ug Limher; kini sila ang mikuyog sa ilang mga tawo aron sa pagpaniid sa kampo sa mga Amlicita.\n\n23 Ug nahitabo nga sa pagkaugma namalik sila ngadto sa kampo sa mga Nephita nga nagdali sa hilabihan, nga nahibulong og dako, ug mibati og tumang kahadlok, nga nag-ingon:\n\n24 Tan-awa, gisundan namo ang kampo sa mga Amlicita, ug sa among dako nga kahibulong, didto sa yuta sa Minon, ibabaw sa yuta sa Zarahemla, didto sa agianan sa yuta sa Nephi, nakita namo ang daghan kaayo nga panon sa mga Lamanita; ug tan-awa, ang mga Amlicita mitipon kanila;\n\n25 Ug gisulong nila ang atong kaigsoonan niana nga yuta; ug miikyas sila gikan kanila dala ang ilang mga panon, ug ilang mga asawa, ug ilang mga anak, paingon sa atong siyudad; ug gawas kon kita magdali maangkon nila ang atong siyudad, ug ang atong mga amahan, ug ang atong mga asawa, ug ang atong mga anak mapatay.\n\n26 Ug nahitabo nga ang katawhan ni Nephi midala sa ilang mga tolda, ug mibiya gikan sa walog sa Gideon paingon sa ilang siyudad, nga mao ang siyudad sa Zarahemla.\n\n27 Ug tan-awa, samtang nanabok sila sa suba sa Sidon, ang mga Lamanita ug ang mga Amlicita, nga ang gidaghanon hapit sama sa gidaghanon sa mga balas sa dagat, misulong kanila aron sa pagpatay kanila.\n\n28 Bisan pa niana, ang mga Nephita nga gilig-on pinaagi sa kamot sa Ginoo, kay nakaampo nga mainiton ngadto kaniya nga siya moluwas kanila gikan sa mga kamot sa ilang mga kaaway, busa ang Ginoo namati sa ilang mga pangamuyo, ug milig-on kanila, ug ang mga Lamanita ug mga Amlicita nangapukan sa ilang atubangan.\n\n29 Ug nahitabo nga si Alma nakig-away kang Amlici gamit ang espada, sa inatubangay; ug sila nag-away sa hilabihan, sa usag usa.\n\n30 Ug nahitabo nga si Alma, nga usa ka tawo sa Dios, nga nabansay uban sa hugot nga pagtuo, nangamuyo, nga nag-ingon: O Ginoo, kaloy-i ug luwasa ang akong kinabuhi, aron ako mahimong himan sa imong mga kamot sa pagluwas ug pagpanalipod niini nga katawhan.\n\n31 Karon sa diha nga nasulti ni Alma kini nga mga pulong nakig-away siya pag-usab kang Amlici; ug nalig-on siya, hangtod nga iyang napatay si Amlici gamit ang espada.\n\n32 Ug siya usab nakig-away sa hari sa mga Lamanita; apan ang hari sa mga Lamanita misibog gikan sa atubangan ni Alma ug mipadala sa iyang mga magbalantay aron sa pagpakig-away kang Alma.\n\n33 Apan si Alma, uban sa iyang mga magbalantay, nakig-away sa mga magbalantay sa hari sa mga Lamanita hangtod nga siya mipatay ug miabog kanila pagbalik.\n\n34 Ug sa ingon niana gihawanan niya ang yuta, o ang daplin sa suba, diin nahimutang sa kasadpan sa suba sa Sidon, gipanglabay ang mga lawas sa mga Lamanita nga nangamatay ngadto sa katubigan sa Sidon, aron ang iyang katawhan adunay kaagian sa pagtabok ug sa pagpakig-away sa mga Lamanita ug sa mga Amlicita sa kasadpan nga bahin sa suba sa Sidon.\n\n35 Ug nahitabo nga dihang nakatabok na silang tanan sa suba sa Sidon ang mga Lamanita ug ang mga Amlicita misugod sa pag-ikyas gikan kanila, bisan pa sa ilang hilabihan ka daghan nga sila dili maihap.\n\n36 Ug miikyas sila gikan sa mga Nephita paingon sa kamingawan nga anaa sa kasadpan ug amihanan, palayo gikan sa mga utlanan sa yuta; ug ang mga Nephita migukod kanila sa ilang tibuok kusog, ug mipatay kanila.\n\n37 Oo, gisugat sila sa bisan asang direksyon, ug gipatay ug giabog, hangtod nga sila nagkatibulaag sa kasadpan, ug didto sa amihanan, hangtod sila nangabot sa kamingawan, nga gitawag og Hermounts; ug kini mao ang dapit sa kamingawan nga gihugpaan sa ihalas ug manunukob nga mga mananap.\n\n38 Ug nahitabo nga daghan ang nangamatay didto sa kamingawan tungod sa ilang mga samad, ug gipangaon sa mga mananap ug usab sa mga magdadagit sa kahanginan; ug ang ilang mga bukog nakit-an, ug nagtipun-og sa yuta.\n\n", "alma 3": "[center][font_size=26]Kapitulo 3[/font_size][/center]\n\n[i]Ang mga Amlicita mibutang og timaan sa ilang mga kaugalingon sumala sa pulong sa panagna—Ang mga Lamanita gitunglo tungod sa ilang pagsupil—Ang mga tawo nagdala sa ilang kaugalingon nga mga tunglo diha sa ilang kaugalingon—Ang mga Nephita nakabuntog og lain nga kasundalohan sa Lamanita. Mga 87–86 B.C.[/i]\n\n1 Ug nahitabo nga ang mga Nephita kinsa wala mapatay pinaagi sa mga hinagiban sa gubat, human molubong sa mga napatay—karon ang gidaghanon sa napatay dili maihap, tungod sa hilabihan ka daghan niini—human nila gilubong ang ilang mga patay silang tanan mibalik ngadto sa ilang mga yuta, ug ngadto sa ilang kabalayan, ug sa ilang mga asawa, ug sa ilang mga anak.\n\n2 Karon daghan nga mga babaye ug mga bata ang nangamatay pinaagi sa espada, ug daghan usab sa ilang mga panon ug ilang mga kahayopan; ug daghan usab sa ilang kaumahan sa lugas ang nalaglag, kay kini gitunob-tunoban sa mga panon sa katawhan.\n\n3 Ug karon ang kadaghanon sa nangamatay nga mga Lamanita ug mga Amlicita diha sa daplin sa suba sa Sidon gipanglabay ngadto sa katubigan sa Sidon; ug tan-awa ang ilang mga bukog anaa sa kahiladman sa dagat, ug daghan kini.\n\n4 Ug ang mga Amlicita mailhan gikan sa mga Nephita, kay gibutangan nila og pula nga timaan ang ilang kaugalingon diha sa ilang mga agtang sunod sa paagi sa mga Lamanita; hinoon wala sila magpakagis sa ilang mga ulo sama sa mga Lamanita.\n\n5 Karon ang mga ulo sa mga Lamanita gikagisan; ug mga hubo sila, gawas sa mga panit nga gibakos sa ilang mga bat-ang, ug sa ilang hinagiban usab, nga gibakos kanila, ug sa ilang mga gapasan, ug sa ilang mga panâ, ug sa ilang mga bato, ug sa ilang mga saplong, ug uban pa.\n\n6 Ug ang mga panit sa mga Lamanita itomon, sumala sa timaan nga gibutang sa ilang mga amahan, nga usa ka tunglo nganha kanila tungod sa ilang kalapasan ug sa ilang pagsupil batok sa ilang kaigsoonan, kinsa naglakip kang Nephi, Jacob, ug Joseph, ug Sam, kinsa makiangayon ug mga tawo nga balaan.\n\n7 Ug ang ilang kaigsoonan nagtinguha sa pagpatay kanila, busa gitunglo sila; ug ang Ginoong Dios mibutang og timaan diha kanila, oo, kang Laman ug kang Lemuel, ug usab sa mga anak nga lalaki ni Ishmael, ug sa kababayen-an nga Ishmaelita.\n\n8 Ug gihimo kini aron ang ilang binhi mailhan gikan sa binhi sa ilang kaigsoonan, nga pinaagi niana ang Ginoong Dios makapanalipod sa iyang katawhan, nga sila dili mosagol ug motuo sa sayop nga mga tradisyon nga maoy hinungdan sa ilang kalaglagan.\n\n9 Ug nahitabo nga si bisan kinsa nga mosagol sa iyang binhi ngadto sa mga Lamanita nagdala og sama nga tunglo sa iyang binhi.\n\n10 Busa, si bisan kinsa nga motugot sa iyang kaugalingon nga magpalingla sa mga Lamanita gitawag ubos niana nga ngalan, ug adunay timaan nga ibutang diha kaniya.\n\n11 Ug nahitabo nga si bisan kinsa nga dili motuo sa tradisyon sa mga Lamanita, apan motuo niadtong mga talaan nga gidala gikan sa yuta sa Jerusalem, ug sa husto usab nga tradisyon sa ilang mga amahan, kinsa mituo sa mga sugo sa Dios ug mituman niini, gitawag og mga Nephita, o ang katawhan ni Nephi, gikan niana nga panahon—\n\n12 Ug sila mao ang naghupot sa mga talaan nga tinuod bahin sa ilang katawhan, ug usab sa katawhan sa mga Lamanita.\n\n13 Karon mobalik na usab kita ngadto sa mga Amlicita, kay sila usab adunay timaan nga gibutang diha kanila; oo, mibutang sila og timaan sa ilang mga kaugalingon, oo, gani usa ka pula nga timaan diha sa ilang mga agtang.\n\n14 Sa ingon niana ang pulong sa Dios natuman, kay mao kini ang mga pulong nga iyang gisulti kang Nephi: Tan-awa, ang mga Lamanita akong gitunglo, ug Ako mobutang og timaan diha kanila nga sila ug ang ilang binhi mabulag gikan kanimo ug sa imong binhi, gikan niini nga panahon ug sa kahangtoran, gawas kon sila mohinulsol sa ilang pagkadaotan ug mobalik ngari kanako aron Ako maluoy kanila.\n\n15 Ug usab: Ako mobutang og timaan diha kaniya nga mosagol sa iyang binhi uban sa imong kaigsoonan, aron sila matunglo usab.\n\n16 Ug usab: Ako mobutang og timaan diha kaniya nga makig-away batok kanimo ug sa imong binhi.\n\n17 Ug usab, Ako moingon nga siya nga mobiya gikan kanimo dili na pagatawgon nga imong binhi; ug Ako mopanalangin kanimo, ug ni bisan kinsa nga pagatawgon nga imong binhi; gikan karon ug sa kahangtoran; ug kini mao ang mga saad sa Ginoo ngadto kang Nephi ug sa iyang binhi.\n\n18 Karon ang mga Amlicita wala masayod nga sila nakatuman sa mga pulong sa Dios sa diha nga misugod sila sa pagbutang og timaan sa ilang mga kaugalingon diha sa ilang mga agtang; bisan pa niana sila mipakita og pagsupil batok sa Dios; busa kinahanglan nga ang tunglo modangat kanila.\n\n19 Karon manghinaot ko nga kamo makakita nga sila midala diha sa ilang mga kaugalingon sa tunglo; ug gani ang matag tawo nga gitunglo midala diha kaniya sa iyang kaugalingon nga silot.\n\n20 Karon nahitabo nga dili daghan ang mga adlaw human sa panag-away nga nahitabo sa yuta sa Zarahemla, pinaagi sa mga Lamanita ug sa mga Amlicita, nga dihay lain nga kasundalohan sa mga Lamanita nga misulong sa katawhan ni Nephi, sa sama nga dapit diin ang unang kasundalohan misugat sa mga Amlicita.\n\n21 Ug nahitabo nga dihay kasundalohan nga gipadala aron sa pag-abog kanila gikan sa ilang yuta.\n\n22 Karon si Alma nga nag-antos sa iyang kaugalingon sa usa ka samad wala motungas aron makig-away niini nga higayon batok sa mga Lamanita;\n\n23 Apan mipadala siya og daghan nga kasundalohan batok kanila; ug misulong sila ug mipatay og daghan nga Lamanita, ug miabog sa nahibilin kanila gikan sa mga utlanan sa ilang yuta.\n\n24 Ug unya mibalik na usab sila ug misugod sa pagpatunhay sa kalinaw sa yuta, kay wala na samoka sulod sa usa ka panahon sa ilang mga kaaway.\n\n25 Karon kining tanan nga butang nahimo, oo, kining tanan nga panaggubat ug panagbingkil gisugdan ug gitapos sa ikalima nga tuig sa paghari sa mga maghuhukom.\n\n26 Ug sulod sa usa ka tuig dihay liboan ug napulo ka liboan nga kalag ang napadala ngadto sa kalibotan nga walay kataposan, nga sila moani sa ilang mga ganti sumala sa ilang mga buhat, kon kini mga maayo o kon kini mga daotan, makaani sa mahangtoron nga kalipay o mahangtoron nga pagkauyamot, sumala sa espiritu nga ilang gipili nga sundon, kon kini usa ka maayo nga espiritu o usa ka daotan.\n\n27 Kay ang matag tawo modawat og mga suhol gikan kaniya nga iyang gipili nga sundon, ug kini sumala sa mga pulong sa espiritu sa panagna; busa himoa kini sumala sa kamatuoran. Ug sa ingon natapos ang ikalima nga tuig sa paghari sa mga maghuhukom.\n\n", "alma 4": "[center][font_size=26]Kapitulo 4[/font_size][/center]\n\n[i]Si Alma nagbunyag sa liboan ka kinabig—Ang kadaotan misulod sa Simbahan, ug ang pag-uswag sa Simbahan nababagan—Si Nephihah gitudlo nga labaw nga maghuhukom—Si Alma, ingon nga labaw nga pari, migugol sa iyang kaugalingon ngadto sa pagpangalagad. Mga 86–83 B.C.[/i]\n\n1 Karon nahitabo nga sa ikaunom nga tuig sa paghari sa mga maghuhukom sa katawhan ni Nephi, walay mga panagbingkil ni mga gubat sa yuta sa Zarahemla;\n\n2 Apan ang katawhan gisakit, oo, gisakit sa hilabihan tungod sa pagkawala sa ilang kaigsoonan, ug tungod usab sa pagkawala sa ilang mga panon ug kahayopan, ug tungod usab sa pagkawala sa ilang kaumahan sa lugas, nga gitunob-tunoban ug gilaglag sa mga Lamanita.\n\n3 Ug hilabihan kaayo ang ilang mga kasakit nga ang matag kalag adunay katarongan nga magbangotan; ug mituo sila nga kini tungod sa mga paghukom sa Dios nga gipadala nganha kanila tungod sa ilang pagkadaotan ug sa ilang pagkasalawayon; busa nahigmata sila sa usa ka paghinumdom sa ilang katungdanan.\n\n4 Ug gisugdan nila sa pagtukod ang simbahan sa mas hingpit nga paagi; oo, ug daghan ang gibunyagan didto sa katubigan sa Sidon ug nasakop sa simbahan sa Dios; oo, gibunyagan sila pinaagi sa kamot ni Alma, kinsa giordinahan nga labaw nga pari sa katawhan sa simbahan, pinaagi sa kamot sa iyang amahan nga si Alma.\n\n5 Ug nahitabo nga sa ikapito nga tuig sa paghari sa mga maghuhukom dihay mga tulo ka libo ug lima ka gatos ka tawo nga mitipon sa ilang mga kaugalingon ngadto sa simbahan sa Dios ug gibunyagan. Ug sa ingon natapos ang ikapito nga tuig sa paghari sa mga maghuhukom sa katawhan ni Nephi; ug dihay nagpadayon nga kalinaw sa tanan nga panahon.\n\n6 Ug nahitabo nga sa ikawalo nga tuig sa paghari sa mga maghuhukom, nga ang katawhan sa simbahan misugod sa pagkamapagarbohon, tungod sa hilabihan kadaghan sa ilang katigayonan, ug sa ilang maanindot nga mga sida nga panapton, ug sa ilang maanindot nga pagkalubid nga panapton, ug tungod sa ilang pundok sa gagmay ug dagkong kahayopan, ug sa ilang mga bulawan ug mga pilak, ug sa tanang matang sa mahalon nga mga butang, nga ilang naangkon tungod sa ilang kakugi; ug tungod niining tanan nga butang sila gibayaw sa garbo sa ilang mga mata, kay nagsugod sila sa pagsul-ob og mahalon kaayong mga sapot.\n\n7 Karon kini ang hinungdan sa hilabihan nga kasakit ni Alma, oo, ug sa daghan nga katawhan nga gitudlo ni Alma nga mga magtutudlo, ug mga pari, ug mga anciano diha sa simbahan; oo, daghan kanila naguol kaayo tungod sa kadaotan nga ilang nakita nga nagsugod sa ilang katawhan.\n\n8 Kay nakita nila ug natan-awan uban sa tumang kasubo nga ang katawhan sa simbahan misugod nga mabayaw sa garbo sa ilang mga mata, ug nagpahimutang sa ilang mga kasingkasing diha sa mga katigayonan ug sa kawang nga mga butang sa kalibotan, nga nagsugod sila sa pagkamabiay-biayon, sa usa ngadto sa lain, ug misugod sila sa paglutos niadtong mga dili motuo sumala sa ilang kaugalingon nga kabubut-on ug kahimuot.\n\n9 Ug sa ingon niana, niining ikawalo nga tuig sa paghari sa mga maghuhukom, dihay misugod nga hilabihan nga mga panagbingkil taliwala sa katawhan sa simbahan; oo, dihay mga kasina, ug panagbangi, ug daotan og tuyo, ug mga pagpanglutos, ug garbo, hangtod gani milabaw sa garbo niadtong dili sakop sa simbahan sa Dios.\n\n10 Ug sa ingon niana natapos ang ikawalo nga tuig sa paghari sa mga maghuhukom; ug ang pagkadaotan sa simbahan nahimong dako nga babag niadtong dili sakop sa simbahan; ug sa ingon niana ang simbahan nagsugod nga wala na mouswag.\n\n11 Ug nahitabo sa pagsugod sa ikasiyam nga tuig, nakita ni Alma ang pagkadaotan sa simbahan, ug nakita usab niya nga ang ehemplo sa simbahan misugod sa pagdala niadtong dili mga matuohon gikan sa usa ka tipik sa kadaotan ngadto sa lain, sa ingon nagdala sa kalaglagan sa katawhan.\n\n12 Oo, nakita niya ang dako nga pagkadili patas sa kahimtang sa katawhan, ang uban nagmapahitas-on sa ilang mga kaugalingon, nagtamay sa uban, gitalikdan ang mga timawa ug ang mga hubo ug kadtong mga gigutom, ug kadtong mga giuhaw, ug kadtong mga masakiton ug mga gisakit.\n\n13 Karon mao kini ang dakong hinungdan sa pagbangotan sa katawhan, samtang ang uban nagpaubos sa ilang kaugalingon, sa pagtabang niadtong nagkinahanglan sa ilang panabang, sama sa paghatag sa ilang kabtangan ngadto sa mga kabos ug mga timawa, pagpakaon sa mga gigutom, ug sa pag-antos sa tanan nga matang sa kasakit, alang kang Kristo, kinsa moanhi sumala sa espiritu sa panagna;\n\n14 Nagpaabot nianang adlawa, nga nagbaton og kapasayloan sa ilang mga sala; nga puno sa hilabihan nga kamaya tungod sa pagkabanhaw sa mga patay, sumala sa kabubut-on ug gahom ug kaluwasan pinaagi ni Jesukristo gikan sa mga gapos sa kamatayon.\n\n15 Ug karon nahitabo nga si Alma, nga nakakita sa mga kasakit sa mapainubsanon nga mga sumusunod sa Dios, ug sa mga pagpanglutos nga gipahamtang diha kanila pinaagi sa nahibilin sa iyang katawhan, ug nagtan-aw sa tanan nila nga dili patas nga kahimtang, nagsugod sa hilabihan nga pagkaguol; bisan pa niana ang Espiritu sa Ginoo wala mohunong sa pagtabang kaniya.\n\n16 Ug mipili siya og tawo nga maalamon kinsa sakop sa mga anciano sa simbahan, ug mihatag kaniya og gahom sumala sa tingog sa katawhan, nga siya makabaton og gahom sa paghimo og mga balaod sumala sa mga balaod nga gihatag na, ug sa pagpatuman niini sumala sa mga kadaotan ug mga krimen sa katawhan.\n\n17 Karon ang ngalan niini nga tawo mao si Nephihah, ug gitudlo siya nga labaw nga maghuhukom; ug milingkod siya sa hukmanan aron sa paghukom ug pagdumala sa katawhan.\n\n18 Karon wala siya hatagi ni Alma og katungdanan sa pagkalabaw nga pari sa tibuok simbahan, apan gipabilin sa iyang kaugalingon ang katungdanan sa pagkalabaw nga pari; apan iyang gitugyan ang hukmanan ngadto kang Nephihah.\n\n19 Ug kini gibuhat niya aron siya sa iyang kaugalingon makig-uban sa iyang katawhan, o taliwala sa katawhan ni Nephi, aron iyang masangyaw ang pulong sa Dios ngadto kanila, sa pagdasig nila nga mahinumdom sa ilang katungdanan, ug aron iyang hunungon, pinaagi sa pulong sa Dios, ang tanan nga garbo ug pagkamalimbongon ug tanan nga panagbingkil nga anaa sa iyang katawhan, nakakita nga walay paagi nga siya makausab kanila gawas sa paghatag og lunsay nga pagpamatuod batok kanila.\n\n20 Ug sa ingon niana sa pagsugod sa ikasiyam nga tuig sa paghari sa mga maghuhukom sa katawhan ni Nephi, si Alma mitugyan sa hukmanan ngadto kang Nephihah, ug bug-os niyang gihalad ang iyang kaugalingon ngadto sa labaw nga pagkapari sa balaan nga kapunongan sa Dios, sa pagpamatuod sa pulong, sumala sa espiritu sa pagpadayag ug pagpanagna.\n\n", "alma 5": "Ang mga pulong ni Alma, ang Labaw nga Pari sumala sa balaan nga kapunongan sa Dios, nga gihatag ngadto sa katawhan diha sa ilang mga siyudad ug mga balangay sa tibuok yuta.\n\nNagsugod sa kapitulo 5.\n\n[center][font_size=26]Kapitulo 5[/font_size][/center]\n\n[i]Aron makaangkon og kaluwasan, ang mga tawo kinahanglan maghinulsol ug magtuman sa mga sugo, magpakatawo pag-usab, maghugas sa ilang mga sapot pinaagi sa dugo ni Kristo, magmapainubsanon ug wagtangon sa ilang mga kaugalingon ang garbo ug kasina, ug maghimo sa mga buhat sa pagkamatarong—Ang Maayong Magbalantay nagtawag sa Iyang katawhan—Kadtong kinsa nagbuhat og daotang mga buhat mao ang mga anak sa yawa—Si Alma nagpamatuod sa kamatuoran sa iyang doktrina ug nagsugo sa mga tawo sa paghinulsol—Ang mga ngalan sa mga matarong isulat sa basahon sa kinabuhi. Mga 83 B.C.[/i]\n\n1 Karon nahitabo nga si Alma misugod sa pagpamulong sa pulong sa Dios ngadto sa katawhan, una sa yuta sa Zarahemla, ug gikan didto ngadto sa tibuok yuta.\n\n2 Ug mao kini ang mga pulong nga iyang gipamulong sa katawhan sa simbahan nga gitukod sa siyudad sa Zarahemla, sumala sa iyang kaugalingon nga talaan, nga nag-ingon:\n\n3 Ako, si Alma, nga giordinahan sa akong amahan, nga si Alma, nga mahimong labaw nga pari sa simbahan sa Dios, siya nga nakabaton og gahom ug awtoridad gikan sa Dios sa pagbuhat niini nga mga butang, tan-awa, sultihan ko kamo nga siya misugod sa pagtukod og simbahan didto sa yuta nga nahimutang sa mga utlanan sa Nephi; oo, ang yuta nga gitawag nga yuta ni Mormon; oo, ug siya mibunyag sa iyang kaigsoonan sa katubigan sa Mormon.\n\n4 Ug tan-awa, sultihan ko kamo, nga sila giluwas gikan sa mga kamot sa katawhan ni hari Noah, pinaagi sa kaluoy ug gahom sa Dios.\n\n5 Ug tan-awa, human niana, sila gidala ngadto sa pagkaulipon pinaagi sa mga kamot sa mga Lamanita didto sa kamingawan; oo, sultihan ko kamo, nga sila anaa sa pagkabihag, ug usab ang Ginoo miluwas kanila gikan sa pagkaulipon pinaagi sa gahom sa iyang pulong; ug kami gidala nganhi niini nga yuta, ug dinhi kami nagsugod sa pagtukod sa simbahan sa Dios sa tibuok niini nga yuta usab.\n\n6 Ug karon tan-awa, sultihan ko kamo, akong kaigsoonan, kamo nga nahisakop niini nga simbahan, nagbilin ba kamo og igong handomanan sa pagkabihag sa inyong mga amahan? Oo, ug nagbilin ba kamo og igong panumdoman sa iyang kaluoy ug pagkamainantoson ngadto kanila? Ug dugang pa, nagbilin ba kamo og igong panumdoman nga miluwas siya sa ilang mga kalag gikan sa impyerno?\n\n7 Tan-awa, miusab siya sa ilang mga kasingkasing; oo, mipukaw siya kanila gikan sa lawom nga pagkatulog, ug nahigmata sila ngadto sa Dios. Tan-awa, anaa sila sa taliwala sa kangitngit; bisan pa niana, ang ilang mga kalag nalamdagan pinaagi sa kahayag sa walay kataposan nga pulong; oo, gilibotan sila sa mga higot sa kamatayon, ug sa mga kadena sa impyerno, ug ang walay kataposan nga kalaglagan naghulat kanila.\n\n8 Ug karon mangutana ko ninyo, akong kaigsoonan, nalaglag ba sila? Tan-awa, sultihan ko kamo, Wala, wala sila malaglag.\n\n9 Ug usab mangutana ko, ang mga higot sa kamatayon nabugto ba, ug ang mga kadena sa impyerno nga naglibot kanila, nabadbad ba? Sultihan ko kamo, Oo, nabadbad kini, ug ang ilang mga kalag nagmalipayon kaayo, ug sila nanag-awit sa matubsanon nga gugma. Ug sultihan ko kamo nga sila nangaluwas.\n\n10 Ug karon mangutana ko ninyo sa unsa nga mga kondisyon sila nangaluwas? Oo, unsay rason nga makalaom sila og kaluwasan? Unsay hinungdan nga sila nahubaran gikan sa mga higot sa kamatayon, oo, ug usab sa mga kadena sa impyerno?\n\n11 Tan-awa, makasulti ko kaninyo—wala ba ang akong amahan nga si Alma motuo sa mga pulong nga gisulti pinaagi sa ba-ba ni Abinadi? Ug dili ba siya usa ka balaan nga propeta? Siya wala ba mamulong sa mga pulong sa Dios, ug ang akong amahan nga si Alma mituo niini?\n\n12 Ug sumala sa iyang pagtuo dihay usa ka dako nga kausaban nga nahitabo sa iyang kasingkasing. Tan-awa sultihan ko kamo nga kining tanan tinuod.\n\n13 Ug tan-awa, gisangyaw niya ang pulong ngadto sa inyong mga amahan, ug dihay dako nga kausaban usab nga nahitabo sa ilang mga kasingkasing, ug mipaubos sila sa ilang mga kaugalingon ug mitugyan sa ilang pagsalig sa tinuod ug buhi nga Dios. Ug tan-awa, nagmatinud-anon sila hangtod sa kataposan; busa sila nangaluwas.\n\n14 Ug karon tan-awa, mangutana ko ninyo, akong kaigsoonan sa simbahan, kamo ba sa espirituhanong paagi natawo ba sa Dios? Nakadawat ba kamo sa iyang hitsura diha sa inyong mga panagway? Nakasinati ba kamo niining dako nga kausaban diha sa inyong mga kasingkasing?\n\n15 Nagpakita ba kamo og pagtuo sa pagkatubos pinaagi kaniya kinsa milalang kaninyo? Naglantaw ba kamo uban ang mata sa pagtuo, ug mosud-ong niining mortal nga lawas nga ibangon sa pagka-imortal, ug kini nga madunoton ibangon sa dili madunoton, nga mobarog sa atubangan sa Dios aron pagahukman sumala sa mga binuhatan nga gihimo sa mortal nga lawas?\n\n16 Sultihan ko kamo, mahanduraw ba ninyo sa inyong mga kaugalingon nga inyong mabati ang tingog sa Ginoo, nga mag-ingon kaninyo, nianang adlawa: Duol ngari kanako kamo nga mga bulahan, kay tan-awa, ang inyong mga buhat mao ang mga buhat sa pagkamatarong dinhi sa ibabaw sa yuta?\n\n17 O mahunahuna ba ninyo sa inyong mga kaugalingon nga kamo makapamakak sa Ginoo niana nga adlaw, ug moingon—Ginoo, ang among mga buhat maoy matarong nga mga buhat sa ibabaw sa yuta—ug nga siya moluwas kaninyo?\n\n18 O sa laing bahin, mahunahuna ba ninyo sa inyong mga kaugalingon nga gidala sa atubangan sa hukmanan sa Dios uban sa inyong mga kalag nga puno sa kasaypanan ug pagbasol, nakaangkon og panumdoman sa tanan ninyo nga mga kasaypanan, oo, usa ka hingpit nga panumdoman sa inyong tanan nga pagkadaotan, oo, usa ka panumdoman nga misupak kamo sa mga sugo sa Dios?\n\n19 Sultihan ko kamo, makahangad ba kamo sa Dios niana nga adlaw nga adunay putli nga kasingkasing ug limpyo nga mga kamot? Sultihan ko kamo, makahangad ba kamo, ingon nga may hitsura sa Dios nga gikulit sa inyong mga panagway?\n\n20 Sultihan ko kamo, makahunahuna ba kamo nga maluwas kon gitugyan ninyo ang inyong kaugalingon nga mahimong mga ulipon sa yawa?\n\n21 Sultihan ko kamo, masayod kamo niana nga adlaw nga kamo dili maluwas; kay walay usa ka tawo nga maluwas gawas kon ang iyang mga sapot mahugasan nga puti; oo, ang iyang mga sapot kinahanglan nga mahugasan hangtod nga malimpyo kini gikan sa tanan nga mansa, pinaagi sa dugo kaniya nga gipamulong sa atong mga amahan, kinsa moanhi aron sa pagtubos sa iyang katawhan gikan sa ilang mga sala.\n\n22 Ug karon mangutana ko ninyo, akong kaigsoonan, unsa ang inyong bation, kon kamo mobarog sa atubangan sa hukmanan sa Dios, nga ang inyong mga sapot namansahan sa dugo ug sa tanan nga matang sa kahugawan? Tan-awa, unsay ipamatuod niining mga butanga batok kaninyo?\n\n23 Tan-awa, sila dili ba magpamatuod nga kamo mga mamumuno, oo, ug usab nga kamo mabasol sa tanan nga matang sa pagkadaotan?\n\n24 Tan-awa, akong kaigsoonan, kamo nagdahom ba nga ang maong tawo makaangkon og usa ka dapit nga kalingkoran didto sa gingharian sa Dios, uban ni Abraham, uban ni Isaac, ug uban ni Jacob, ug usab sa tanan nga balaan nga mga propeta, kansang mga sapot nalimpyo ug walay lama, putli ug puti?\n\n25 Sultihan ko kamo, Wala; gawas kon kamo mohimo sa atong Tiglalang nga usa ka bakakon gikan sa sinugdanan, o modahom nga siya usa ka bakakon gikan sa sinugdanan, kamo dili magdahom nga ang maong tawo makaangkon og dapit sa gingharian sa langit; apan sila isalikway sa gawas kay sila mao ang mga anak sa gingharian sa yawa.\n\n26 Ug karon tan-awa, sultihan ko kamo, akong kaigsoonan, kon nakasinati kamo og kausaban sa kasingkasing, ug kon mibati kamo sa pag-awit sa awit sa matubsanon nga gugma, mangutana ko, mibati ba kamo niini karon?\n\n27 Naglakaw ba kamo, nga nag-amping sa inyong mga kaugalingon nga walay sala sa atubangan sa Dios? Makaingon ba kamo, nga kon tawagon kamo aron mamatay niini nga takna, diha sa inyong mga kaugalingon, nga kamo adunay igo nga pagpaubos? Nga ang inyong mga sapot nalimpyo ug nahimong puti pinaagi sa dugo ni Kristo, kinsa moanhi aron sa pagtubos sa iyang katawhan gikan sa ilang mga sala?\n\n28 Tan-awa, giwagtang ba ninyo ang garbo? Sultihan ko kamo, kay kon wala dili pa kamo andam nga mosugat sa Dios. Tan-awa kinahanglan nga mangandam kamo sa labing madali; kay ang gingharian sa langit duol na, ug ang maong tawo dili makaangkon og kinabuhing dayon.\n\n29 Tan-awa, mosulti ko, aduna bay usa taliwala kaninyo nga wala mowagtang sa kasina? Sultihan ko kamo nga ang maong tawo dili andam; ug ako buot nga siya mangandam sa labing madali, kay ang takna nagkaduol na, ug wala siya masayod kanus-a moabot ang takna; kay ang maong tawo dili makaplagan nga walay kasaypanan.\n\n30 Ug usab sultihan ko kamo, aduna ba kaninyo nga nagbiaybiay sa iyang igsoon, o naghimo og grabeng pagpanglutos kaniya?\n\n31 Alaot ang maong tawo, kay siya dili andam, ug ang takna duol na nga siya kinahanglan nga maghinulsol o siya dili maluwas!\n\n32 Oo, gani alaot kamong tanan nga mga tigbuhat og kadaotan; paghinulsol, paghinulsol, kay ang Ginoong Dios ang namulong niini!\n\n33 Tan-awa, mipadala siya og usa ka pagdapit ngadto sa tanan nga mga tawo, kay ang mga bukton sa kaluoy gitunol ngadto kanila, ug siya miingon: Paghinulsol, ug Ako modawat kaninyo.\n\n34 Oo, siya miingon: Duol ngari kanako ug makaambit kamo sa bunga sa kahoy sa kinabuhi; oo, makakaon ug makainom kamo sa pan ug tubig sa kinabuhi nga gawasnon;\n\n35 Oo, duol ngari kanako ug paghimo og mga buhat sa pagkamatarong, ug dili kamo isalikway ug itambog sa kalayo—\n\n36 Kay tan-awa, ang takna duol na nga kinsa kadtong mohatag og dili maayo nga bunga, o bisan kinsa nga dili mohimo sa mga buhat sa pagkamatarong, ang mao adunay hinungdan sa pagdangoyngoy ug pagbangotan.\n\n37 O nga tigbuhat kamo og daotan; nga nanghambog kamo sa walay kapuslanan nga mga butang sa kalibotan, nga nagpatuo kamo nga nasayod sa mga paagi sa pagkamatarong apan nahisalaag, sama sa karnero nga walay magbalantay, bisan pa og ang usa ka magbalantay nagtawag kaninyo ug sa gihapon nanawag kaninyo, apan kamo dili mopatalinghog sa iyang tingog!\n\n38 Tan-awa, sultihan ko kamo, nga ang maayo nga magbalantay nagtawag kaninyo; oo, ug sa iyang kaugalingon nga ngalan siya nagtawag kaninyo, nga mao ang ngalan ni Kristo; ug kon kamo dili mopatalinghog sa tingog sa maayo nga magbalantay, sa ngalan diin gitawag kamo, tan-awa, kamo dili karnero sa maayo nga magbalantay.\n\n39 Ug karon kon kamo dili karnero sa maayo nga magbalantay, sa unsa kaha nga panon kamo? Tan-awa, sultihan ko kamo nga ang yawa mao ang inyong magbalantay, ug kamo anaa sa iyang panon; ug karon, kinsa ang makalimod niini? Tan-awa, sultihan ko kamo, si bisan kinsa ang molimod niini usa ka bakakon ug anak sa yawa.\n\n40 Kay sultihan ko kamo nga ang bisan unsa nga maayo nagagikan sa Dios, ug bisan unsa nga daotan nagagikan sa yawa.\n\n41 Busa, kon ang usa ka tawo magdala og mga maayo nga buhat siya nagpatalinghog sa tingog sa maayo nga magbalantay, ug siya nagsunod kaniya; apan si bisan kinsa nga magbuhat og daotan nga mga buhat, ang mao mahimo nga anak sa yawa, kay siya mipatalinghog sa iyang tingog, ug misunod kaniya.\n\n42 Ug si bisan kinsa nga nagbuhat niini makadawat sa iyang mga ganti gikan kaniya; busa, alang sa iyang mga ganti siya makadawat og kamatayon, bahin sa mga butang nga may kalabotan sa pagkamatarong, tungod kay dili na makahimo sa tanan nga maayong mga buhat.\n\n43 Ug karon, akong kaigsoonan, gusto ko nga mamati kamo kanako, kay ako mamulong sa kusog sa akong kalag; kay tan-awa, namulong ako kaninyo sa yano aron kamo dili masayop, o namulong sumala sa mga sugo sa Dios.\n\n44 Kay gitawag ako sa pagpamulong niining paagiha, sumala sa balaan nga kapunongan sa Dios, diin anaa ni Kristo Jesus; oo, gisugo ako sa pagbarog ug pagpamatuod ngadto niini nga katawhan sa mga butang nga gipamulong sa atong mga amahan mahitungod sa mga butang nga moabot.\n\n45 Ug dili pa kini mao ang tanan. Wala ba maghunahuna kamo nga ako nasayod niini nga mga butang sa akong kaugalingon? Tan-awa, mopamatuod ako kaninyo nga nasayod ako nga kining mga butanga nga akong gipamulong tinuod. Ug sa unsa nga paagi sa inyong hunahuna nga nasayod ako sa kasiguroan niini?\n\n46 Tan-awa, sultihan ko kamo nga kini gipadayag ngari kanako pinaagi sa Balaang Espiritu sa Dios. Tan-awa, nagpuasa ug nag-ampo ko sa daghang mga adlaw aron masayod ko niini nga mga butang sa akong kaugalingon. Ug karon nasayod ko sa akong kaugalingon nga kini tinuod; kay ang Ginoong Dios mipakita niini kanako pinaagi sa iyang Balaang Espiritu; ug kini mao ang espiritu sa pagpadayag nga ania kanako.\n\n47 Ug dugang pa, sultihan ko kamo nga kini gipadayag ngari kanako, nga ang mga pulong nga gipamulong sa atong mga amahan tinuod, bisan sumala sa espiritu sa panagna nga ania kanako, nga nahimo usab pinaagi sa pagpakita sa Espiritu sa Dios.\n\n48 Sultihan ko kamo, nga nasayod ko sa akong kaugalingon nga bisan unsa ang isulti nako kaninyo, mahitungod niana nga moabot, tinuod; ug sultihan ko kamo, nga ako nasayod nga si Jesukristo moanhi, oo, ang Anak, ang Bugtong Anak sa Amahan, puno sa grasya, ug kaluoy, ug kamatuoran. Ug tan-awa, siya ang moanhi aron sa pagtangtang sa mga sala sa kalibotan, oo, sa mga sala sa matag tawo kinsa makanunayon nga mituo sa iyang ngalan.\n\n49 Ug sultihan ko kamo nga kini mao ang kapunongan diin ako gitawag, oo, nga mosangyaw ngadto sa hinigugma nakong kaigsoonan, oo, ug sa matag usa nga nagpuyo sa yuta; oo, nga mosangyaw ngadto sa tanan, sa tigulang ug sa batan-on, sa ulipon ug sa gawasnon; oo, sultihan ko kamong mga tigulang, ug usab ang mga hamtong, ug ang moabot nga kaliwatan; oo, nga mosangyaw ngadto kanila nga sila kinahanglan nga maghinulsol ug magpakatawo pag-usab.\n\n50 Oo, ingon niini ang gisulti sa Espiritu: Paghinulsol, kamong tanan nga lumulupyo sa yuta, kay ang gingharian sa langit duol na; oo, ang Anak sa Dios moanhi dinhi sa iyang himaya, sa iyang kusog, kaharianon, gahom, ug kamandoan. Oo, hinigugma kong kaigsoonan, sultihan ko kamo nga ang Espiritu miingon: Tan-awa ang himaya sa Hari sa tibuok yuta; ug usab ang Hari sa langit hapit na mosidlak taliwala sa tanan nga anak sa mga tawo.\n\n51 Ug usab ang Espiritu misulti kanako, oo, misinggit ngari kanako sa usa ka makusog nga tingog, nag-ingon nga: Lakaw ug isulti niini nga katawhan—Paghinulsol, kay gawas kon kamo maghinulsol dili kamo makapanunod sa gingharian sa langit.\n\n52 Ug usab sultihan ko kamo, ang Espiritu misulti: Tan-awa, ang atsa gibutang dapit sa gamot sa kahoy; busa ang matag kahoy nga dili mobunga og maayo nga bunga pagaputlon ug itambog sa kalayo, oo, sa kalayo nga dili mapalong, gani usa ka kalayo nga dili maugdaw. Tan-awa, ug hinumdomi, ang Usa nga Balaan namulong niini.\n\n53 Ug karon hinigugma kong kaigsoonan, sultihan ko kamo, isalikway ba ninyo kining mga panultihon; oo, kamo ba makasalikway niining mga butanga, ug moyatak sa Usa nga Balaan ilawom sa inyong mga tiil; oo, makapanghambog ba kamo diha sa garbo sa inyong mga kasingkasing; oo, magpadayon ba gihapon kamo sa pagsul-ob sa mahalon nga sapot ug magpahimutang sa inyong mga kasingkasing diha sa kawang nga mga butang sa kalibotan, diha sa inyong mga katigayonan?\n\n54 Oo, ipadayon ba ninyo ang pagpakaaron-ingnon nga kamo mas maayo kay sa uban; oo, ipadayon ba ninyo ang paglutos sa inyong kaigsoonan, kinsa mopaubos sa ilang mga kaugalingon ug molakaw sunod sa balaan nga kapunongan sa Dios, diin niana sila nadala dinhi niini nga simbahan, ingon nga nabalaan pinaagi sa Balaang Espiritu, ug sila mohimo sa mga buhat nga gikinahanglan alang sa paghinulsol—\n\n55 Oo, ug ipadayon ba ninyo ang pagtalikod sa mga kabos, ug sa mga timawa, ug sa paghikaw kanila sa inyong kabtangan?\n\n56 Ug sa kataposan, kamong tanan nga magpadayon sa inyong pagkadaotan, sultihan ko kamo nga kini mao sila kinsa pagaputlon ug itambog ngadto sa kalayo gawas kon sila maghinulsol dayon.\n\n57 Ug karon sultihan ko kamo, kamong tanan nga nagmatinguhaon sa pagsunod sa tingog sa maayo nga magbalantay, biya kamo gikan sa mga daotan, ug palayo kamo, ug ayaw paghikap sa ilang mahugaw nga mga butang; ug tan-awa, ang ilang mga ngalan pagapapason, nga ang mga ngalan sa mga daotan dili pagaiphon taliwala sa mga ngalan sa mga matarong, aron ang pulong sa Dios matuman, nga nag-ingon: Ang mga ngalan sa mga daotan dili isagol sa mga ngalan sa akong katawhan;\n\n58 Kay ang mga ngalan sa mga matarong isulat diha sa basahon sa kinabuhi, ug ngadto kanila ako mohatag og kabilin dapit sa akong tuo nga kamot. Ug karon, akong kaigsoonan, unsay inyong ikasulti batok niini? Sultihan ko kamo, kon kamo mamulong batok niini, kini dili importante, kay ang pulong sa Dios kinahanglan nga matuman.\n\n59 Kay unsa nga matang sa magbalantay ang anaa taliwala kaninyo nga adunay daghan nga karnero apan dili mobantay kanila, aron ang mga lobo dili makasulod ug motukob sa iyang panon? Ug tan-awa, kon ang usa ka lobo mosulod sa iyang panon siya dili ba mobugaw niini? Oo, ug sa kataposan, kon siya makahimo, siya mopatay niini.\n\n60 Ug karon sultihan ko kamo nga ang maayo nga magbalantay motawag kaninyo; ug kon mopatalinghog kamo sa iyang tingog siya modala kaninyo ngadto sa iyang panon, ug kamo iyang karnero; ug mosugo siya kaninyo aron kamo dili motugot sa mabangis nga lobo nga mosulod taliwala kaninyo, aron kamo dili malaglag.\n\n61 Ug karon ako, si Alma, mosugo kaninyo pinaagi sa iyang pulong kinsa nagsugo kanako, nga maninguha kamo sa pagsunod sa mga pulong nga gipamulong nako kaninyo.\n\n62 Namulong ako pinaagi sa pagsugo kaninyo nga nahisakop sa simbahan; ug kanila kinsa wala mahisakop sa simbahan mamulong ako pinaagi sa pagdapit, nga mag-ingon: Duol ug pagpabunyag ngadto sa paghinulsol, nga usab mahimo kamong mga tig-ambit sa bunga sa kahoy sa kinabuhi.\n\n", "alma 6": "[center][font_size=26]Kapitulo 6[/font_size][/center]\n\n[i]Ang Simbahan sa Zarahemla nalimpyo ug napahiluna—Si Alma miadto sa Gideon aron mosangyaw. Mga 83 B.C.[/i]\n\n1 Ug karon nahitabo nga dihang nahuman si Alma sa iyang pakigpulong ngadto sa katawhan sa simbahan, nga natukod sa siyudad sa Zarahemla, nag-ordina siya og mga pari ug mga anciano, pinaagi sa pagpandong sa iyang mga kamot sumala sa kapunongan sa Dios, aron modumala ug mobantay sa simbahan.\n\n2 Ug nahitabo nga si bisan kinsa nga dili sakop sa simbahan kinsa naghinulsol sa ilang mga sala gibunyagan ngadto sa paghinulsol, ug gidawat sa simbahan.\n\n3 Ug nahitabo usab nga si bisan kinsa nga sakop sa simbahan nga wala maghinulsol sa ilang pagkadaotan ug magpaubos sa ilang kaugalingon sa atubangan sa Dios—buot nakong ipasabot kadtong kinsa gibayaw sa garbo sa ilang mga kasingkasing—ang mao gisalikway, ug ang ilang mga ngalan gipapas, aron ang ilang mga ngalan dili maihap apil sa mga matarong.\n\n4 Ug sa ingon niana misugod sila sa pagtukod sa kapunongan sa simbahan sa siyudad sa Zarahemla.\n\n5 Karon manghinaot ko nga makasabot kamo nga ang pulong sa Dios makiangayon ngadto sa tanan, nga walay gihikawan sa kahigayonan sa pagpundok sa ilang mga kaugalingon sa pagpamati sa pulong sa Dios.\n\n6 Bisan pa niana ang mga anak sa Dios gisugo nga sila magpundok sa ilang mga kaugalingon sa kanunay, ug makighiusa sa pagpuasa ug sa hugot nga pag-ampo alang sa kaayohan sa mga kalag niadtong wala makaila sa Dios.\n\n7 Ug karon nahitabo nga dihang nahimo na ni Alma kini nga mga pamalaod mibiya siya gikan kanila, oo, gikan sa simbahan nga anaa sa siyudad sa Zarahemla, ug mitabok sa silangan sa suba sa Sidon, ngadto sa walog sa Gideon, kay didto adunay siyudad nga gitukod, nga gitawag og siyudad sa Gideon, nga anaa sa walog nga gitawag og Gideon, nga gitawag sunod sa tawo kinsa gipatay pinaagi sa kamot ni Nehor gamit ang espada.\n\n8 Ug si Alma miadto ug misugod sa pagsangyaw sa pulong sa Dios ngadto sa simbahan nga gitukod sa walog sa Gideon, sumala sa pagpadayag sa kamatuoran sa pulong nga gipamulong sa iyang mga amahan, ug sumala sa espiritu sa pagpanagna nga anaa kaniya, sumala sa pagpamatuod ni Jesukristo, ang Anak sa Dios, kinsa moanhi aron sa pagtubos sa iyang katawhan gikan sa ilang mga sala, ug sa balaan nga kapunongan diin siya gitawag. Ug sa ingon kini nahisulat. Amen.\n\n", "alma 7": "Ang mga pulong ni Alma nga iyang gisulti ngadto sa katawhan sa Gideon, sumala sa iyang kaugalingon nga talaan.\n\nNaglangkob sa kapitulo 7.\n\n[center][font_size=26]Kapitulo 7[/font_size][/center]\n\n[i]Matawo si Kristo kang Maria—Mohubad siya sa mga higot sa kamatayon ug mopas-an sa mga sala sa Iyang katawhan—Kadtong kinsa maghinulsol, mabunyagan, ug maghupot sa mga sugo makabaton og kinabuhi nga dayon—Ang kahugawan dili makapanunod sa gingharian sa Dios—Ang pagkamapainubsanon, pagtuo, paglaom, ug gugma nga putli gikinahanglan. Mga 83 B.C.[/i]\n\n1 Tan-awa hinigugma kong kaigsoonan, tungod kay ako gitugotan sa pagduol kaninyo, busa mangahas ko sa pagpamulong kaninyo gamit ang akong pinulongan; oo, pinaagi sa akong kaugalingon nga ba-ba, tungod kay kini ang unang higayon nga ako makapamulong kaninyo pinaagi sa mga pulong sa akong ba-ba, kay nagugol nako sa hingpit ang akong panahon sa hukmanan, nga adunay daghang buluhaton mao nga ako dili makaanha kaninyo.\n\n2 Ug gani dili unta ko makaabot karon niini nga panahon kon wala pa itugyan ang hukmanan ngadto sa lain, nga momando puli kanako; ug ang Ginoo sa dako nga kaluoy mitugot nga makaanha ko kaninyo.\n\n3 Ug tan-awa, mianhi ako nga adunay dakong mga paglaom ug dako nga tinguha nga akong makita nga nagpaubos kamo sa inyong kaugalingon sa atubangan sa Dios, ug nga nagpadayon kamo sa pagpangaliya sa iyang grasya, nga makita nako nga kamo walay sala sa iyang atubangan, nga makita nako nga kamo wala sa makahahadlok nga kahimtang sama sa atong kaigsoonan sa Zarahemla.\n\n4 Apan bulahan ang ngalan sa Dios, tungod kay siya mitugot kanako nga makahibalo, oo, mihatag ngari kanako sa hilabihan nga kamaya sa kasayoran nga sila natukod pag-usab sa pamaagi sa iyang pagkamatarong.\n\n5 Ug misalig ako, sumala sa Espiritu sa Dios nga ania kanako, nga usab makabaton ko og kamaya bahin kaninyo; bisan pa niana wala ako magtinguha nga ang akong kamaya bahin kaninyo moabot tungod sa hilabihan nga kasakit ug kasubo nga akong nasinati alang sa kaigsoonan didto sa Zarahemla, kay tan-awa, ang akong kamaya bahin kanila miabot human makasinati sa daghan nga kasakit ug kasubo.\n\n6 Apan tan-awa, manghinaot ko nga kamo wala sa kahimtang nga hilabihan ka walay pagtuo sama sa inyong kaigsoonan; manghinaot ko nga kamo wala mabayaw sa garbo sa inyong mga kasingkasing; oo, manghinaot ko nga ang inyong mga kasingkasing wala magtinguha sa mga katigayonan ug sa walay kapuslanang mga butang sa kalibotan; oo, manghinaot ko nga kamo dili mosimba sa mga dios-dios, apan nga mosimba kamo sa tinuod ug buhi nga Dios, ug nga magpaabot kamo alang sa kapasayloan sa inyong mga sala, uban sa walay kataposang pagtuo, nga moabot.\n\n7 Kay tan-awa, sultihan ko kamo nga adunay daghan nga butang nga moabot; ug tan-awa, adunay usa ka butang nga mas mahinungdanon kay niining tanan—kay tan-awa, ang panahon dili na madugay nga ang Manunubos mabuhi ug moanhi taliwala sa iyang katawhan.\n\n8 Tan-awa, dili ko mosulti nga siya moanhi taliwala kanato niana nga panahon sa iyang pagpuyo sa iyang mortal nga tabernakulo; kay tan-awa, ang Espiritu wala magsulti kanako nga kini mao gayod ang mahitabo. Karon kalabot niini nga butang wala ako masayod; apan kini mao ang nahibaloan nako, nga ang Ginoong Dios adunay gahom sa pagbuhat sa tanan nga butang sumala sa iyang pulong.\n\n9 Apan tan-awa, ang Espiritu misulti niini kanako, nga nag-ingon: Isangyaw ngadto niini nga katawhan, nga mag-ingon—Paghinulsol kamo, ug pag-andam sa agianan sa Ginoo, ug paglakaw diha sa iyang mga dalan, nga tul-id; kay tan-awa, ang gingharian sa langit duol na, ug ang Anak sa Dios moanhi dinhi sa ibabaw sa yuta.\n\n10 Ug tan-awa, matawo siya kang Maria, didto sa Jerusalem nga mao ang yuta sa atong mga katigulangan, siya nga usa ka birhen, usa ka bililhon ug pinili nga tawo, kinsa landongan ug manamkon pinaagi sa gahom sa Espiritu Santo, ug manganak og usa ka bata nga lalaki, oo, gani ang Anak sa Dios.\n\n11 Ug magpadayon siya, mag-antos sa mga sakit ug mga kasakit ug mga pagtintal sa matag matang; ug kini aron ang pulong matuman nga nag-ingon nga siya moantos sa mga sakit ug mga balatian sa iyang katawhan.\n\n12 Ug mag-antos siya sa kamatayon, aron iyang mabadbad ang mga higot sa kamatayon nga nagbugkos sa iyang katawhan; ug siya modala diha kaniya sa ilang mga kahuyang, aron ang iyang kasingkasing mapuno sa kaluoy, sumala sa unod, aron iyang masayran sumala sa unod unsaon sa pagtabang ang iyang katawhan sumala sa ilang mga kahuyang.\n\n13 Karon ang Espiritu nahibalo sa tanan nga butang; bisan pa niana ang Anak sa Dios mag-antos sumala sa unod nga siya unta modala diha kaniya sa mga sala sa iyang katawhan, nga siya unta mopapas sa ilang mga kalapasan sumala sa gahom sa iyang kaluwasan; ug karon tan-awa, kini mao ang pagpamatuod nga ania kanako.\n\n14 Karon sultihan ko kamo nga kamo kinahanglan nga maghinulsol, ug magpakatawo pag-usab; kay ang Espiritu miingon nga kon kamo dili magpakatawo pag-usab kamo dili makapanunod sa gingharian sa langit; busa duol ug pagpabunyag ngadto sa paghinulsol, aron kamo mahugasan gikan sa inyong mga sala, aron makabaton kamo og pagtuo sa Kordero sa Dios, kinsa motangtang sa mga sala sa kalibotan, kinsa gamhanan sa pagluwas ug sa paglimpyo gikan sa tanan nga dili pagkamatarong.\n\n15 Oo, sultihan ko kamo nga duol ug ayaw kahadlok, ug biyai ang matag sala, nga dali rang makahasol kaninyo, nga mao ang mohigot kaninyo ngadto sa kalaglagan, oo, duol ug padayon, ug ipakita ngadto sa inyong Dios nga andam kamo sa paghinulsol sa inyong mga sala ug mosulod sa usa ka pakigsaad uban kaniya sa pagtuman sa iyang mga sugo, ug mosaksi kaniya niini nga adlaw pinaagi sa pagsulod ngadto sa mga tubig sa pagbunyag.\n\n16 Ug si bisan kinsa nga mobuhat niini, ug motuman sa mga sugo sa Dios gikan karon, ang mao mahinumdom nga misulti ako kaniya, oo, siya mahinumdom nga misulti ako kaniya, nga makaangkon siya og kinabuhing dayon, sumala sa pagpamatuod sa Balaang Espiritu, nga nagpamatuod ngari kanako.\n\n17 Ug karon hinigugma kong kaigsoonan, motuo ba kamo niining mga butanga? Tan-awa, sultihan ko kamo, oo, nasayod ako nga mituo kamo niini; ug ang paagi nga nasayod ko nga kamo mituo niini mao ang pagpakita sa Espiritu nga ania kanako. Ug karon tungod kay ang inyong pagtuo lig-on mahitungod niana, oo, mahitungod sa mga butang nga gipamulong nako, dako ang akong kamaya.\n\n18 Kay sama sa akong gisulti kaninyo gikan sa sinugdanan, nga ako adunay dakong tinguha nga dili kamo mahimutang sa kalisod sama sa inyong kaigsoonan, gani nakita nako nga ang akong mga tinguha natuman.\n\n19 Kay nakasabot ko nga anaa kamo sa mga dalan sa pagkamatarong; nakasabot ko nga anaa kamo sa dalan padulong sa gingharian sa Dios; oo, nakasabot ko nga naghimo kamo sa iyang mga dalan nga tul-id.\n\n20 Nakasabot ko nga kini gipahibalo na kaninyo, pinaagi sa pagpamatuod sa iyang pulong, nga siya dili makalakaw sa hiwi nga mga dalan; ni mausab siya gikan niana nga iyang gisulti; ni siya adunay usa ka anino alang sa pagliko gikan sa tuo ngadto sa wala, o gikan niana nga matarong ngadto niana nga sayop; busa, ang iyang padulngan mao ang walay kataposan nga nagsunod-sunod nga buhat.\n\n21 Ug dili siya mopuyo sa dili balaan nga mga templo; ni ang kahugaw o bisan unsa nga dili limpyo dawaton ngadto sa gingharian sa Dios; busa sultihan ko kamo nga ang panahon moabot, oo, ug kini mahitabo sa kataposan nga adlaw, nga siya kinsa mahugaw magpabilin sa iyang pagkahugaw.\n\n22 Ug karon hinigugma kong kaigsoonan, nakasulti ako niini nga mga butang nganha kaninyo nga makapukaw ako kaninyo aron mas mahingpit ang inyong pagbati sa inyong katungdanan ngadto sa Dios, aron maglakaw kamo nga walay sala sa iyang atubangan, aron maglakaw kamo sunod sa balaan nga kapunongan sa Dios, sumala kon diin kamo gidawat.\n\n23 Ug karon manghinaot ko nga magmapainubsanon kamo, ug magmasinugtanon ug magmalumo; sayon nga hangyoon; puno sa pailob ug mainantoson; mapugnganon sa tanang butang; makugihon nga motuman sa mga sugo sa Dios sa tanang panahon; mangayo sa bisan unsang mga butang nga inyong gikinahanglan, sa espirituwal ug sa temporal; magpasalamat kanunay sa Dios alang sa bisan unsang mga butang nga madawat ninyo.\n\n24 Ug tan-awa nga kamo adunay pagtuo, paglaom, ug gugma nga putli, ug unya kamo kanunay nga puno sa maayong mga buhat.\n\n25 Ug hinaot nga ang Ginoo mopanalangin kaninyo, ug ipadayon nga walay lama ang inyong mga sapot, nga sa kataposan kamo pagadad-on aron molingkod uban kang Abraham, Isaac, ug Jacob, ug sa balaan nga mga propeta nga diha sukad sa sinugdanan sa kalibotan, magbaton sa inyong mga sapot nga walay lama gani sama sa ilang mga sapot nga walay lama, didto sa gingharian sa langit nga dili na mobiya.\n\n26 Ug karon akong hinigugma nga kaigsoonan, gisulti ko kini nga mga pulong nganha kaninyo sumala sa Espiritu nga nagpamatuod kanako; ug ang akong kalag hilabihan kamaya, tungod sa hilabihan nga kakugi ug sa pagpatalinghog nga inyong gihatag sa akong pulong.\n\n27 Ug karon, hinaot nga ang kalinaw sa Dios modangat kaninyo, ug sa inyong mga balay ug mga yuta, ug sa inyong mga panon ug mga kahayopan, ug sa tanan nga inyong gipanag-iya, sa inyong kababayen-an ug mga anak, sumala sa inyong pagtuo ug mga maayong buhat, gikan niini nga panahon ug hangtod sa hangtod. Ug sa ingon niini nakapamulong ako. Amen.\n\n", "alma 8": "[center][font_size=26]Kapitulo 8[/font_size][/center]\n\n[i]Nagsangyaw si Alma ug nagbunyag didto sa Melek—Gisalikway siya didto sa Ammonihah ug mibiya—Usa ka anghel misugo kaniya sa pagbalik ug sa pagsangyaw og paghinulsol ngadto sa katawhan—Gidawat siya ni Amulek, ug silang duha nagsangyaw didto sa Ammonihah. Mga 82 B.C.[/i]\n\n1 Ug karon nahitabo nga si Alma mibalik gikan sa yuta sa Gideon, human makatudlo sa katawhan sa Gideon sa daghan nga butang nga dili ikasulat, kay nakatukod og kapunongan sa simbahan, sumala sa iyang nabuhat kaniadto didto sa yuta sa Zarahemla, oo, mibalik siya ngadto sa iyang kaugalingon nga balay sa Zarahemla aron ipahulay ang iyang kaugalingon gikan sa mga paghago nga iyang nahimo.\n\n2 Ug sa ingon niana natapos ang ikasiyam nga tuig sa paghari sa mga maghuhukom sa katawhan ni Nephi.\n\n3 Ug nahitabo nga sa pagsugod sa ikanapulo nga tuig sa paghari sa mga maghuhukom sa katawhan ni Nephi, nga mibiya si Alma gikan didto ug mipanaw siya ngadto sa yuta sa Melek, sa kasadpan sa suba sa Sidon, sa kasadpan dapit sa mga utlanan sa kamingawan.\n\n4 Ug gisugdan niya sa pagtudlo ang katawhan sa yuta sa Melek sumala sa balaan nga kapunongan sa Dios, diin siya gitawag; ug gisugdan niya sa pagtudlo ang katawhan sa tibuok yuta sa Melek.\n\n5 Ug nahitabo nga ang katawhan miduol kaniya sa matag dapit sa mga utlanan sa yuta dapit sa daplin sa kamingawan. Ug gibunyagan sila libot sa tanang dapit sa yuta;\n\n6 Mao nga sa diha nga siya nakahuman sa iyang buhat sa Melek mibiya siya didto, ug mipanaw og tulo ka adlaw nga panaw sa amihanan sa yuta sa Melek; ug miabot siya sa usa ka siyudad nga gitawag og Ammonihah.\n\n7 Karon nabatasan sa katawhan ni Nephi nga tawagon ang ilang mga yuta, ug ang ilang mga siyudad, ug ang ilang mga balangay, oo, bisan ang ilang gagmay nga mga balangay, sunod sa ngalan kaniya nga unang nakapanag-iya niini; ug ingon man usab ngadto sa yuta sa Ammonihah.\n\n8 Ug nahitabo nga sa pag-abot ni Alma sa siyudad sa Ammonihah gisugdan niya ang pagsangyaw sa pulong sa Dios ngadto kanila.\n\n9 Karon si Satanas nakaimpluwensiya og dako sa mga kasingkasing sa katawhan sa siyudad sa Ammonihah; busa dili sila mopatalinghog sa mga pulong ni Alma.\n\n10 Bisan pa niana si Alma naningkamot pag-ayo pinaagi sa espiritu, nakigbisog uban sa Dios sa hugot kaayo nga pag-ampo, nga siya makabu-bo sa iyang Espiritu ngadto sa katawhan nga anaa sa siyudad; nga siya usab motugot nga siya makabunyag kanila ngadto sa paghinulsol.\n\n11 Bisan pa niana, gipatig-a nila ang ilang mga kasingkasing, nga nag-ingon kaniya: Tan-awa, nasayod kami nga ikaw si Alma; ug nasayod kami nga ikaw usa ka labaw nga pari sa simbahan nga imong gitukod sa daghan nga bahin sa yuta, sumala sa imong tradisyon; ug kami dili sakop sa imong simbahan, ug kami dili motuo nianang binuang nga mga tradisyon.\n\n12 Ug karon nasayod kami nga tungod kay kami dili mga sakop sa imong simbahan nasayod kami nga ikaw walay gahom ngari kanamo; ug ikaw mitugyan sa hukmanan ngadto kang Nephihah; busa ikaw dili ang among labaw nga maghuhukom.\n\n13 Karon sa diha nga gisulti kini sa katawhan, ug milantugi sa tanan niya nga mga pulong, ug mibiaybiay kaniya, ug miluwa kaniya, ug mimando nga siya molayas gikan sa ilang siyudad, mibiya siya ug mipanaw paingon sa siyudad nga gitawag og Aaron.\n\n14 Ug nahitabo nga samtang nagpanaw siya padulong didto, nga nagmasulub-on kaayo, nga nakasinati og daghan nga kalisdanan ug tumang kaguol sa kalag, tungod sa kadaotan sa katawhan nga didto sa siyudad sa Ammonihah, nahitabo nga samtang si Alma nagmasulob-on kaayo, tan-awa usa ka anghel sa Ginoo mipakita kaniya, nga nag-ingon:\n\n15 Bulahan ikaw, Alma; busa, ihangad ang imong ulo ug pagmaya, kay ikaw adunay dakong hinungdan nga magmaya; kay nagmatinud-anon ka sa pagtuman sa mga sugo sa Dios gikan sa panahon nga nakadawat ka sa imong unang mensahe gikan kaniya. Tan-awa, ako mao siya nga naghatag niini nganha kanimo.\n\n16 Ug tan-awa, gipadala ako aron pagsugo kanimo nga ikaw mobalik sa siyudad sa Ammonihah, ug mosangyaw pag-usab sa katawhan sa siyudad; oo, mosangyaw ngadto kanila. Oo, sultihi sila, nga gawas kon maghinulsol sila ang Ginoong Dios molaglag kanila.\n\n17 Kay tan-awa, gitun-an na nila karon ang paglaglag sa kalingkawasan sa imong katawhan, (sa ingon niini miingon ang Ginoo) nga supak sa mga balaod, ug mga paghukom, ug mga sugo nga iyang gihatag sa iyang katawhan.\n\n18 Karon nahitabo nga human nadawat ni Alma ang iyang mensahe gikan sa anghel sa Ginoo nagdali siya nga mibalik sa yuta sa Ammonihah. Ug misulod siya sa siyudad pinaagi sa laing agianan, oo, sa agianan dapit sa habagatan sa siyudad sa Ammonihah.\n\n19 Ug samtang misulod siya sa siyudad siya gigutom, ug giingnan niya ang usa ka tawo: Mohatag ba ikaw og pagkaon sa usa ka mapainubsanon nga sulugoon sa Dios?\n\n20 Ug ang tawo miingon kaniya: Usa ko ka Nephita, ug nasayod ko nga ikaw balaan nga propeta sa Dios, kay ikaw ang tawo nga gisulti sa anghel sa usa ka panan-awon: Nga imong dawaton. Busa, uban kanako ngadto sa akong balay ug makigbahin ko kanimo sa akong pagkaon; ug nasayod ko nga ikaw mahimong usa ka panalangin kanako ug sa akong panimalay.\n\n21 Ug nahitabo nga ang tawo midawat kaniya ngadto sa iyang balay; ug ang tawo gitawag og si Amulek; ug midala siya og pan ug karne ug gipahimutang kini sa atubangan ni Alma.\n\n22 Ug nahitabo nga si Alma mikaon sa pan ug nabusog; ug gipanalanginan niya si Amulek ug ang iyang balay, ug nagpasalamat siya sa Dios.\n\n23 Ug human siya makakaon ug mabusog giingnan niya si Amulek: Ako si Alma, ug ako ang labaw nga pari sa simbahan sa Dios sa tibuok yuta.\n\n24 Ug tan-awa, gitawag ako aron mosangyaw sa pulong sa Dios taliwala sa tanan niini nga katawhan, sumala sa espiritu sa pagpadayag ug pagpanagna; ug dinhi ko niini nga yuta ug wala sila modawat kanako, apan mipalayas sila kanako ug hapit na talikdi nako kini nga yuta hangtod sa hangtod.\n\n25 Apan tan-awa, gisugo ako nga mobalik ako ug managna niini nga katawhan, oo, ug magpamatuod batok kanila mahitungod sa ilang mga kadaotan.\n\n26 Ug karon, Amulek, tungod kay ikaw mipakaon kanako ug mipasulod kanako, bulahan ikaw; kay ako gigutom, kay nagpuasa ako sulod sa daghan nga adlaw.\n\n27 Ug nagpabilin si Alma sulod sa daghan nga adlaw uban ni Amulek sa wala pa siya mosugod sa pagsangyaw sa katawhan.\n\n28 Ug nahitabo nga ang katawhan nagkagrabe pa sa ilang kadaotan.\n\n29 Ug ang pulong midangat kang Alma, nga nag-ingon: Lakaw; ug isulti usab ngadto sa akong sulugoong nga si Amulek, lakaw ug ipanagna ngadto niini nga katawhan, nga mag-ingon—Paghinulsol kamo, kay misulti ang Ginoo, gawas kon kamo maghinulsol duawon ko kini nga katawhan sa akong kasuko; oo, ug dili Ako mopahunong sa mapintas nakong kasuko.\n\n30 Ug milakaw si Alma, ug si Amulek usab, ngadto sa katawhan, aron ipahayag ang mga pulong sa Dios ngadto kanila; ug napuno sila sa Espiritu Santo.\n\n31 Ug sila adunay gahom nga gihatag kanila, busa dili sila mahimong isulod sa mga bartolina; ni mahitabo nga bisan kinsa nga tawo makapatay kanila; bisan pa niana wala sila mogamit sa ilang gahom hangtod nga sila gigapos ug gibalhog ngadto sa bilanggoan. Karon, gihimo kini aron ang Ginoo makapakita sa iyang gahom diha kanila.\n\n32 Ug nahitabo nga milakaw ug misugod sila sa pagsangyaw ug sa pagpanagna ngadto sa katawhan, sumala sa espiritu ug gahom nga gihatag sa Ginoo kanila.\n\n", "alma 9": "Ang mga pulong ni Alma, ug usab ang mga pulong ni Amulek, nga gipahayag ngadto sa katawhan didto sa yuta sa Ammonihah. Ug usab sila gibalhog sa bilanggoan, ug giluwas sa milagroso nga gahom sa Dios nga anaa kanila, sumala sa talaan ni Alma.\n\nNaglangkob sa mga kapitulo 9 hangtod 14.\n\n[center][font_size=26]Kapitulo 9[/font_size][/center]\n\n[i]Gisugo ni Alma ang katawhan sa Ammonihah sa paghinulsol—Ang Ginoo magmaluloy-on sa mga Lamanita sa kataposang mga adlaw—Kon ang mga Nephita mobiya sa kahayag, sila pagalaglagon sa mga Lamanita—Ang Anak sa Dios sa dili madugay moanhi—Siya motubos niadtong kinsa maghinulsol, magpabunyag, ug magbaton og pagtuo sa Iyang ngalan. Mga 82 B.C.[/i]\n\n1 Ug usab, ako, si Alma, kay gisugo sa Dios nga akong dad-on si Amulek ug moadto ug mosangyaw pag-usab niini nga katawhan, o sa katawhan nga tua sa siyudad sa Ammonihah, nahitabo nga samtang gisugdan nako ang pagsangyaw kanila, nagsugod sila sa pagpakiglalis kanako, nga nag-ingon:\n\n2 Kinsa man ka? Nagtuo ka ba nga kami motuo sa pagpamatuod sa usa ka tawo, bisan og mosangyaw siya kanamo nga ang yuta molabay lamang?\n\n3 Karon wala sila makasabot sa mga pulong nga ilang gipamulong; kay wala sila masayod nga ang yuta molabay lamang.\n\n4 Ug miingon usab sila: Dili kami motuo sa imong mga pulong kon ikaw managna nga kining gamhanan nga dakbayan malaglag sa usa ka adlaw.\n\n5 Karon wala sila masayod nga ang Dios makahimo sa maong kahibulongan nga mga buhat, kay sila mga tig-a og kasingkasing ug tikig og liog nga katawhan.\n\n6 Ug miingon sila: Kinsa ang Dios, nga dili na mopadala og labaw sa usa tawo nga may awtoridad taliwala niini nga katawhan, aron mopahayag kanila sa kamatuoran sa mahinungdanon ug kahibulongan nga mga butang?\n\n7 Ug mibarog sila aron sa pagdakop kanako; apan tan-awa, sila wala makahimo. Ug mibarog ko inubanan sa kaisog aron ipahayag kanila, oo, ako maisogon nga nagpamatuod ngadto kanila, nga nag-ingon:\n\n8 Tan-awa, O kamong mga daotan ug hiwi nga henerasyon, nganong nahikalimot man kamo sa tradisyon sa inyong mga amahan; oo, pagkadali ninyong mahikalimot sa mga sugo sa Dios.\n\n9 Wala ba kamo mahinumdom nga ang atong amahan, nga si Lehi, gidala gikan sa Jerusalem pinaagi sa kamot sa Dios? Wala ba kamo mahinumdom nga silang tanan iyang giagak ngadto sa kamingawan?\n\n10 Ug nakalimot ba dayon kamo sa makadaghang higayon nga siya miluwas sa atong mga amahan gikan sa mga kamot sa ilang mga kaaway, ug nanalipod kanila gikan sa pagkalaglag, bisan sa mga kamot sa ilang kaugalingon nga kaigsoonan?\n\n11 Oo, ug kon dili pa tungod sa iyang dili hitupngan nga gahom, ug sa iyang kaluoy, ug sa iyang pagkamainantoson ngari kanato, kita unta wala makalikay nga ipahimulag gikan sa ibabaw sa yuta sa dugay na nga panahon sa wala pa kini nga yugto sa panahon, ug tingali gitugyan ngadto sa kahimtang nga walay kataposang pagkauyamot ug pagkaalaot.\n\n12 Tan-awa, sultihan ko kamo nga siya misugo kaninyo sa paghinulsol; ug gawas kon kamo maghinulsol, kamo dili makapanunod sa gingharian sa Dios. Apan tan-awa, dili kini mao ang tanan—gisugo niya kamo sa paghinulsol, o siya molaglag kaninyo sa hingpit gikan sa ibabaw sa yuta; oo, siya moduaw kaninyo sa iyang kasuko, ug sa iyang mapintas nga kasuko siya dili mohunong.\n\n13 Tan-awa, wala ba kamo mahinumdom sa mga pulong nga iyang gisulti ni Lehi, nga nag-ingon: Kon kamo motuman sa akong mga sugo, mouswag kamo dinhi sa yuta? Ug giingon na usab nga: Kon kamo dili motuman sa akong mga sugo kamo ipahimulag gikan sa atubangan sa Ginoo.\n\n14 Karon manghinaot ko nga kamo mahinumdom, nga tungod kay ang mga Lamanita wala magtuman sa mga sugo sa Dios, sila ipahimulag gikan sa atubangan sa Ginoo. Karon atong makita nga ang pulong sa Ginoo gipamatud-an niini nga butang, ug ang mga Lamanita gipahimulag gikan sa iyang atubangan, gikan sa sinugdanan sa ilang mga kalapasan dinhi sa yuta.\n\n15 Bisan pa niana sultihan ko kamo, nga mas minos ang ilang tulubagon sa adlaw sa paghukom kay kaninyo, kon magpadayon kamo sa inyong mga sala, oo, ug gani mas minos ang ilang tulubagon niini nga kinabuhi kay kaninyo, gawas kon kamo maghinulsol.\n\n16 Kay adunay daghan nga saad nga gitanyag ngadto sa mga Lamanita; tungod kay ang mga tradisyon sa ilang mga amahan mao ang hinungdan nga sila nagpabilin sa ilang kahimtang sa pagkawalay alamag; busa ang Ginoo magmaluloy-on kanila ug molugway sa ilang kinabuhi dinhi sa yuta.\n\n17 Ug dunay panahon nga magiyahan sila aron motuo sa iyang pulong, ug masayod sa pagkadili husto sa mga tradisyon sa ilang mga amahan; ug daghan kanila ang maluwas, kay ang Ginoo magmaluloy-on sa tanan kinsa motawag sa iyang ngalan.\n\n18 Apan tan-awa, sultihan ko kamo nga kon magpadayon kamo sa inyong pagkadaotan ang inyong mga adlaw dili malugwayan dinhi sa yuta, kay ang mga Lamanita ipadala kaninyo; ug kon dili kamo maghinulsol sila moabot sa panahon nga dili kamo masayod, ug duawon kamo sa hingpit nga kalaglagan; ug kini sumala sa mapintas nga kasuko sa Ginoo.\n\n19 Kay siya dili motugot kaninyo nga magpakabuhi kamo sa inyong kadaotan, sa paglaglag sa iyang katawhan. Sultihan ko kamo nga, Dili; mas palabihon niya nga ang mga Lamanita molaglag sa iyang tanan nga katawhan kinsa gitawag nga katawhan ni Nephi, kon mahitabo nga sila mohimo og mga sala ug mga kalapasan, human makaangkon og dakong kahayag ug daghan nga kahibalo nga gihatag kanila sa Ginoo nga ilang Dios;\n\n20 Oo, human mahimong pinalabi kaayo nga katawhan sa Ginoo; oo, human mahimong pinalabi labaw sa ubang kanasoran, kaliwatan, pinulongan, o katawhan; human makaangkon sa tanan nga butang nga gipahibalo ngadto kanila, sumala sa ilang mga tinguha, ug sa ilang pagtuo, ug mga pag-ampo, nianang mga nahitabo na, ug sa nanghitabo, ug sa mahitabo pa;\n\n21 Human duawa sa Espiritu sa Dios; human makigsulti sa mga anghel, human makapamulong pinaagi sa tingog sa Ginoo; ug nakaangkon sa espiritu sa pagpanagna, ug sa espiritu sa pagpadayag, ug sa daghan nga gasa usab, sa gasa sa pagpamulong sa mga pinulongan, ug sa gasa sa pagsangyaw, ug sa gasa sa Espiritu Santo, ug sa gasa sa paghubad;\n\n22 Oo, ug human luwasa sa Dios gikan sa yuta sa Jerusalem, pinaagi sa kamot sa Ginoo; human luwasa gikan sa gutom, ug gikan sa mga sakit, ug sa tanang matang sa balatian sa matag matang; ug kay sila nag-anam og kalig-on sa pakig-away, aron dili sila malaglag; kay naluwas gikan sa pagkaulipon sa daghan nga higayon, ug kay naluwas ug napanalipdan hangtod karon; ug sila gipauswag hangtod nga naadunahan sila sa tanan nga matang sa mga butang—\n\n23 Ug karon tan-awa sultihan ko kamo, nga kon kini nga katawhan, kinsa nakadawat og daghan nga panalangin gikan sa kamot sa Ginoo, makalapas batok sa kahayag ug kahibalo nga ilang naangkon, sultihan ko kamo nga kon kini mao ang mahitabo, nga kon sila mohimo og kalapasan, mas dali pang sabton ang mga Lamanita kay kanila.\n\n24 Kay tan-awa, ang mga saad sa Ginoo gitanyag ngadto sa mga Lamanita, apan dili kini mahatag kaninyo kon kamo makalapas; kay wala ba ang Ginoo maghimo og matin-aw nga saad ug mihimo og hugot nga mando, nga kon kamo makigbatok kaniya kamo malaglag sa hingpit gikan sa ibabaw sa yuta?\n\n25 Ug karon tungod niini nga hinungdan, aron kamo dili malaglag, ang Ginoo mipadala sa iyang anghel aron duawon ang daghan sa iyang katawhan, nga magpahibalo kanila nga sila kinahanglan molakaw ug mosangyaw sa dakong kadasig niini nga katawhan, nga mag-ingon: Paghinulsol kamo, kay ang gingharian sa langit duol na;\n\n26 Ug dili daghang adlaw gikan karon ang Anak sa Dios moanhi sa iyang himaya; ug ang iyang himaya mao ang himaya sa Bugtong Anak sa Amahan, puno sa grasya, kamakiangayon, ug kamatuoran, puno sa pailob, kaluoy, ug kamainantoson, dali nga makadungog sa mga pangamuyo sa iyang katawhan ug pagtubag sa ilang mga pag-ampo.\n\n27 Ug tan-awa, moanhi siya aron sa pagtubos niadtong kinsa pagabunyagan ngadto sa paghinulsol, pinaagi sa pagtuo sa iyang ngalan.\n\n28 Busa, andama ninyo ang agianan sa Ginoo, kay ang panahon ania na nga ang tanang tawo moani sa ganti sa ilang mga buhat, sumala nianang ilang kahimtang—kon sila nagmatarong moani sila sa kaluwasan sa ilang mga kalag, sumala sa gahom ug kaluwasan gikan ni Jesukristo; ug kon sila nagdinaotan moani sila sa panghimaraot sa ilang mga kalag, sumala sa gahom ug pagkaulipon sa yawa.\n\n29 Karon tan-awa, mao kini ang tingog sa anghel, nga namulong sa lanog nga tingog ngadto sa katawhan.\n\n30 Karon tan-awa, hinigugma kong kaigsoonan, kay kamo akong kaigsoonan, ug angay kamong higugmaon, ug angay kamong mohimo og mga buhat nga gikinahanglan sa paghinulsol, kay ang inyong mga kasingkasing hilabihan kaayo ka tig-a batok sa pulong sa Dios, ug kay nakita nga kamo usa ka nahisalaag ug napukan nga katawhan.\n\n31 Karon nahitabo nga sa dihang ako, si Alma, nakapamulong niini nga mga pulong, tan-awa, ang katawhan nangasuko kanako tungod kay ako miingon kanila nga sila mga tig-a og kasingkasing ug mga tikig og liog nga katawhan.\n\n32 Ug usab tungod kay gisultihan nako sila nga sila usa ka nahisalaag ug napukan nga katawhan nangasuko sila kanako, ug nagtinguha sa pagdakop kanako, aron sila mobalhog kanako sa bilanggoan.\n\n33 Apan nahitabo nga wala sila tugoti sa Ginoo nga modakop kanako niadto nga panahon ug mobalhog kanako sa bilanggoan.\n\n34 Ug nahitabo nga si Amulek milakaw ug mibarog, ug misugod usab sa pagsangyaw ngadto kanila. Ug karon wala mahisulat ang tanan nga pulong ni Amulek, bisan pa niana usa ka bahin sa iyang mga pulong nahisulat niini nga basahon.\n\n", "alma 10": "[center][font_size=26]Kapitulo 10[/font_size][/center]\n\n[i]Si Lehi kaliwat gikan ni Manases—Si Amulek misaysay pag-usab sa sugo sa anghel nga iyang atimanon si Alma—Ang mga pag-ampo sa matarong mao ang hinungdan nga ang katawhan maluwas—Ang dili matarong nga mga manlalaban ug mga maghuhukom nagpasiugda sa mga lakang nga maoy hinungdan sa kalaglagan sa katawhan. Mga 82 B.C.[/i]\n\n1 Karon mao kini ang mga pulong nga gisangyaw ni Amulek ngadto sa katawhan nga didto sa yuta sa Ammonihah, nga nag-ingon:\n\n2 Ako si Amulek; ako ang anak nga lalaki ni Giddonah, kinsa anak ni Ishmael, kinsa kaliwat ni Aminadi; ug kini mao si Aminadi nga mihubad sa mga sinulat nga diha sa bungbong sa templo, nga gisulat pinaagi sa tudlo sa Dios.\n\n3 Ug si Aminadi kaliwat ni Nephi, kinsa anak nga lalaki ni Lehi, kinsa gikan sa yuta sa Jerusalem, kinsa kaliwat ni Manases, nga anak nga lalaki ni Jose kinsa gibaligya ngadto sa Ehipto pinaagi sa mga kamot sa iyang kaigsoonan.\n\n4 Ug tan-awa, ako usab usa ka tawo nga dili yano og dungog taliwala sa tanan niadtong kinsa nakaila kanako; oo, ug tan-awa, daghan ko og kaliwat ug mga higala, ug usab nakabaton ko og daghan nga katigayonan tungod sa akong kakugi.\n\n5 Bisan pa, human niining tanan, wala gayod ako mahibalo sa daghan nga pamaagi sa Ginoo, ug sa iyang mga misteryo ug kahibulongan nga gahom. Miingon ko nga wala gayod ako mahibalo sa daghan niini nga butang; apan tan-awa, sayop ako, kay ako nakakita man sa iyang daghan nga misteryo ug sa iyang kahibulongan nga gahom; oo, gani sa pagpanalipod sa mga kinabuhi niini nga katawhan.\n\n6 Bisan pa, ako nagpatig-a sa akong kasingkasing, kay ako gitawag sa makadaghan ug wala ako mopatalinghog; busa ako nahibalo bahin niini nga mga butang, apan wala ko magtinguhang mahibalo; busa nagpadayon ko sa pagsupak sa Dios, sa pagkadaotan sa akong kasingkasing, gani hangtod sa ikaupat nga adlaw niining ikapito nga bulan, sa ikanapulo nga tuig sa paghari sa mga maghuhukom.\n\n7 Samtang nagpanaw ko aron makigkita sa usa ka suod nga kaliwat, tan-awa usa ka anghel sa Ginoo mipakita kanako ug miingon: Amulek, balik ngadto sa imong kaugalingong balay, kay pakaonon nimo ang usa ka propeta sa Ginoo; oo, usa ka balaan nga tawo, kinsa usa ka tawo nga pinili sa Dios; kay siya nagpuasa sa daghang adlaw tungod sa mga sala sa iyang katawhan, ug gigutom siya, ug ikaw modawat kaniya sa imong balay ug mopakaon kaniya, ug mopanalangin siya kanimo ug sa imong balay; ug ang panalangin sa Ginoo modangat diha kanimo ug sa imong balay.\n\n8 Ug nahitabo nga akong gituman ang tingog sa anghel, ug mibalik padulong sa akong balay. Ug samtang nagpaingon ko didto akong nakita ang tawo nga giingon sa anghel kanako: Nga imong dawaton sa imong balay—ug tan-awa mao gihapon kining tawhana ang kanunay nga namulong kanimo mahitungod sa mga butang sa Dios.\n\n9 Ug ang anghel miingon kanako nga siya usa ka balaan nga tawo; mao nga nasayod ko nga siya usa ka balaan nga tawo tungod kay kini gisulti sa anghel sa Dios.\n\n10 Ug usab, nasayod ko nga ang mga butang nga iyang gipamatuod mga tinuod; kay tan-awa sultihan ko kamo, kay ang Ginoo buhi, busa gipadala niya ang iyang anghel aron sa paghimo niini nga mga butang nga mapadayag ngari kanako; ug kini iyang gibuhat samtang si Alma nagpuyo sa akong balay.\n\n11 Kay tan-awa, gipanalanginan niya ang akong balay, gipanalanginan niya ako, ug ang akong kababayen-an, ug ang akong mga anak, ug ang akong amahan ug ang akong mga kabanay; oo, bisan ang tanan nakong mga kaliwat iyang gipanalanginan, ug ang panalangin sa Ginoo midangat ngari kanamo sumala sa mga pulong nga iyang gipamulong.\n\n12 Ug karon, sa dihang si Amulek nakapamulong niini nga mga pulong ang katawhan misugod sa pagkatingala, nagtan-aw nga dihay labaw pa sa usa ka saksi kinsa nagpamatuod sa mga butang nga gipasangil kanila, ug usab sa mga butang nga moabot, sumala sa espiritu sa pagpanagna nga anaa kanila.\n\n13 Bisan pa, dihay uban kanila kinsa nagtinguha sa pagpangutana kanila, nga pinaagi sa ilang malipoton nga pamaagi basin sila makabitik kanila sa ilang mga pulong, nga sila makakita og saksi batok kanila, aron sila motugyan kanila ngadto sa ilang mga maghuhukom aron sila mahukman sumala sa balaod, ug aron sila patyon o ibalhog sa bilanggoan, sumala sa tinumotumo nga krimen nga tuyo nilang ipalutaw o ipamatuod batok kanila.\n\n14 Karon mao kadto silang mga tawhana ang nagtinguha sa paglaglag kanila, kinsa mga manlalaban, nga gisuholan o gitudlo sa katawhan aron sa pagpatuman sa balaod sa mga panahon sa ilang mga paghusay, o sa mga paghusay sa mga krimen sa katawhan sa atubangan sa mga maghuhukom.\n\n15 Karon kini nga mga manlalaban maalamon sa tanang paagi ug panglipot sa katawhan; ug kini aron mahimo silang hanas sa ilang pangita.\n\n16 Ug nahitabo nga misugod sila sa pagpangutana kang Amulek, aron libogon nila siya sa iyang mga pulong, o supakon ang mga pulong nga iyang ipamulong.\n\n17 Karon wala sila makahibalo nga si Amulek masayod sa ilang mga plano. Apan nahitabo sa dihang misugod sila sa pagpangutana kaniya, nasabtan niya ang ilang mga hunahuna, ug miingon siya kanila: O kamong mga daotan ug hiwi nga henerasyon, kamong mga manlalaban ug mga tigpakaaron-ingnon, kay nagpasiugda kamo sa buhat sa yawa; kay nagbutang kamo og mga laang ug mga lit-ag aron sa pagbitik sa mga balaan sa Dios.\n\n18 Kamo naghimo og mga plano aron sa pagtuis sa mga paagi sa mga matarong, ug aron ipakanaog ang kapungot sa Dios nganha sa inyong mga ulo, gani hangtod sa hingpit nga kalaglagan niini nga katawhan.\n\n19 Oo, husto ang gisulti ni Mosiah, kinsa mao ang atong kataposan nga hari, sa dihang andam na niyang itugyan ang gingharian, kay walay bisan usa nga katugyanan niini, nagsugo nga kini nga katawhan dumalahon sa ilang kaugalingong mga tingog—oo, husto ang iyang gisulti nga kon ang panahon moabot nga ang tingog niini nga katawhan mopili sa pagkadaotan, nga kana, kon ang panahon moabot nga kini nga katawhan mohimo og kalapasan, hinog na sila alang sa kalaglagan.\n\n20 Ug karon sultihan ko kamo nga husto nga ang Ginoo mohukom sa inyong mga kadaotan; husto nga mosangyaw siya niini nga katawhan, pinaagi sa tingog sa iyang mga anghel: Paghinulsol kamo, paghinulsol, kay ang gingharian sa langit duol na.\n\n21 Oo, husto nga siya mosangyaw, pinaagi sa tingog sa iyang mga anghel nga: Ako manaog taliwala sa akong katawhan, uban ang pagkamakiangayon ug hustisya diha sa akong mga kamot.\n\n22 Oo, ug sultihan ko kamo nga kon dili pa sa mga pag-ampo sa mga matarong, kinsa ania karon sa yuta, nga gani kamo karon pagaduawon sa hingpit nga kalaglagan; hinoon dili pinaagi sa lunop, sama sa katawhan sa adlaw ni Noe, apan pinaagi sa gutom, ug pinaagi sa kamatay, ug sa espada.\n\n23 Apan pinaagi sa mga pag-ampo sa mga matarong nga kamo naluwas; busa karon, kon isalikway ninyo ang mga matarong taliwala kaninyo nan ang Ginoo dili mopugong sa iyang kamot; apan sa iyang mapintas nga kasuko siya moanhi batok kaninyo; unya pagahampakon kamo pinaagi sa kagutom, ug pinaagi sa kamatay, ug pinaagi sa espada; ug ang panahon hapit na moabot gawas kon kamo maghinulsol.\n\n24 Ug karon nahitabo nga ang katawhan mas nasuko kang Amulek, ug misinggit sila, nga nag-ingon: Kining tawhana nagbiay-biay batok sa atong mga balaod nga makiangayon, ug sa atong maalamon nga mga manlalaban kinsa atong gipili.\n\n25 Apan si Amulek mipatuyhad sa iyang kamot, ug misinggit sa mas kusog pa ngadto kanila, nga nag-ingon: O kamong mga daotan ug hiwi nga henerasyon, nganong si Satanas hugot nga naghupot sa inyong mga kasingkasing? Nganong itugyan man ninyo ang inyong mga kaugalingon ngadto kaniya aron makaangkon siya og gahom diha kaninyo, sa pagbuta sa inyong mga mata, aron dili ninyo masabtan ang mga pulong nga gipamulong, sumala sa kamatuoran niini?\n\n26 Kay tan-awa, ako ba mipamatuod batok sa inyong balaod? Kamo wala makasabot; nag-ingon mo nga namulong ako batok sa inyong balaod; apan wala ko kana mabuhat, apan namulong ako dapig sa inyong balaod, ngadto sa inyong kaalaotan.\n\n27 Ug karon tan-awa, sultihan ko kamo, nga ang mga lakang sa kalaglagan niini nga katawhan nagsugod sa pagkahiluna pinaagi sa pagkadili-matarong sa inyong mga manlalaban ug sa inyong mga maghuhukom.\n\n28 Ug karon nahitabo nga sa dihang gipamulong ni Amulek kini nga mga pulong ang katawhan misinggit batok kaniya, nga nag-ingon: Karon nasayod na kita nga kining tawhana anak sa yawa, kay siya nagbakak kanato; kay namulong siya batok sa atong balaod. Ug karon miingon siya nga wala siya makapamulong batok niini.\n\n29 Ug usab, gibiay-biay niya ang atong mga manlalaban, ug ang atong mga maghuhukom.\n\n30 Ug nahitabo nga ang mga manlalaban mibutang niini sa ilang mga kasingkasing nga sila mohinumdom niining mga butanga batok kaniya.\n\n31 Ug dihay usa kanila kansang ngalan mao si Zeezrom. Karon siya ang unang mipasangil kang Amulek ug Alma, kay usa siya sa labing batid taliwala kanila, nga adunay daghan nga patigayon taliwala sa katawhan.\n\n32 Karon ang tuyo niini nga mga manlalaban mao ang pagpanapi; ug nakasapi sila pinaagi sa ilang pangita.\n\n", "alma 11": "[center][font_size=26]Kapitulo 11[/font_size][/center]\n\n[i]Ang paagi sa panalapi sa mga Nephita gihulagway—Si Amulek nakiglalis kang Zeezrom—Si Kristo dili moluwas sa katawhan sa ilang mga sala—Kadto lamang kinsa makapanunod sa gingharian sa langit ang maluwas—Ang tanang tawo mahimong imortal—Wala nay kamatayon human sa Pagkabanhaw. Mga 82 B.C.[/i]\n\n1 Karon anaa sa balaod ni Mosiah nga ang matag tawo kinsa usa ka maghuhukom sa balaod, o kadtong gitudlo nga mga maghuhukom, makadawat og mga suhol sumala sa oras sa ilang pagtrabaho sa paghukom niadtong kinsa gidala sa ilang atubangan aron pagahukman.\n\n2 Karon kon ang usa ka tawo makautang sa laing tawo, ug magdumili siya sa pagbayad nianang iyang nautang, isumbong siya ngadto sa maghuhukom; ug ang maghuhukom mogamit sa iyang awtoridad, ug mosugo og mga opisyal nga ang tawo kinahanglan dad-on sa iyang atubangan; ug hukman niya ang tawo sumala sa balaod ug sa mga ebidensya nga gidala batok kaniya, ug sa ingon niana ang tawo mapugos sa pagbayad nianang iyang nautang, o siya kuhaan sa tanang anaa kaniya, o isalikway gikan sa katawhan isip usa ka kawatan ug usa ka tulisan.\n\n3 Ug ang maghuhukom makadawat sa iyang mga suhol sumala sa iyang oras—usa ka senine nga bulawan alang sa usa ka adlaw, o usa ka senum nga pilak, nga katumbas sa usa ka senine nga bulawan; ug kini sumala sa balaod nga gihatag.\n\n4 Karon mao kini ang mga ngalan sa nagkalainlaing piraso sa ilang bulawan, ug sa ilang pilak, sumala sa kantidad niini. Ug ang mga ngalan gihatag sa mga Nephita, kay ang ilang pagbanabana sa kantidad dili sama sa paagi sa mga Judeo kinsa tua sa Jerusalem; ni ang ilang pagsubay sama sa paagi sa mga Judeo; apan ilang giusab ang ilang pagbanabana sa kantidad ug ang ilang pagsubay, sumala sa mga panghunahuna ug sa mga kahimtang sa katawhan, sa matag henerasyon, hangtod sa paghari sa mga maghuhukom, diin kini gipahimutang ni hari Mosiah.\n\n5 Ug karon ang pagbanabana sa kantidad ingon niini—usa ka senine sa bulawan, usa ka seon sa bulawan, usa ka shum sa bulawan, ug usa ka limnah sa bulawan.\n\n6 Usa ka senum sa pilak, usa ka amnor sa plata, usa ka ezrom sa plata, ug usa ka onti sa pilak.\n\n7 Usa ka senum sa pilak katumbas sa usa ka senine sa bulawan, ug usa niana alang sa usa ka sukod nga sebada, ug usab alang sa usa ka sukod sa matag matang nga lugas.\n\n8 Karon ang bili sa usa ka seon nga bulawan kaduhaon ang kantidad sa usa ka senine.\n\n9 Ug ang usa ka shum nga bulawan kaduhaon ang kantidad sa usa ka seon.\n\n10 Ug ang usa ka limnah nga bulawan mao ang kantidad sa tanan niini.\n\n11 Ug ang usa ka amnor nga pilak sama sa gidaghanon sa duha ka senum.\n\n12 Ug ang usa ka ezrom sa pilak sama sa gidaghanon sa upat ka senum.\n\n13 Ug ang usa ka onti sama sa gidaghanon kanilang tanan.\n\n14 Karon mao kini ang kantidad sa gagmay nga ihap sa ilang pagbanabana sa kantidad—\n\n15 Usa ka shiblon katunga sa usa ka senum; busa, usa ka shiblon alang sa katunga sa usa ka sukod sa sebada.\n\n16 Ug ang usa ka shiblum katunga sa usa ka shiblon.\n\n17 Ug ang usa ka leah mao ang katunga sa usa ka shiblum.\n\n18 Karon mao kini ang ilang ihap, sumala sa ilang pagbana-bana sa kantidad.\n\n19 Karon ang usa ka antion sa bulawan katumbas sa tulo ka shiblon.\n\n20 Karon, tungod sa katuyoan aron makasapi, kay masuholan man sila sumala sa ilang pangita, busa, gihulhogan nila ang katawhan sa paghimo og mga kagubot, ug tanan nga matang sa kasamok ug pagkadaotan, aron makakuha pa sila og daghan nga kapangitaan, aron makasapi sila sumala sa mga sumbong nga gidala sa ilang atubangan; busa gihulhogan nila ang katawhan batok kang Alma ug kang Amulek.\n\n21 Ug kini nga Zeezrom misugod sa pagpangutana kang Amulek, nga nag-ingon: Ikaw ba motubag sa pipila nga akong ipangutana kanimo? Karon si Zeezrom usa ka tawo nga hanas sa mga paagi sa yawa, aron iyang malaglag kana nga maayo; busa, giingnan niya si Amulek: Ikaw motubag ba sa akong mga ipangutana kanimo?\n\n22 Ug si Amulek miingon kaniya: Oo, kon kini sumala sa Espiritu sa Ginoo, nga ania kanako; kay ako walay isulti nga supak sa Espiritu sa Ginoo. Ug si Zeezrom miingon kaniya: Tan-awa, aniay unom ka onti nga pilak, ug kining tanan akong ihatag kanimo kon ikaw molimod nga adunay Labing Gamhanan nga Binuhat.\n\n23 Karon si Amulek miingon: O ikaw nga anak sa impyerno, nganong tentalon man ko nimo? Nasayod ka ba nga ang matarong dili madala sa ingon nianang mga pagtental?\n\n24 Nagtuo ka ba nga walay Dios? Sultihan ko ikaw, Wala, ikaw nasayod nga adunay Dios, apan gihigugma nimo ang katigayonan labaw kay kaniya.\n\n25 Ug karon ikaw namakak kanako sa atubangan sa Dios. Gisultihan ko nimo nga—Tan-awa kining unom ka onti, nga dako og bili, akong ihatag kanimo—apan diha sa imong kasingkasing idumili mo kini kanako; ug ang imong tinguha lamang mao nga ako molimod sa tinuod ug buhi nga Dios, aron tungod niini nga hinungdan ikaw molaglag kanako. Ug karon tan-awa, tungod niining hilabihan nga kadaotan madawat nimo ang imong ganti.\n\n26 Ug si Zeezrom miingon kaniya: Miingon ka nga adunay tinuod ug buhi nga Dios?\n\n27 Ug si Amulek miingon: Oo, adunay tinuod ug buhi nga Dios.\n\n28 Karon si Zeezrom miingon: Aduna bay labaw pa sa usa ka Dios?\n\n29 Ug siya mitubag, Wala.\n\n30 Karon si Zeezrom miingon na usab kaniya: Giunsa nimo pagkasayod niining mga butanga?\n\n31 Ug siya miingon: Usa ka anghel ang mipahibalo niini kanako.\n\n32 Ug si Zeezrom miingon na usab: Kinsa siya nga moanhi? Kini ba ang Anak sa Dios?\n\n33 Ug siya miingon kaniya, Oo.\n\n34 Ug si Zeezrom miingon na usab: Luwason ba niya ang iyang katawhan sa ilang mga sala? Ug si Amulek mitubag ug miingon kaniya: Sultihan ko ikaw nga siya dili, kay imposible alang kaniya ang paglimod sa iyang pulong.\n\n35 Karon giingnan ni Zeezrom ang katawhan: Seguroha nga mahinumdoman ninyo kining mga butanga; kay miingon siya nga adunay usa lang ka Dios; apan miingon siya nga ang Anak sa Dios moanhi, apan siya dili moluwas sa iyang katawhan—ingon og siya adunay katungod sa pagsugo sa Dios.\n\n36 Karon si Amulek miingon na usab kaniya: Tan-awa ikaw namakak, kay miingon ka nga namulong ko ingon og ako adunay katungod sa pagsugo sa Dios tungod kay miingon ko nga siya dili moluwas sa iyang katawhan sa ilang mga sala.\n\n37 Ug ako moingon na usab kanimo nga sila dili niya maluwas sa ilang mga sala; kay ako dili makalimod sa iyang pulong, ug siya miingon nga walay hugaw nga butang ang makapanunod sa gingharian sa langit; busa, sa unsang paagi nga kamo maluwas, gawas nga kamo makapanunod sa gingharian sa langit? Busa, kamo dili maluwas sa inyong mga sala.\n\n38 Karon si Zeezrom miingon na usab kaniya: Ang Anak ba sa Dios mao ang Amahan sa Kahangtoran?\n\n39 Ug si Amulek miingon kaniya: Oo, siya gayod ang Amahan sa Kahangtoran sa langit ug sa yuta, ug sa tanan nga butang nga anaa niini; siya ang sinugdanan ug ang kataposan, ang una ug ang ulahi;\n\n40 Ug moanhi siya sa kalibotan sa pagtubos sa iyang katawhan; ug siya modala diha kaniya sa mga kalapasan niadtong kinsa motuo sa iyang ngalan; ug sila ang makaangkon og kinabuhing dayon, ug ang kaluwasan moabot ngadto sa walay lain.\n\n41 Busa ang mga daotan magpabilin ingon og walay katubsanan nga nahimo, gawas sa pagbadbad sa mga higot sa kamatayon; kay tan-awa, ang adlaw moabot nga ang tanan mobangon gikan sa mga patay ug mobarog sa atubangan sa Dios, ug pagahukman sumala sa ilang mga buhat.\n\n42 Karon, adunay kamatayon nga gitawag og temporal nga kamatayon; ug ang kamatayon ni Kristo mobadbad sa mga higot niining temporal nga kamatayon, nga ang tanan pagabanhawon gikan niining temporal nga kamatayon.\n\n43 Ang espiritu ug ang lawas pagahiusahon na usab sa hingpit nga kahimtang niini; ang mga bahin sa lawas ug ang mga lutahan ipahiuli sa tukma niini nga bayanan, gani sama kanato karon niini nga panahon; ug kita pagadad-on aron mobarog atubangan sa Dios, masayod sama sa atong nasayran karon, ug adunay matin-aw nga panumdoman sa atong tanan nga kasaypanan.\n\n44 Karon, kini nga pagpahiuli modangat sa tanan, tigulang ug batan-on, ulipon ug gawasnon, lalaki ug babaye, daotan ug matarong; ug gani walay bisan usa ka buhok sa ilang mga ulo nga mawala; apan ang matag butang ipahiuli ngadto sa iyang hingpit nga bayanan, sama niini karon, o sa lawas, ug pagadad-on aron patubagon sa atubangan sa hukmanan ni Kristo ang Anak, ug sa Dios nga Amahan, ug sa Balaang Espiritu, nga mao ang usa ka Dios sa Kahangtoran, aron pagahukman sumala sa ilang mga buhat, kon sila ba maayo o kon sila ba daotan.\n\n45 Karon, tan-awa, ako nakapamulong kaninyo mahitungod sa kamatayon sa mortal nga lawas, ug usab mahitungod sa pagkabanhaw sa mortal nga lawas. Sultihan ko kamo nga kining mortal nga lawas pagabanhawon ngadto sa pagka-imortal nga lawas, nga ang gipasabot gikan sa kamatayon, gani gikan sa unang kamatayon ngadto sa kinabuhi, nga sila dili na mamatay; ang ilang mga espiritu mahiusa uban sa ilang mga lawas, nga dili na gayod pagabulagon; sa ingon ang tibuok mahimo na nga espirituhanon ug imortal, nga sila dili na makasinati og pagkadunot.\n\n46 Karon, diha nga si Amulek nakahuman niini nga mga pulong ang katawhan nagsugod na usab sa pagkahibulong, ug usab si Zeezrom nagsugod sa pagpangurog. Ug sa ingon niana natapos ang mga pulong ni Amulek, o mao kini ang tanan nga akong gisulat.\n\n", "alma 12": "[center][font_size=26]Kapitulo 12[/font_size][/center]\n\n[i]Si Alma nakigsulti ni Zeezrom—Ang mga misteryo sa Dios ikahatag lamang ngadto sa mga matinud-anon—Ang mga tawo hukman pinaagi sa ilang mga hunahuna, mga tinuohan, mga pulong, ug mga buhat—Ang daotan mahiagom og espirituhanong kamatayon—Kini nga mortal nga kinabuhi usa ka kahimtang sa pagsulay—Ang plano sa katubsanan mopahitabo sa Pagkabanhaw ug, pinaagi sa pagtuo, usa ka kapasayloan sa mga sala—Ang mga mahinulsolon adunay katungod sa pagdawat og kaluoy pinaagi sa Bugtong Anak. Mga 82 B.C.[/i]\n\n1 Karon, dihang nakita ni Alma nga ang mga pulong ni Amulek nakapahilom ni Zeezrom, kay nakabantay siya nga nasakpan siya ni Amulek sa iyang pagpamakak ug pagpanglingla sa paglaglag kaniya, ug kay nakita nga siya nagsugod sa pagpangurog kay nakaamgo sa iyang kasaypanan, gibuka niya ang iyang ba-ba ug misugod sa pagpakigsulti kaniya, ug sa pagmatuod sa mga pulong ni Amulek, ug pagpasabot sa mga butang nga dili masabot, o pagbutyag sa mga kasulatan nga labaw pa sa gibuhat ni Amulek.\n\n2 Karon ang mga pulong nga gisulti ni Alma kang Zeezrom nadunggan sa naglibot nga katawhan; kay ang pundok sa katawhan hilabihan ka daghan, ug namulong siya sa ingon niini nga paagi:\n\n3 Karon Zeezrom, kay nasakpan ka sa imong pagpamakak ug pagkamalipoton, kay ikaw wala mamakak sa mga tawo lamang apan nakapamakak ka sa Dios; kay tan-awa, nasayod siya sa tanan nimong mga hunahuna, ug ikaw nasayod nga ang imong mga hunahuna gipahibalo ngari kanamo pinaagi sa iyang Espiritu;\n\n4 Ug nakita nimo nga kami nasayod nga ang imong plano usa ka alisto kaayong plano sa pagpanglimbong, nga sama kaalisto sa pagpanglimbong sa yawa, aron bakakan ug linglahon kini nga katawhan aron sila mobatok kanamo, mobugalbugal ug mosalikway kanamo—\n\n5 Karon plano kini sa imong kaaway, ug iyang gigamit ang iyang gahom pinaagi kanimo. Karon ako buot nga imong hinumdoman nga unsay akong isulti kanimo akong isulti sa tanan.\n\n6 Ug tan-awa sultihan ko kamong tanan nga usa kini ka lit-ag sa kaaway, nga iyang gibutang aron sa pagbitik niini nga katawhan, aron siya mohimo kaninyo nga iyang ulipon, aron siya mogapos kaninyo sa iyang mga kadena, aron kamo iyang makadenahan ngadto sa walay kataposang kalaglagan, sumala sa iyang gahom sa pagpangbihag.\n\n7 Karon dihang nasulti na ni Alma kini nga mga pulong, si Zeezrom misugod sa pagpangurog sa hilabihan, kay siya nakombinser pag-ayo sa gahom sa Dios; ug siya usab nakatuo nga si Alma ug si Amulek adunay kahibalo kaniya, kay siya nakombinser nga sila nakahibalo sa mga hunahuna ug mga katuyoan sa iyang kasingkasing; kay ang gahom gihatag ngadto kanila nga sila makahibalo niini nga mga butang sumala sa espiritu sa pagpanagna.\n\n8 Ug si Zeezrom sa makugihong paagi misugod sa pagpakisayod kanila, aron masayod siya og dugang pa kabahin sa gingharian sa Dios. Ug miingon siya kang Alma: Unsay ipasabot sa gisulti ni Amulek mahitungod sa pagkabanhaw sa mga patay, nga ang tanan mabanhaw gikan sa mga patay, ang makiangayon ug ang dili makiangayon, ug dad-on aron mobarog sa atubangan sa Dios aron hukman sumala sa ilang mga buhat?\n\n9 Ug karon si Alma misugod pagpatin-aw niini nga mga butang ngadto kaniya, nga nag-ingon: Daghan ang gihatagan niini aron masayod sa mga misteryo sa Dios; bisan pa gimandoan sila ubos sa higpit nga sugo nga sila dili makigbahin sumala lamang niana nga bahin sa iyang pulong nga iyang gihatag ngadto sa mga anak sa katawhan, sumala sa pagpatalinghog ug kakugi nga ilang gihatag ngadto kaniya.\n\n10 Ug busa, siya nga mopatig-a sa iyang kasingkasing, ang mao modawat sa mas gamay nga bahin sa pulong; ug siya nga dili mopatig-a sa iyang kasingkasing, ihatag kaniya ang mas dako nga bahin sa pulong, hangtod ihatag kaniya ang pagkahibalo sa mga misteryo sa Dios hangtod nga siya makahibalo niini sa hingpit.\n\n11 Ug sila nga mopatig-a sa ilang mga kasingkasing, kanila ihatag ang mas gamay nga bahin sa pulong hangtod nga sila wala nay mahibaloan mahitungod sa iyang mga misteryo; ug unya dad-on sila nga mga bihag sa yawa, ug dad-on pinaagi sa iyang kabubut-on ngadto sa kalaglagan. Karon kini ang buot ipasabot sa mga kadena sa impyerno.\n\n12 Ug si Amulek nakapamulong sa yano mahitungod sa kamatayon, ug pagkabanhaw gikan niini nga pagka-mortal ngadto sa kahimtang sa pagka-imortal, ug dad-on ngadto sa hukmanan sa Dios, aron hukman sumala sa atong mga buhat.\n\n13 Dayon kon ang atong mga kasingkasing nahimong tig-a, oo, kon kita nagpatig-a sa atong mga kasingkasing batok sa pulong, nga kini dili na makita diha kanato, dayon ang atong kahimtang mahimo nga makahahadlok, kay niana kita pagahukman.\n\n14 Kay ang atong mga pulong mohukom kanato, oo, ang tanan natong binuhatan mohukom kanato; kita dili makit-an nga walay lama; ug ang atong mga hunahuna usab mohukom kanato; ug niining makahahadlok nga kahimtang kita dili makaako sa pagtan-aw sa atong Dios; ug kita mahinangop sa kalipay kon kita makamando sa dagkong mga bato ug sa kabukiran sa pagdat-og kanato aron tagoon kita gikan sa iyang atubangan.\n\n15 Apan dili kini mahimo; kita kinahanglan nga magpakita ug mobarog atubangan sa iyang himaya, ug sa iyang gahom, ug sa iyang kusog, kaharianon, ug kamandoan, ug moangkon sa atong walay kataposang kaulawan nga ang iyang tanan nga paghukom makiangayon; nga siya makiangayon sa tanan niyang binuhatan, ug nga siya maluloy-on sa mga anak sa katawhan, ug nga anaa kaniya ang tanang gahom sa pagluwas sa matag tawo nga motuo sa iyang ngalan ug magdala og bunga nga angay sa paghinulsol.\n\n16 Ug karon tan-awa, sultihan ko kamo nga moabot unya ang kamatayon, gani ang ikaduhang kamatayon, nga mao ang espirituhanon nga kamatayon; dayon ang panahon nga kinsa kadtong mamatay sa iyang mga sala, nga may kalabotan sa temporal nga kamatayon, mamatay usab sa espirituhanon nga kamatayon; oo, siya mamatay sa mga butang nga may kalabotan sa pagkamatarong.\n\n17 Kana ang panahon nga ang ilang mga kasakit mahisama sa linaw sa kalayo ug asupre, kansang dilaab nagsaka hangtod sa kahangtoran; ug busa kana ang panahon nga sila pagakadenahan sa walay kataposang kalaglagan, sumala sa gahom ug pagpangbihag ni Satanas, siya nga miulipon kanila sumala sa iyang kabubut-on.\n\n18 Mao nga, sultihan ko kamo, sama ra nga walay gihimo nga pagtubos kanila; kay sila dili matubos sumala sa kaangayan sa Dios; ug dili na sila mamatay, tungod sa kamatuoran nga ang pagkadunot wala na.\n\n19 Karon nahitabo nga sa dihang si Alma mitapos sa pagpamulong niini nga mga pulong, ang katawhan misugod sa hilabihan pa nga pagkatingala;\n\n20 Apan dihay usa nga si Antionah, kinsa mao ang labaw nga pangulo taliwala kanila, miduol ug miingon kaniya: Unsa kining imong gisulti, nga ang tawo mabanhaw gikan sa mga patay ug mabalhin gikan niining pagka-mortal ngadto sa pagka-imortal nga kahimtang, nga ang kalag dili na gayod mamatay?\n\n21 Unsa ang gipasabot sa kasulatan, nga nag-ingon nga ang Dios mibutang og kerubim ug nagdilaab nga espada sa silangan sa tanaman sa Eden, basin og ang atong unang mga ginikanan mosulod ug mokaon sa bunga sa kahoy sa kinabuhi, ug mabuhi hangtod sa hangtod? Ug sa ingon niana among nakita nga walay kahigayonan nga sila mabuhi hangtod sa hangtod.\n\n22 Karon si Alma miingon kaniya: Mao kini ang butang nga ipasabot na unta nako. Karon atong nakita nga si Adan napukan pinaagi sa pagkaon sa gidili nga bunga, sumala sa pulong sa Dios; ug sa ingon niana nakita nato, nga pinaagi sa iyang pagkapukan, ang tanan nga katawhan nahimo nga usa ka nahisalaag ug napukan nga katawhan.\n\n23 Ug karon tan-awa, sultihan ko kamo nga kon nahimo pa nga si Adan mikaon sa bunga sa kahoy sa kinabuhi nianang higayona, wala unta ang kamatayon, ug ang pulong nahimo unta nga walay kapuslanan, maghimo sa Dios nga usa ka bakakon, kay siya miingon: Kon ikaw mokaon ikaw sa pagkatinuod mamatay.\n\n24 Ug atong nakita nga ang kamatayon moabot sa katawhan, oo, ang kamatayon nga gipamulong ni Amulek, nga mao ang temporal nga kamatayon; bisan pa adunay panahon nga gihatag ngadto sa tawo diin siya makahinulsol; busa kini nga kinabuhi nahimong usa ka kahimtang sa pagsulay; usa ka panahon sa pagpangandam sa pagsugat sa Dios; usa ka panahon sa pagpangandam alang sa walay kataposan nga kahimtang nga among gipamulong, nga mao ang pagkabanhaw sa mga patay.\n\n25 Karon, kon dili pa tungod sa plano sa katubsanan, nga gipahiluna gikan sa katukoran sa kalibotan, wala unta ang pagkabanhaw sa mga patay; apan dihay plano sa katubsanan nga gipahiluna, nga mopahitabo sa pagkabanhaw sa mga patay, nga gipamulong.\n\n26 Ug karon tan-awa, kon nahimo pa nga ang atong unang mga ginikanan nakaduol ug nakakaon sa bunga sa kahoy sa kinabuhi nahimo unta silang mga uyamot sa kahangtoran, nga walay kahimtang sa pagpangandam; ug sa ingon niana ang plano sa katubsanan makawang unta, ug ang pulong sa Dios mahimo nga walay kapuslanan, walay kahimoan.\n\n27 Apan tan-awa, dili ingon niana; apan gikatakda na ngadto sa mga tawo nga sila kinahanglan nga mamatay; ug human sa kamatayon, sila kinahanglan moatubang sa paghukom, gani nianang sama nga paghukom nga among gipamulong, nga mao ang kataposan.\n\n28 Ug human nga ang Dios mitakda nga kini nga mga butang moabot sa tawo, tan-awa, niana nakita niya nga ang tawo angay nga masayod sa mga butang nga gitakda ngadto kanila;\n\n29 Busa mipadala siya og mga anghel aron makigsulti kanila, nga mihimo sa mga tawo nga makakita sa iyang himaya.\n\n30 Ug sukad niana nga panahon misugod sila sa pagtawag sa iyang ngalan; busa ang Dios nakigsulti sa mga tawo, ug mipahibalo kanila sa plano sa katubsanan, nga giandam na gikan sa katukoran sa kalibotan; ug gipahibalo niya kini ngadto kanila sumala sa ilang pagtuo ug paghinulsol ug sa ilang balaan nga mga buhat.\n\n31 Mao nga, mihatag siya og mga sugo sa mga tawo, kay sila ang unang nakalapas sa unang mga sugo sa mga butang nga temporal, ug nahimong sama sa mga dios, nakahibalo sa matarong gikan sa daotan, nagpahimutang sa ilang mga kaugalingon sa usa ka kahimtang sa paglihok, o gibutang sa usa ka kahimtang sa paglihok sumala sa ilang mga kabubut-on ug mga kahimuot, kon mobuhat ba og daotan o mobuhat og maayo—\n\n32 Busa ang Dios mihatag kanila og mga sugo, human ikapahibalo ngadto kanila ang plano sa katubsanan, nga sila dili magbuhat og daotan, nga ang silot mao ang ikaduha nga kamatayon, nga usa ka walay kataposang kamatayon kabahin sa mga butang nga may kalabotan sa pagkamatarong; kay diha niana ang plano sa katubsanan walay gahom, kay ang mga buhat sa kaangayan dili malaglag, sumala sa labing gamhanan nga kamaayo sa Dios.\n\n33 Apan ang Dios mitawag sa mga tawo, sa ngalan sa iyang Anak, (kay kini ang plano sa katubsanan nga gipahimutang) nga nag-ingon: Kon kamo maghinulsol, ug dili magpatig-a sa inyong mga kasingkasing, nan Ako maluoy kaninyo, pinaagi sa akong Bugtong Anak;\n\n34 Busa, si bisan kinsa ang maghinulsol, ug dili magpatig-a sa iyang kasingkasing, makaangkon siya og kaluoy pinaagi sa akong Bugtong Anak, ngadto sa kapasayloan sa iyang mga sala; ug kini sila makasulod sa akong kapahulayan.\n\n35 Ug si bisan kinsa nga magpatig-a sa iyang kasingkasing ug maghimo og kadaotan, tan-awa, Ako manumpa uban sa akong kasuko nga siya dili makasulod sa akong kapahulayan.\n\n36 Ug karon, akong kaigsoonan, tan-awa sultihan ko kamo, nga kon magpatig-a kamo sa inyong mga kasingkasing dili kamo makasulod sa kapahulayan sa Ginoo; busa ang inyong kadaotan naghagit kaniya nga siya mopakanaog sa iyang kapungot diha kaninyo sama sa unang paghagit, oo, sumala sa iyang pulong sa ulahi nga paghagit ingon usab sa una, ngadto sa walay kataposang kalaglagan sa inyong mga kalag; busa, sumala sa iyang pulong, ngadto sa kataposang kamatayon, sama usab sa una.\n\n37 Ug karon, akong kaigsoonan, tungod kay nasayran nato kini nga mga butang, ug kay kini tinuod, maghinulsol kita, ug dili magpatig-a sa atong mga kasingkasing, aron dili nato mahagit ang Ginoo nga atong Dios sa pagpakanaog sa iyang kapungot ngari kanato niining iyang ikaduhang mga sugo nga iyang gihatag kanato; apan kita mosulod sa kapahulayan sa Dios, nga giandam sumala sa iyang pulong.\n\n", "alma 13": "[center][font_size=26]Kapitulo 13[/font_size][/center]\n\n[i]Ang mga lalaki gitawag nga labawng mga pari tungod sa ilang naghingapin nga pagtuo ug maayong mga buhat—Sila motudlo sa mga sugo—Pinaagi sa pagkamatarong sila mabalaan ug mosulod sa kapahulayan sa Ginoo—Si Melchizedek mao ang usa niini—Ang mga anghel mipadayag sa malipayong mga balita sa tibuok yuta—Sila mopahayag sa tinuod nga pag-anhi ni Kristo. Mga 82 B.C.[/i]\n\n1 Ug usab, akong kaigsoonan, pahinumdoman ko kamo sa panahon nga ang Ginoong Dios mihatag niining mga sugo ngadto sa iyang mga anak; ug manghinaot ko nga kamo mahinumdom nga ang Ginoong Dios miorden og mga pari, sunod sa iyang balaan nga kapunongan, diin gisunod sa kapunongan sa iyang Anak, sa pagtudlo niining mga butang ngadto sa katawhan.\n\n2 Ug kadtong mga pari gi-orden sunod sa kapunongan sa iyang Anak, sa paagi nga ang katawhan masayod kon sa unsang paagi makapaabot sa iyang Anak alang sa katubsanan.\n\n3 Ug mao kini ang paagi sa pag-orden kanila—nga gitawag ug giandam gikan pa sa katukoran sa kalibotan sumala sa kahibalo sa Dios sukad pa sa sinugdanan, tungod sa ilang naghingapin nga pagtuo ug maayong mga buhat; sa sinugdanan nga gitugotan sa pagpili sa maayo ug sa daotan; busa sila nga nakapili sa maayo, ug mipakita og hilabihan ka dako nga pagtuo, gitawag ngadto sa balaan nga katungdanan, oo, uban nianang balaan nga katungdanan nga giandam, ug sumala sa, usa ka pangandam nga pagtubos alang kanila.\n\n4 Ug sa ingon niana gitawag sila niining balaan nga katungdanan tungod sa ilang pagtuo, samtang ang uban nagdumili sa pagdawat sa Espiritu sa Dios tungod sa katig-a sa ilang mga kasingkasing ug kakulang sa panabot, samtang, kon dili pa tungod niini sila unta makaangkon og dako nga kaayohan sama sa ilang kaigsoonan.\n\n5 O sa kinatibuk-an, nagsugod sila sa sama nga kahimtang sa ilang kaigsoonan; sa ingon niana kining balaan nga katungdanan giandam na gikan pa sa katukoran sa kalibotan alang niadtong dili magpatig-a sa ilang mga kasingkasing, isip kabahin ug pinaagi sa pag-ula sa Bugtong Anak, kinsa giandam nang daan—\n\n6 Ug sa ingon niana kay gitawag pinaagi niining balaan nga katungdanan, ug gi-orden ngadto sa labaw nga pagkapari sa balaan nga kapunongan sa Dios, aron magtudlo sa iyang mga sugo ngadto sa mga anak sa katawhan, nga sila usab makasulod sa iyang kapahulayan—\n\n7 Kining labaw nga pagkapari nga gisunod sa kapunongan sa iyang Anak, kansang kapunongan gikan sa katukoran sa kalibotan; o sa laktod nga pagkasulti, nga walay sinugdanan sa mga adlaw o kataposan sa mga tuig, nga giandam gikan sa kahangtoran ngadto sa tanan nga kahangtoran, sumala sa iyang nag-una nga kahibalo sa tanan nga butang—\n\n8 Karon gi-orden sila sunod niini nga paagi—nga gitawag sa usa ka balaan nga katungdanan, ug gi-orden pinaagi sa balaan nga ordinansa, ug midala diha kanila sa labaw nga pagkapari sa balaan nga kapunongan, diin nga katungdanan, ug ordinansa, ug labaw nga pagkapari, walay sinugdanan o kataposan—\n\n9 Sa ingon niana nahimo sila nga labaw nga mga pari sa kahangtoran, sunod sa kapunongan sa Anak, ang Bugtong Anak sa Amahan, kinsa walay sinugdanan sa mga adlaw o kataposan sa mga tuig, kinsa puno sa grasya, kaangayan, ug kamatuoran. Ug sa ingon niana mao kini. Amen.\n\n10 Karon, sama sa akong giingon mahitungod sa balaan nga kapunongan, o niining labaw nga pagkapari, dihay daghan nga gi-orden ug nahimong labaw nga mga pari sa Dios; ug kini tungod sa ilang naghingapin nga pagtuo ug paghinulsol, ug sa ilang pagkamatarong sa atubangan sa Dios, kay gipili nila ang paghinulsol ug pagbuhat sa matarong kay sa mamatay;\n\n11 Busa gitawag sila sunod niining balaan nga kapunongan, ug gibalaan, ug ang ilang mga sapot gihugasan nga puti pinaagi sa dugo sa Kordero.\n\n12 Karon sila, human mabalaan pinaagi sa Espiritu Santo, nakahimo sa ilang mga sapot nga maputi, nga putli ug walay lama sa atubangan sa Dios, dili makatan-aw sa sala gawas kon kini paubanan sa kasilag; ug dihay daghan, hilabihan ka daghan, kinsa nahimong putli ug nakasulod sa kapahulayan sa Ginoo nga ilang Dios.\n\n13 Ug karon, akong kaigsoonan, manghinaot ko nga kamo magpaubos sa inyong kaugalingon sa atubangan sa Dios, ug magdala og bunga nga gikinahanglan alang sa paghinulsol, nga kamo usab makasulod niana nga kapahulayan.\n\n14 Oo, ipaubos ang inyong kaugalingon sama sa katawhan sa mga adlaw ni Melchizedek, kinsa usa usab ka labaw nga pari sunod niining sama nga kapunongan nga akong gipamulong, kinsa usab midala nganha kaniya sa labaw nga pagkapari sa kahangtoran.\n\n15 Ug mao gihapon kini nga Melchizedek diin si Abraham mibayad sa ikapulo; oo, gani gibayaran sa atong amahan nga si Abraham sa ikapulo sa tanan niyang gipanag-iya.\n\n16 Karon kini nga mga ordinansa gihatag sumala niini nga paagi, nga niana ang katawhan unta motan-aw ngadto sa Anak sa Dios, kini nga usa ka simbolo sa iyang kapunongan, o kini nga iyang kapunongan, ug kini aron sila motan-aw kaniya alang sa kapasayloan sa ilang mga sala, aron makasulod sila sa kapahulayan sa Ginoo.\n\n17 Karon kini si Melchizedek mao ang hari sa yuta sa Salem; ug ang iyang katawhan nahimong hilabihan kadaotan ug kasalawayon; oo, tanan sila nahisalaag; napuno sila sa tanang matang sa kadaotan;\n\n18 Apan si Melchizedek nga nakapakita og pagtuo, ug nakadawat sa katungdanan sa labaw nga pagkapari sumala sa balaan nga kapunongan sa Dios, misangyaw og paghinulsol sa iyang katawhan. Ug tan-awa, naghinulsol sila; ug si Melchizedek nakatukod og kalinaw sa yuta sa iyang mga adlaw; busa gitawag siya nga prinsipe sa kalinaw, kay siya ang hari sa Salem; ug naghari siya ubos sa iyang amahan.\n\n19 Karon, dihay daghan nga nag-una kaniya, ug usab dihay daghan human niana, apan walay lain nga mas halangdon; busa, mahitungod kaniya sila mas daghan og ikahisgot.\n\n20 Karon ako dili na kinahanglan mosaysay pag-usab sa hitabo; unsa man ang akong nasulti igo na. Tan-awa, ang mga kasulatan anaa sa inyong atubangan; kon kamo motuis niini mosangpot kini sa inyong kaugalingong kalaglagan.\n\n21 Ug karon nahitabo nga dihang si Alma nakasulti niini nga mga pulong ngadto kanila, gituyhad niya ang iyang kamot ngadto kanila ug misinggit pinaagi sa kusog nga tingog, nga nag-ingon: Karon na ang panahon sa paghinulsol, kay ang adlaw sa kaluwasan nagkaduol na;\n\n22 Oo, ug ang tingog sa Ginoo, pinaagi sa ba-ba sa mga anghel, mipahayag niini ngadto sa tanang kanasoran; oo, mipahayag niini, nga sila makaangkon og malipayong mga balita sa hilabihan ka hingpit nga kamaya; oo, ug gipalanog niya kining malipayon nga mga balita sa tanan niyang katawhan, oo, bisan kanila nga nagkatibulaag sa layo nga dapit sa ibabaw sa yuta; mao nga gipadayag kini ngari kanato.\n\n23 Ug gipahibalo kini kanato sa yano nga mga paagi, aron kita makasabot, aron kita dili masayop; ug tungod kini sa atong pagkalatagaw sa usa ka katingalahang yuta; busa, kita sa ingon niana pinalabi kaayo, kay kita aduna niining malipayon nga mga balita nga gipahayag ngari kanato sa tanang bahin sa atong ubasan.\n\n24 Kay tan-awa, ang mga anghel nagpahayag niini ngadto sa daghan niini nga panahon sa atong yuta; ug kini alang sa katuyoan nga maandam ang mga kasingkasing sa mga anak sa katawhan sa pagdawat sa iyang pulong sa panahon sa iyang pag-anhi uban sa iyang himaya.\n\n25 Ug karon naghulat lamang kita nga makadungog sa maayong mga balita nga ipadayag ngari kanato pinaagi sa ba-ba sa mga anghel, bahin sa iyang pag-anhi; kay ang panahon moabot, kita wala masayod kon kanus-a. Hinaot nga ipahitabo kini sa Dios sa akong panahon; apan kon mahitabo man dayon kini o sa dugaydugay pa, niini ako magmaya.\n\n26 Ug kini ipahibalo ngadto sa makiangayon ug balaang mga tawo, pinaagi sa ba-ba sa mga anghel, sa panahon sa iyang pag-anhi, nga ang mga pulong sa atong mga amahan matuman, sumala sa ilang gipamulong mahitungod kaniya, sumala sa espiritu sa pagpanagna nga anaa kanila.\n\n27 Ug karon, akong kaigsoonan, manghinaot ko gikan sa kinahiladman nga bahin sa akong kasingkasing, oo, uban sa dakong kabalaka gani ngadto sa kasakit, nga kamo mopatalinghog sa akong mga pulong, ug mosalikway sa inyong mga sala, ug dili molangay sa adlaw sa inyong paghinulsol;\n\n28 Apan nga kamo magpaubos sa inyong kaugalingon sa atubangan sa Ginoo, ug motawag sa iyang balaan nga ngalan, ug magbantay ug mag-ampo sa kanunay, aron kamo dili matental labaw sa inyong malahutay, ug sa ingon niana giyahan pinaagi sa Balaang Espiritu, magmapainubsanon, magmaaghop, masinugtanon, mapailobon, puno sa gugma ug magmainantoson sa tanan;\n\n29 Magbaton og pagtuo sa Ginoo; magbaton og paglaom nga kamo makadawat og kinabuhing dayon; magbaton kanunay sa gugma sa Dios diha sa inyong kasingkasing, aron kamo bayawon sa kataposang adlaw ug makasulod sa iyang kapahulayan.\n\n30 Ug hinaot nga itugot sa Ginoo diha kaninyo ang paghinulsol, aron dili ninyo mabira paubos ang iyang kasuko diha kaninyo, aron kamo dili magapos sa mga higot sa impyerno, aron kamo dili mag-antos sa ikaduhang kamatayon.\n\n31 Ug si Alma namulong og daghan pa ngadto sa katawhan, nga wala mahisulat niini nga basahon.\n\n", "alma 14": "[center][font_size=26]Kapitulo 14[/font_size][/center]\n\n[i]Si Alma ug si Amulek gibilanggo ug gipaantos—Ang mga matuohon ug ang ilang balaan nga mga kasulatan gisunog sa kalayo—Kini nga mga martir gidawat sa Ginoo uban sa himaya—Ang mga bungbong sa bilanggoan nangasiak ug nangatumpag—Si Alma ug si Amulek naluwas, ug ang ilang mga tiggukod nangamatay. Mga 82–81 B.C.[/i]\n\n1 Ug nahitabo nga human siya mohimo og panapos sa iyang pagpamulong sa katawhan daghan kanila ang mituo sa iyang mga pulong, ug misugod sa paghinulsol, ug pagsiksik sa mga kasulatan.\n\n2 Apan ang daghan nga bahin kanila nagtinguha nga malaglag nila si Alma ug si Amulek; kay nasuko sila kang Alma, tungod sa pagkaprangka sa iyang mga pulong ngadto kang Zeezrom; ug sila usab miingon nga si Amulek nakapamakak kanila, ug mibiaybiay batok sa ilang balaod ug usab batok sa ilang mga manlalaban ug mga maghuhukom.\n\n3 Ug nasuko usab sila kang Alma ug kang Amulek; ug tungod kay mipamatuod sila sa dayag batok sa ilang pagkadaotan, gitinguha nila ang pagpatay kanila sa hilom.\n\n4 Apan nahitabo nga wala nila buhata; apan sila midala kanila ug migapos kanila og lig-ong mga pisi, ug midala kanila sa atubangan sa labaw nga maghuhukom sa yuta.\n\n5 Ug ang katawhan nangadto ug misaksi batok kanila—nagpamatuod nga sila mibiaybiay batok sa balaod, ug sa ilang mga manlalaban ug mga maghuhukom sa yuta, ug usab sa tanang katawhan nga diha sa yuta; ug usab mipamatuod nga dihay usa lamang ka Dios, ug nga siya mopadala sa iyang Anak taliwala sa katawhan, apan siya dili moluwas kanila; ug daghan nga ingon niini nga butang ang gipamatuod sa katawhan batok kang Alma ug kang Amulek. Karon kini nahimo sa atubangan sa labaw nga maghuhukom sa yuta.\n\n6 Ug nahitabo nga si Zeezrom natingala sa gipangsulti nga mga pulong; ug nasayod usab siya mahitungod sa pagkabuta sa hunahuna, nga iyang nahimo sa katawhan pinaagi sa iyang bakak nga mga pulong; ug ang iyang kalag nagsugod sa pagkahasol tungod sa pagkahibalo sa iyang kaugalingon nga kasaypanan; oo, siya giliyokan na og sugod sa kasakit sa impyerno.\n\n7 Ug nahitabo nga misugod siya sa pagsangyaw sa katawhan, nga nag-ingon: Tan-awa, nakasala ako, ug kining mga tawhana walay sala sa atubangan sa Dios. Ug misugod siya sa pagpakiluoy alang kanila gikan niana nga panahon; apan sila mibiaybiay kaniya, nga nag-ingon: Ikaw ba gipuy-an usab sa yawa? Ug gilud-an nila siya, ug mipapahawa kaniya gikan kanila, ug usab niadtong tanan nga mituo sa mga pulong nga gisulti ni Alma ug ni Amulek; ug sila mipapahawa kanila, ug mipadala og mga tawo sa pagbato kanila.\n\n8 Ug gidala nila og dungan ang ilang mga asawa ug mga anak, ug kadtong tanan nga mituo o natudloan aron motuo sa pulong sa Dios ilang gipatambog sa kalayo; ug sila usab midala sa ilang mga talaan nga naglangkob sa balaan nga mga kasulatan, ug mitambog usab niini sa kalayo, aron kini masunog ug malaglag pinaagi sa kalayo.\n\n9 Ug nahitabo nga gikuha nila si Alma ug Amulek, ug midala kanila sa dapit diin patyon ang usa ka martir, aron masaksihan nila ang pagkamatay niadtong kinsa gilamoy sa kalayo.\n\n10 Ug dihang nakita ni Amulek ang mga kasakit sa mga babaye ug mga bata kinsa gilamoy sa kalayo, siya usab gisakitan; ug miingon siya kang Alma: Manghinan-aw lang ba kita niining makahahadlok nga talan-awon? Busa ituyhad nato ang atong mga kamot, ug gamiton ang gahom sa Dios nga ania kanato, ug luwason sila gikan sa mga dilaab sa kalayo.\n\n11 Apan si Alma miingon kaniya: Ang Espiritu nagpugong kanako nga dili ko kinahanglan nga mopatuyhad sa akong kamot; kay tan-awa ang Ginoo midawat kanila sa iyang kaugalingon, ngadto sa kahimayaan; ug mitugot siya nga sila mobuhat niini nga butang, o nga ang katawhan mobuhat niini nga butang ngadto kanila, sumala sa katig-a sa ilang mga kasingkasing, aron ang mga paghukom nga iyang ipahamtang kanila tungod sa iyang kasuko makiangayon; ug ang dugo sa inosente mobarog nga usa ka saksi batok kanila, oo, ug mosinggit sa hilabihan batok kanila sa kataposang adlaw.\n\n12 Karon si Amulek miingon kang Alma: Tan-awa, basin sila mosunog usab kanato.\n\n13 Ug si Alma miingon: Mag-agad kini sa kabubut-on sa Ginoo. Apan tan-awa, ang atong buhat wala pa matapos; busa sila dili mosunog kanato.\n\n14 Karon nahitabo nga dihang naugdaw na ang mga lawas niadtong kinsa gitambog sa kalayo, ug usab ang mga talaan nga gitambog uban kanila, ang labaw nga maghuhukom sa yuta miduol ug mibarog sa atubangan ni Alma ug ni Amulek, samtang sila gigapos; ug siya misagpa kanila sa ilang mga aping, ug miingon kanila: Human sa inyong nakita, mosangyaw pa ba kamo pag-usab niini nga katawhan, aron itambog sila ngadto sa linaw sa kalayo ug asupre?\n\n15 Tan-awa, nakita ninyo nga kamo walay gahom sa pagluwas niadtong kinsa gitambog sa kalayo; ni ang Dios miluwas kanila tungod kay sila sakop sa inyong tinuohan. Ug ang maghuhukom misagpa kanila pag-usab, ug nangutana: Unsay inyong ikasulti alang sa inyong kaugalingon?\n\n16 Karon kini nga maghuhukom nagsunod sa kapunongan sa tinuohan ni Nehor, kinsa mipatay kang Gideon.\n\n17 Ug nahitabo nga si Alma ug Amulek wala motubag kaniya; ug siya misagpa kanila pag-usab, ug mitugyan kanila ngadto sa mga tinugyanan aron ibalhog sa bilanggoan.\n\n18 Ug diha nga nabalhog na sila sa bilanggoan sulod sa tulo ka adlaw, dihay nangabot nga daghan nga manlalaban, ug mga maghuhukom, ug mga pari, ug mga magtutudlo, kinsa sama ug tinuohan ni Nehor; ug nanulod sila sa bilanggoan aron makigkita kanila, ug sila misukitsukit kanila mahitungod sa daghan nga mga pulong; apan sila wala motubag kanila.\n\n19 Ug nahitabo nga ang maghuhukom mibarog sa ilang atubangan, ug miingon: Nganong dili kamo motubag sa mga pulong niini nga katawhan? Wala ba kamo masayod nga ako adunay gahom sa pagtambog kaninyo ngadto sa mga dilaab sa kalayo? Ug siya mimando kanila sa pagsulti; apan wala sila motubag.\n\n20 Ug nahitabo nga mibiya sila ug mipadayon sa ilang mga buluhaton, apan mibalik pagkaugma; ug ang maghuhukom misagpa na usab kanila. Ug daghan usab ang miduol, ug misagpa kanila, nga nag-ingon: Mobarog ba kamo pag-usab ug mohukom niini nga katawhan, ug mobiaybiay sa among balaod? Kon kamo adunay dakong gahom ngano nga kamo dili moluwas sa inyong kaugalingon?\n\n21 Ug daghan nga ingon niini nga butang ang ilang gisulti kanila, nga nagpangagot sa ilang mga ngipon diha kanila, ug giluwaan sila, ug nag-ingon: Unsay among mga hitsura kon kami panghimaraoton?\n\n22 Ug daghan nga ingon niini nga butang, oo, tanan nga matang sa ingon niana nga butang ang ilang gisulti kanila; ug sa ingon niana sila mibiaybiay kanila sa sulod sa daghang adlaw. Ug wala sila mohatag kanila og pagkaon aron gutomon sila, ug tubig aron uhawon sila; ug usab sila mikuha sa ilang mga sinina gikan kanila aron sila mahimong hubo; ug sa ingon niana gigapos sila sa lig-on nga mga pisi, ug gibilanggo.\n\n23 Ug nahitabo nga human sila mag-antos sulod sa daghan nga adlaw, (ug kadto sa ikanapulo ug duha nga adlaw, sa ikanapulo nga bulan, sa ikanapulo nga tuig sa paghari sa mga maghuhukom sa katawhan ni Nephi) nga ang labaw nga maghuhukom sa yuta sa Ammonihah ug daghan sa ilang mga magtutudlo ug ilang mga manlalaban misulod sa bilanggoan diin si Alma ug Amulek gigapos og mga pisi.\n\n24 Ug ang labaw nga maghuhukom mibarog sa ilang atubangan, ug, mibunal na usab kanila, ug miingon kanila: Kon kamo adunay gahom sa Dios nga moluwas sa inyong kaugalingon gikan niini nga mga gapos, ug dayon kami motuo nga ang Ginoo molaglag niini nga katawhan sumala sa inyong mga pulong.\n\n25 Ug nahitabo nga silang tanan miduol ug mibunal kanila, nag-ingon sa mao gihapon nga mga pulong, gani hangtod sa kataposan; ug diha nga ang kataposan nakapamulong kanila ang gahom sa Dios diha kang Alma ug kang Amulek, ug sila mitindog ug mibarog.\n\n26 Ug si Alma misinggit, nga nag-ingon: Hangtod kanus-a kami mag-antos niining hilabihan nga mga kasakit, O Ginoo? O Ginoo, hatagi kami og kusog sumala sa among pagtuo nga anaa kang Kristo, gani ngadto sa kaluwasan. Ug gibugto nila ang mga pisi nga naggapos kanila; ug dihang ang katawhan nakakita niini, nagsugod sila sa paglayas, kay ang kahadlok sa kalaglagan miabot kanila.\n\n27 Ug nahitabo nga hilabihan ang ilang kalisang nga sila nangatumba sa yuta, ug wala makaabot sa gawas nga pultahan sa bilanggoan; ug ang yuta nauyog sa hilabihan, ug ang mga bungbong sa bilanggoan nangasiak ngadto sa duha, nga sila nangatumba sa yuta; ug ang labaw nga maghuhukom, ug ang mga manlalaban, ug ang mga pari, ug ang mga magtutudlo, kinsa mibunal kang Alma ug kang Amulek, nangamatay pinaagi sa pagkatumba niana.\n\n28 Ug si Alma ug si Amulek migawas sa bilanggoan, ug sila wala maunsa; kay ang Ginoo mihatag kanila og gahom, sumala sa ilang pagtuo nga anaa kang Kristo. Ug dihadiha nanggawas sila sa bilanggoan; ug nabadbad ang ilang mga gapos; ug ang bilanggoan nahugno sa yuta, ug ang matag kalag nga diha sulod sa mga bungbong niana, gawas kang Alma ug Amulek, namatay; ug dihadiha nangadto sila sa siyudad.\n\n29 Karon ang katawhan nga nakadungog sa dakong kaguliyang nangabot nga nagdinaganay dungan sa dagko nga pundok aron masayod sa hinungdan niini; ug sa dihang ilang nakita sila si Alma ug si Amulek nga migawas sa bilanggoan, ug ang mga bungbong niana nahugno ngadto sa yuta, giabot sila og dakong kahadlok, ug milayas gikan sa atubangan ni Alma ug Amulek gani sama sa usa ka kanding nga milayas uban sa iyang mga gagmay nga anak gikan sa duha ka leon; ug sa ingon niana sila milayas gikan sa atubangan ni Alma ug ni Amulek.\n\n", "alma 15": "[center][font_size=26]Kapitulo 15[/font_size][/center]\n\n[i]Si Alma ug si Amulek miadto sa Sidom ug nagtukod og simbahan—Si Alma miayo ni Zeezrom, kinsa nagpasakop sa Simbahan—Daghan ang nabunyagan, ug ang Simbahan miuswag—Si Alma ug si Amulek miadto sa Zarahemla. Mga 81 B.C.[/i]\n\n1 Ug nahitabo nga si Alma ug si Amulek gisugo nga mobiya niana nga siyudad; ug mibiya sila, ug miabot gani ngadto sa yuta sa Sidom; ug tan-awa, didto ilang nakita ang tanang katawhan nga mibiya gikan sa yuta sa Ammonihah, kinsa gisalikway ug gibato, tungod kay mituo sila sa mga pulong ni Alma.\n\n2 Ug ilang gisaysay kanila ang tanan nga nahitabo sa ilang mga asawa ug mga anak, ug usab kabahin sa ilang mga kaugalingon, ug sa ilang gahom sa pagkaluwas.\n\n3 Ug usab si Zeezrom nasakit didto sa Sidom, sa taas kaayo nga hilanat, nga ang nakaingon mao ang dakong mga kalisdanan sa iyang hunahuna tungod sa iyang pagkadaotan, kay nagtuo siya nga si Alma ug si Amulek wala na; ug nagtuo siya nga gipamatay na sila tungod sa iyang pagkadaotan. Ug kining labihan ka dako nga sala, ug ang iyang uban pang daghan nga sala, nakapahasol sa iyang hunahuna hangtod nga kini nahimong hilabihan ka sakit, ingon nga wala nay kaluwasan; busa nagsugod siya og taas kaayo nga kainit.\n\n4 Karon, sa dihang nakadungog siya nga si Alma ug si Amulek anaa sa yuta sa Sidom, nadasig ang iyang kasingkasing; ug mipadala siya og mensahe dihadiha ngadto kanila, nagtinguha nga sila moadto kaniya.\n\n5 Ug nahitabo nga miadto dayon sila, nagsunod sa mensahe nga iyang gipadala kanila; ug giadto nila ang balay ni Zeezrom; ug ilang nakita nga naghigda siya sa iyang higdaanan, masakiton, luya kaayo tungod sa taas kaayo nga hilanat; ug ang iyang hunahuna usab hilabihan ka sakit tungod sa iyang mga hiwi nga mga binuhatan; ug sa dihang nakakita siya kanila gituyhad niya ang iyang kamot, ug mihangyo kanila nga sila moayo kaniya.\n\n6 Ug nahitabo nga si Alma miingon ngadto kaniya, migunit kaniya sa kamot: Motuo ba ikaw sa gahom ni Kristo sa kaluwasan?\n\n7 Ug mitubag siya ug miingon: Oo, mituo ako sa tanan nga pulong nga imong gitudlo.\n\n8 Ug si Alma miingon: Kon ikaw motuo sa katubsanan ni Kristo ikaw mamaayo.\n\n9 Ug siya miingon: Oo, mituo ako sumala sa imong mga pulong.\n\n10 Ug unya si Alma nangamuyo sa Ginoo, nga nag-ingon: O Ginoo nga among Dios, kaloy-i kining tawhana, ug ayoha siya sumala sa iyang pagtuo nga anaa kang Kristo.\n\n11 Ug sa dihang si Alma nakapamulong niini nga mga pulong, si Zeezrom mibarog sa iyang mga tiil, ug misugod sa paglakaw; ug kini nakapatingala pag-ayo sa tanang katawhan; ug ang kahibalo bahin niini mikaylap sa tibuok yuta sa Sidom.\n\n12 Ug si Alma mibunyag ni Zeezrom ngadto sa Ginoo; ug misugod siya gikan niana nga panahon sa pagsangyaw sa katawhan.\n\n13 Ug si Alma mitukod og simbahan sa yuta sa Sidom, ug mipahimutang og mga pari ug mga magtutudlo sa yuta, aron bunyagan ngadto sa Ginoo si bisan kinsa nga magtinguha nga magpabunyag.\n\n14 Ug nahitabo nga daghan sila; kay nagpanon sila gikan sa tanan nga rehiyon nga naglibot sa Sidom, ug gibunyagan.\n\n15 Apan kadtong katawhan nga didto sa yuta sa Ammonihah, sa gihapon nagpabilin sila nga tig-a og kasingkasing ug tikig og liog nga katawhan; ug wala sila maghinulsol sa ilang mga sala, miingon nga ang tanang gahom ni Alma ug ni Amulek iya sa yawa; kay sila sama og tinuohan ni Nehor, ug wala motuo sa paghinulsol sa ilang mga sala.\n\n16 Ug nahitabo nga si Alma ug si Amulek, si Amulek mibiya sa iyang tanang bulawan, ug plata, ug sa iyang mahalon nga mga butang, nga didto sa yuta sa Ammonihah, alang sa pulong sa Dios, kay gisalikway siya niadtong kinsa kanhiay iyang kahigalaan ug usab sa iyang amahan ug iyang kaliwatan;\n\n17 Busa, human si Alma makatukod og simbahan sa Sidom, nga nakakita og hilabihan nga pagpugong, oo, nakakita nga ang katawhan mipugong sa garbo sa ilang mga kasingkasing, ug misugod sa pagpaubos sa ilang mga kaugalingon sa atubangan sa Dios, ug misugod sa pagpundok sa ilang mga kaugalingon sa ilang mga santuwaryo aron sa pagsimba sa Dios sa atubangan sa altar, nagbantay ug nag-ampo sa kanunay, aron maluwas sila gikan kang Satanas, ug gikan sa kamatayon, ug gikan sa kalaglagan—\n\n18 Karon sama sa akong giingon, si Alma kay nakakita niining tanan nga butang, busa iyang gidala ni Amulek ug miadto sa yuta sa Zarahemla, ug midala kaniya ngadto sa iyang kaugalingon nga balay, ug nangalagad kaniya sa iyang mga kalisdanan, ug gilig-on siya ngadto sa Ginoo.\n\n19 Ug sa ingon niana natapos ang ikanapulo nga tuig sa pagmando sa mga maghuhukom sa katawhan ni Nephi.\n\n", "alma 16": "[center][font_size=26]Kapitulo 16[/font_size][/center]\n\n[i]Ang mga Lamanita milaglag sa katawhan sa Ammonihah—Si Zoram nangulo sa mga Nephita nga magmadaogon batok sa mga Lamanita—Si Alma ug si Amulek ug daghan pa nagsangyaw sa pulong—Sila nagtudlo nga human sa Iyang Pagkabanhaw si Kristo magpakita sa mga Nephita. Mga 81–77 B.C.[/i]\n\n1 Ug nahitabo nga sa ikanapulo ug usa nga tuig sa pagmando sa mga maghuhukom sa katawhan ni Nephi, sa ikalima nga adlaw sa ikaduha nga bulan, human sa dakong kalinaw sa yuta sa Zarahemla, nga walay mga gubat ni mga panagbingkil sulod sa pipila ka tuig, gani hangtod sa ikalima nga adlaw sa ikaduha nga bulan sa ikanapulo ug usa nga tuig, dihay panawagan sa gubat nga gidungog sa tibuok yuta.\n\n2 Kay tan-awa, ang kasundalohan sa mga Lamanita misulong sa daplin sa kamingawan, ngadto sa mga utlanan sa yuta, gani sa siyudad sa Ammonihah, ug misugod sa pagpamatay sa katawhan ug paglaglag sa siyudad.\n\n3 Ug karon nahitabo, sa wala pa ang mga Nephita makaandam og igong kasundalohan aron sa pag-abog kanila gikan sa yuta, sila mipatay na sa katawhan kinsa diha sa siyudad sa Ammonihah, ug usab ang uban libot sa mga utlanan sa Noah, ug midala sa uban nga bihag ngadto sa kamingawan.\n\n4 Karon nahitabo nga ang mga Nephita nagmatinguhaon sa pagkuha niadtong kinsa gidala nga bihag ngadto sa kamingawan.\n\n5 Busa, siya nga natudlo nga labawng kapitan sa kasundalohan sa mga Nephita, (ug ang iyang ngalan mao si Zoram, ug siya adunay duha ka anak nga lalaki, si Lehi ug si Aha)—karon si Zoram ug ang iyang duha ka anak nga lalaki, nasayod nga si Alma usa ka labaw nga pari sa simbahan, ug nga nakadungog nga siya adunay espiritu sa pagpanagna, busa miadto sila kaniya ug nagtinguha nga siya magpakisayod kon ang Ginoo motugot ba nga moadto sila sa kamingawan aron sa pagpangita sa ilang kaigsuonan, kinsa gidala nga bihag sa mga Lamanita.\n\n6 Ug nahitabo nga si Alma nagpakisayod sa Ginoo kabahin niini nga butang. Ug si Alma mibalik ug miingon ngadto kanila: Tan-awa, ang mga Lamanita motabok sa suba sa Sidon sa habagatan sa kamingawan, layo ngadto sa unahan sa mga utlanan sa yuta sa Manti. Ug tan-awa didto ninyo sila sugaton, sa silangan sa suba sa Sidon, ug didto ang Ginoo motugyan sa inyong kaigsuonan nganha kaninyo kinsa nabihag sa mga Lamanita.\n\n7 Ug nahitabo nga si Zoram ug ang iyang mga anak nga lalaki mitabok sa suba sa Sidon, uban sa ilang kasundalohan, ug mipalayo unahan sa mga utlanan sa Manti ngadto sa habagatan sa kamingawan, nga nahimutang sa silangang bahin sa suba sa Sidon.\n\n8 Ug gisulong nila ang kasundalohan sa mga Lamanita, ug ang mga Lamanita nagkatibulaag ug giabog ngadto sa kamingawan; ug gidala nila ang ilang kaigsuonan kinsa nabihag sa mga Lamanita, ug walay bisan usa ka kalag kanila nga nabihag ang nawala. Ug gidala sila sa ilang kaigsuonan aron sa pagpanag-iya sa ilang kaugalingong mga yuta.\n\n9 Ug sa ingon niana natapos ang ikanapulo ug usa nga tuig sa mga maghuhukom, ang mga Lamanita nga naabog gikan sa yuta, ug ang katawhan sa Ammonihah nangamatay; oo, matag buhi nga kalag sa mga Ammonihahita namatay, ug usab ang ilang gamhanan nga siyudad, nga ilang giingon nga dili malaglag sa Dios, tungod sa pagkagamhanan niini.\n\n10 Apan tan-awa, sa usa lamang ka adlaw nahimo kini nga awaaw; ug ang patay nga mga lawas gikuniskunis sa mga iro ug ihalas nga mga mananap sa kamingawan.\n\n11 Bisan pa niana human sa daghan nga adlaw ang ilang patay nga mga lawas nagtipun-og sa ibabaw sa yuta, ug gitabonan sila og nipis nga tabon. Ug karon hilabihan kaayo ang kabaho niana nga ang katawhan wala na moadto aron sa pagpanag-iya sa yuta sa Ammonihah sulod sa daghang katuigan. Ug gitawag kini og Biniyaan sa mga Nehor; kay sila sama og tinuohan ni Nehor, kinsa gipamatay; ug ang ilang mga yuta nagpabilin nga biniyaan.\n\n12 Ug ang mga Lamanita wala na gayod mobalik pag-usab aron sa pagpakiggubat batok sa mga Nephita hangtod sa ikanapulo ug upat nga tuig sa pagmando sa mga maghuhukom sa katawhan ni Nephi. Ug sa ingon niana sulod sa tulo ka tuig ang katawhan ni Nephi nakaangkon og padayon nga kalinaw sa tibuok yuta.\n\n13 Ug si Alma ug si Amulek mipadayon sa pagsangyaw og paghinulsol ngadto sa katawhan sa ilang mga templo, ug sa ilang mga santuwaryo, ug usab sa ilang mga sinagoga, nga gitukod subay sa pamaagi sa mga Judeo.\n\n14 Ug kutob sa mamati sa ilang mga pulong, kanila padayon sila nga mipakigbahin sa pulong sa Dios, nga walay pagpili sa mga tawo.\n\n15 Ug sa ingon niana si Alma ug si Amulek mipadayon, ug usab sa daghan pa kinsa napili alang sa buhat, sa pagsangyaw sa pulong sa tibuok yuta. Ug ang katukoran sa simbahan mikatap sa tibuok yuta, sa tanan nga rehiyon libot niini, taliwala sa tanang katawhan sa mga Nephita.\n\n16 Ug walay pamintaha diha kanila; ang Ginoo mibu-bo sa iyang Espiritu sa tibuok yuta sa pag-andam sa mga hunahuna sa katawhan, o sa pag-andam sa ilang mga kasingkasing sa pagdawat sa pulong diin kinahanglan itudlo kanila sa panahon sa iyang pag-anhi—\n\n17 Aron dili sila magmagahi batok sa pulong, aron dili sila mahimong dili matuohon, ug mosangpot sa kalaglagan, apan nga sila modawat sa pulong uban ang kamaya, ug sama sa usa ka sanga nga gisumbak ngadto sa tinuod nga ubas, nga sila makasulod sa kapahulayan sa Ginoo nga ilang Dios.\n\n18 Karon kadto nga mga pari kinsa mipadayon taliwala sa katawhan misangyaw batok sa tanan nga pagpamakak, ug mga pagpanglimbong, ug mga kasina, ug mga panagbangi, ug daotan og tuyo, ug mga pagbiay-biay, ug pagpangawat, pagpanulis, pagpanglungkab, pagpatay, pagpanapaw, ug tanan nga matang sa pagkamaulagon, nag-awhag nga kining mga butanga dili unta mahitabo—\n\n19 Nagsangyaw sa mga butang nga sa dili madugay moabot; oo, nagsangyaw sa pag-anhi sa Anak sa Dios, sa iyang mga pag-antos ug kamatayon, ug usab sa pagkabanhaw sa mga patay.\n\n20 Ug daghan sa katawhan ang nagpakisayod kabahin sa dapit nga adtoan sa Anak sa Dios; ug gitudloan sila nga siya mopakita kanila human sa iyang pagkabanhaw; ug niini ang katawhan namati uban sa dakong kamaya ug kalipay.\n\n21 Ug karon human ang simbahan matukod sa tibuok yuta—nga nakaangkon og kadaogan batok sa yawa, ug ang pulong sa Dios nga gisangyaw sa kaputli niini sa tibuok yuta, ug ang Ginoo mibu-bo sa iyang mga panalangin nganha sa katawhan—sa ingon niana natapos ang ikanapulo ug upat nga tuig sa pagmando sa mga maghuhukom sa katawhan ni Nephi.\n\n", "alma 17": "Usa ka asoy sa mga anak ni Mosiah nga lalaki, kinsa misalikway sa ilang mga katungod sa gingharian alang sa pulong sa Dios, ug miadto sa yuta sa Nephi aron sa pagsangyaw ngadto sa mga Lamanita; ang ilang mga pag-antos ug kaluwasan—sumala sa talaan ni Alma.\n\nNaglangkob sa mga kapitulo 17 hangtod 27.\n\n[center][font_size=26]Kapitulo 17[/font_size][/center]\n\n[i]Ang mga anak nga lalaki ni Mosiah adunay espiritu sa pagpanagna ug pagpadayag—Miadto sila sa ilang nagkalainlain nga mga dapit aron sa pagsangyaw sa pulong ngadto sa mga Lamanita—Si Ammon miadto sa yuta sa Ishmael ug nahimo nga sulugoon ni Hari Lamoni—Si Ammon miluwas sa mga gagmayng kahayopan sa hari ug mipatay sa iyang mga kaaway diha sa tubig sa Sebus. Mga bersikulo 1–3, mga 77 B.C.; bersikulo 4, mga 91–77 B.C.; ug mga bersikulo 5–39, mga 91 B.C.[/i]\n\n1 Ug karon nahitabo nga samtang si Alma nagpanaw gikan sa yuta sa Gideon paingon sa habagatang bahin, paingon sa yuta sa Manti, tan-awa, sa iyang katingala, iyang nasugatan ang mga anak nga lalaki ni Mosiah nga nagpanaw paingon sa yuta sa Zarahemla.\n\n2 Karon kining mga anak nga lalaki ni Mosiah kauban ni Alma sa panahon nga ang anghel nagpakita sa unang higayon kaniya; busa si Alma nagmaya sa hilabihan sa pagkakita sa iyang mga igsoun; ug ang nakadugang sa iyang kamaya, kay sila nagpabilin gihapon nga iyang mga igsoon sa Ginoo; oo, ug sila nakaangkon og dugang kahibalo sa kamatuoran; kay mga tawo sila nga mabuot og salabotan ug makugihon silang misiksik sa mga kasulatan, aron sila makahibalo sa pulong sa Dios.\n\n3 Apan dili kini mao ang tanan; gihalad nila ang ilang kaugalingon ngadto sa hilabihan nga pag-ampo, ug pagpuasa; busa sila adunay espiritu sa pagpanagna, ug espiritu sa pagpadayag, ug kon sila nagtudlo, sila nagtudlo uban sa gahom ug awtoridad sa Dios.\n\n4 Ug nagtudlo sila sa pulong sa Dios sulod sa napulo ug upat na ka tuig taliwala sa mga Lamanita, nga nakaangkon og dakong kalamposan sa pagdala sa daghan ngadto sa kahibalo sa kamatuoran; oo, pinaagi sa gahom sa ilang mga pulong daghan ang nadala sa atubangan sa altar sa Dios, sa pagtawag sa iyang ngalan ug sa pagkompisal sa ilang mga sala sa iyang atubangan.\n\n5 Karon mao kini ang mga sitwasyon nga ilang nasinati sa ilang mga pagpanaw, kay sila adunay daghan nga mga kasakit; nag-antos sila sa hilabihan, sa lawas ug sa hunahuna, sama sa kagutom, kauhaw ug kakapoy, ug usab sa daghan nga espirituhanong pagsulay.\n\n6 Karon mao kini ang ilang mga pagpanaw: Human makapanamilit sa ilang amahan, nga si Mosiah, sa unang tuig sa mga maghuhukom; human magdumili sa pagdawat sa gingharian nga gitinguha sa ilang amahan nga itugyan kanila, ug usab kini ang mga hunahuna sa katawhan;\n\n7 Bisan pa niana mibiya sila sa yuta sa Zarahemla, ug midala sa ilang mga espada, ug sa ilang mga bangkaw, ug sa ilang mga gapasan, ug sa ilang mga panâ, ug sa ilang mga saplong; ug gibuhat nila kini aron makapangita sila og pagkaon alang sa ilang mga kaugalingon samtang anaa sa kamingawan.\n\n8 Ug sa ingon niana mibiya sila padulong sa kamingawan uban sa gidaghanon sa mga tawo nga ilang gipili, aron sa pagtungas ngadto sa yuta sa Nephi, sa pagsangyaw sa pulong sa Dios ngadto sa mga Lamanita.\n\n9 Ug nahitabo nga mipanaw sila sulod sa daghang adlaw sa kamingawan, ug nagpuasa sila sa hilabihan ug nag-ampo sa hilabihan aron ang Ginoo mohatag kanila og bahin sa iyang Espiritu nga mouban kanila, ug magpabilin kanila, nga sila mahimong instrumento sa mga kamot sa Dios sa pagdala, kon mahimo, sa ilang kaigsuonan, ang mga Lamanita, ngadto sa kahibalo sa kamatuoran, sa kahibalo sa pagkadaotan sa mga tradisyon sa ilang mga amahan, nga dili matarong.\n\n10 Ug nahitabo nga ang Ginoo miduaw kanila uban sa iyang Espiritu, ug miingon kanila: Pagmahupayon. Ug sila nahupay.\n\n11 Ug ang Ginoo miingon usab kanila: Adtoa ang mga Lamanita, nga inyong kaigsuonan, ug ipahayag ang akong pulong; bisan pa pagmapailobon kamo sa pagpas-an sa mga kasakit, aron makapakita kamo sa maayong mga panig-ingnan ngadto kanila bahin kanako, ug himoon ko kamo nga usa ka instrumento sa akong mga kamot nga igo alang sa kaluwasan sa daghang kalag.\n\n12 Ug nahitabo nga ang mga kasingkasing sa mga anak nga lalaki ni Mosiah, ug usab niadtong miuban kanila, nagmaisogon sa pag-adto sa mga Lamanita aron sa pagpahayag kanila sa pulong sa Dios.\n\n13 Ug nahitabo sa dihang miabot sila sa mga utlanan sa yuta sa mga Lamanita, nga sila mipahimulag sa ilang mga kaugalingon ug mibiya gikan sa matag usa, misalig sa Ginoo nga sila magkakita pag-usab sa kataposan sa ilang pag-ani; kay nagdahom sila nga dako ang buluhaton nga ilang sagubangon.\n\n14 Ug sa pagkatinuod malisod kadto, kay gihimo nila ang pagsangyaw sa pulong sa Dios ngadto sa usa ka luog ug magahi ug mabangis nga katawhan; usa ka katawhan kinsa nahimuot sa pagpatay sa mga Nephita, ug pagpanulis ug pagpanglungkab kanila; ug ang ilang mga kasingkasing nagtinguha sa katigayonan, o sa bulawan ug plata, ug sa mahalon nga mga bato; gani nagtinguha sa pag-angkon niining mga butanga pinaagi sa pagpatay ug pagpanglungkab, aron dili sila maghago sa ilang kaugalingon nga mga kamot.\n\n15 Sa ingon niana sila mga tapolan kaayo nga katawhan, daghan ang nagsimba og mga dios-dios, ug ang tunglo sa Dios miabot kanila tungod sa mga tradisyon sa ilang mga amahan; bisan pa ang mga saad sa Ginoo gitanyag ngadto kanila sa mga kondisyon nga maghinulsol.\n\n16 Busa, kini mao ang katuyoan nga ang mga anak nga lalaki ni Mosiah naningkamot sa buluhaton, aron sila ilang maawhag sa paghinulsol; nga unta sila ilang magiyahan ngadto sa kahibalo sa plano sa katubsanan.\n\n17 Busa nagbulagbulag sila sa matag usa, ug miadto aron makig-uban kanila, matag tawo nag-inusara, sumala sa pulong ug gahom sa Dios nga gihatag kaniya.\n\n18 Karon si Ammon kay mao ang labaw taliwala kanila, o sa labing tukma siya ang nangalagad kanila, ug mibiya siya gikan kanila, human siya manalangin kanila sumala sa nagkalain-lain nilang adtoanan nga mga dapit, human makahatag kanila sa pulong sa Dios, o makapangalagad kanila sa wala pa siya mobiya; ug sa ingon niana mipadayon sila sa nagkalain-lain nilang mga panaw sa tibuok yuta.\n\n19 Ug miadto si Ammon sa yuta sa Ishmael, ang yuta nga gitawag sunod sa mga anak nga lalaki ni Ishmael, kinsa nahimo usab nga mga Lamanita.\n\n20 Ug sa dihang si Ammon misulod sa yuta sa Ishmael, ang mga Lamanita midakop kaniya ug migapos kaniya, sumala sa ilang nabatasan nga gaposon ang tanan nga Nephita nga mahulog sa ilang mga kamot, ug dad-on sila sa atubangan sa hari; ug sa ingon niana ang hari ang magbuot kon patyon ba sila, o ipabilin ba sila nga bihag, o ibalhog ba sila sa bilanggoan, o isalikway ba sila gikan sa iyang yuta, sumala sa iyang kabubut-on ug kahimuot.\n\n21 Ug sa ingon niana si Ammon gidala sa atubangan sa hari kinsa adunay gahom sa yuta sa Ishmael; ug ang iyang ngalan mao si Lamoni; ug kaliwat siya ni Ishmael.\n\n22 Ug ang hari nangutana kang Ammon kon tinguha ba niya nga mopuyo sa yuta sa mga Lamanita, o sa iyang katawhan.\n\n23 Ug si Ammon miingon kaniya: Oo, akong tinguha nga mopuyo taliwala niini nga katawhan sulod sa usa ka panahon; oo, ug tingali hangtod sa adlaw nga ako mamatay.\n\n24 Ug nahitabo nga si hari Lamoni nahimuot pag-ayo kang Ammon, ug misugo nga badbaron ang iyang mga gapos; ug giawhag niya si Ammon nga mokuha og usa sa iyang mga anak nga babaye aron pangasaw-on.\n\n25 Apan si Ammon miingon kaniya: Dili, apan ako mahimo nimong sulugoon. Busa si Ammon nahimo nga sulugoon ni hari Lamoni. Ug nahitabo nga gihatagan siya og buluhaton uban sa laing mga sulugoon sa pagbantay sa mga gagmayng kahayopan ni Lamoni, sumala sa nabatasan sa mga Lamanita.\n\n26 Ug human siya makaalagad sa hari og tulo ka adlaw, samtang siya uban sa Lamanitanhong mga sulugoon nga midala sa ilang mga gagmayng kahayopan ngadto sa dapit nga adunay tubig, nga gitawag nga tubig sa Sebus, ug ang tanan nga mga Lamanita midala sa ilang mga gagmayng kahayopan didto, aron kini makainom—\n\n27 Busa, samtang si Ammon ug ang mga sulugoon sa hari midala sa ilang mga gagmayng kahayopan niini nga dapit nga adunay tubig, tan-awa, usa ka pundok sa mga Lamanita, kinsa kauban sa ilang mga gagmayng kahayopan aron makainom og tubig, mibarog ug mipatibulaag sa mga gagmayng kahayopan ni Ammon ug sa mga sulugoon sa hari, ug sila mipatibulaag niini hangtod nga kini nanagan sa nagkalain-lain nga padulngan.\n\n28 Karon ang mga sulugoon sa hari misugod sa pagbagulbol, nga nag-ingon: Karon ang hari mopatay kanato, sama sa iyang gibuhat sa atong kaigsuonan tungod kay ang ilang mga gagmayng kahayopan gipatibulaag tungod sa pagkadaotan niining mga tawhana. Ug misugod sa pagbakho sa hilabihan, nga nag-ingon: Tan-awa, ang atong mga gagmayng kahayopan nagkatibulaag na.\n\n29 Karon nanagbakho sila tungod sa kahadlok nga patyon. Karon sa dihang si Ammon nakakita niini ang iyang kasingkasing napuno sa kamaya; kay, miingon siya, ako mopakita sa akong gahom ngadto niining akong kauban nga mga sulugoon, o sa gahom nga ania kanako, sa pagpabalik niini nga mga gagmayng kahayopan ngadto sa hari, aron akong maangkon ang pagsalig niining akong kauban nga mga sulugoon, nga ako mogiya kanila aron motuo sa akong mga pulong.\n\n30 Ug karon, mao kini ang mga gihunahuna ni Ammon, sa dihang nakita niya ang mga kasakit niadtong kinsa iyang gitawag nga iyang kaigsoonan.\n\n31 Ug nahitabo nga siya milukmay kanila sa iyang mga pulong, nga nag-ingon: Akong kaigsuonan, pagmadasigon kamo ug atong pangitaon ang mga gagmayng kahayopan, ug atong pundokon kini ug dad-on kini pagbalik ngadto sa dapit nga adunay tubig; ug sa ingon niana kita mopanalipod sa mga gagmayng kahayopan sa hari ug kita dili niya patyon.\n\n32 Ug nahitabo nga nanglakaw sila sa pagpangita sa mga gagmayng kahayopan, ug gisunod nila si Ammon, ug nagdali sila uban ang tumang kalagsik ug nakit-an ang mga gagmayng kahayopan sa hari, ug gipundok kini pag-usab ngadto sa dapit nga adunay tubig.\n\n33 Ug kadtong mga tawo mibalik na usab aron patibulaagon ang ilang mga gagmayng kahayopan; apan si Ammon miingon sa iyang kaigsuonan: Liboti ang mga gagmayng kahayopan aron dili kini makadagan; ug moadto ko ug makig-away niining mga tawhana kinsa mitibulaag sa atong mga gagmayng kahayopan.\n\n34 Busa, gisunod nila ang gisugo ni Ammon kanila, ug miadto siya ug nakig-away niadtong kinsa mibarog sa mga tubig sa Sebus; ug ang ilang gidaghanon dili diyotay.\n\n35 Busa wala sila mahadlok kang Ammon, kay nagtuo nga usa sa ilang mga tawo makapatay kaniya sumala sa ilang kahimuot, kay wala sila masayod nga ang Ginoo misaad kang Mosiah nga siya moluwas sa iyang mga anak nga lalaki gikan sa ilang mga kamot; ni sila nasayod sa bisan unsa kabahin sa Ginoo; busa kalipay nila ang kalaglagan sa ilang kaigsuonan; ug tungod niini nga hinungdan mibarog sila aron patibulaagon ang mga gagmayng kahayopan sa hari.\n\n36 Apan si Ammon mibarog ug misugod sa paglabay og mga bato ngadto kanila gamit ang iyang saplong; oo, uban sa dakong gahom iya silang gipangsaplong; ug niana nakapatay siya og pipila kanila hangtod nga nagsugod sila sa pagkatingala sa iyang gahom; bisan pa niana nasuko sila tungod sa pagkamatay sa ilang kaigsuonan, ug gipaniguro nila nga siya ilang mapatay; busa, kay nakita nga sila dili makaigo kaniya sa ilang mga bato, sila miduol dala ang mga bunal aron patyon siya.\n\n37 Apan tan-awa, ang matag tawo nga mialsa sa iyang bunal aron pagbunal ni Ammon, gitigbas niya sa ilang mga bukton gamit ang iyang espada; kay gisanta niya ang ilang mga bunal pinaagi sa pagtigbas sa ilang mga bukton sa suwab sa iyang espada, hangtod nga nagsugod sila sa pagkatingala, ug nagsugod sa pagpanglayas gikan sa iyang atubangan; oo, ug dili diyotay ang ilang gidaghanon; ug siya mipasibog kanila pinaagi sa kusog sa iyang bukton.\n\n38 Karon unom kanila ang napatay pinaagi sa saplong, apan siya walay usa nga napatay gawas sa ilang pangulo gamit ang iyang espada; ug nakaputol siya og daghan nga bukton dihang sila mibunal batok kaniya, ug sila dili diyotay.\n\n39 Ug sa dihang siya miabog kanila palayo, mibalik siya ug gipainom nila ang ilang mga gagmayng kahayopan ug gibalik kini sa tugwayanan sa hari, ug dayon miadto sa hari, nagpas-an sa mga bukton nga gitigbas sa espada ni Ammon, kadtong kinsa nagtinguha sa pagpatay kaniya; ug gidala kini ngadto sa hari alang sa pagpamatuod sa mga butang nga ilang nabuhat.\n\n", "alma 18": "[center][font_size=26]Kapitulo 18[/font_size][/center]\n\n[i]Si Haring Lamoni nagtuo nga si Ammon mao ang Gamhanang Espiritu—Si Ammon mitudlo sa hari kabahin sa Paglalang, sa mga pagdumala sa Dios sa mga tawo, ug sa katubsanan nga moabot pinaagi kang Kristo—Si Lamoni mituo ug natumba sa yuta sama sa patay. Mga 90 B.C.[/i]\n\n1 Ug nahitabo nga si hari Lamoni misugo nga ang iyang mga sulugoon mobarog ug mopamatuod sa tanan nga butang nga ilang nakita kabahin sa hitabo.\n\n2 Ug sa dihang silang tanan nakapamatuod sa mga butang nga ilang nakita, ug iyang nasayran ang kamatinud-anon ni Ammon sa pagpanalipod sa iyang mga gagmayng kahayopan, ug usab sa iyang dakong gahom sa pagpakig-away batok niadtong nagtinguha sa pagpatay kaniya, natingala siya sa hilabihan, ug miingon: Sa tinuod, kini labaw pa sa usa ka tawo. Tan-awa, dili ba kini ang Gamhanang Espiritu kinsa mipadala sa dagko nga mga silot niini nga katawhan, tungod sa ilang mga pagpatay?\n\n3 Ug gitubag nila ang hari, ug miingon: Kon siya usa man ka Gamhanang Espiritu o usa ka tawo, kami wala masayod; apan kini mao ang among nahibaloan, nga siya dili mapatay sa mga kaaway sa hari; ni sila makapatibulaag sa mga panon sa hari kon siya among kauban, tungod sa iyang kabatid ug labihan ka kusgan; busa, kami nasayod nga siya usa ka higala sa hari. Ug karon, O hari, kami wala magtuo nga ang usa ka tawo adunay ingon ka dako nga gahom, kay kami nasayod nga siya dili mapatay.\n\n4 Ug karon, sa dihang nadungog sa hari kini nga mga pulong, miingon siya kanila: Karon nasayod ako nga kini mao ang Gamhanang Espiritu; ug siya nanaog karon nga panahon aron sa pagpanalipod sa inyong kinabuhi, aron kamo dili nako patyon sama sa akong gihimo sa inyong kaigsuonan. Karon mao na kini ang Gamhanang Espiritu nga gihisgotan sa atong mga amahan.\n\n5 Karon mao kini ang tradisyon ni Lamoni, nga iyang nadawat gikan sa iyang amahan, nga adunay usa ka Gamhanang Espiritu. Bisan og mituo sila sa usa ka Gamhanang Espiritu, nagtuo sila nga bisan unsa ang ilang buhaton matarong; bisan pa niana, si Lamoni misugod sa pagkahadlok sa hilabihan, uban ang kahadlok nga basin pa og siya nakahimo og sayop sa pagpatay sa iyang mga sulugoon;\n\n6 Kay nakapatay siya og daghan kanila tungod kay ang ilang kaigsuonan mipatibulaag sa ilang mga gagmayng kahayopan didto sa dapit nga adunay tubig; ug sa ingon niana, tungod kay sila mitugot nga ang ilang mga gagmayng kahayopan mapatibulaag sila gipamatay.\n\n7 Karon ang naandan niining mga Lamanita nga magpundok dapit sa tubig sa Sebus sa pagpatibulaag sa mga gagmayng kahayopan sa katawhan, nga niana ilang maabog ang daghan nga natibulaag ngadto sa ilang kaugalingon nga yuta, mao kini ang naandang paagi sa pagpangilog taliwala kanila.\n\n8 Ug nahitabo nga si hari Lamoni nangutana sa iyang mga sulugoon, nga nag-ingon: Hain kining tawhana nga adunay dakong gahom?\n\n9 Ug miingon sila kaniya: Tan-awa, siya naglawog sa imong mga kabayo. Karon ang hari misugo sa iyang mga sulugoon, sa wala pa ang panahon sa pagpainom sa mga gagmayng kahayopan, nga ilang andamon ang iyang mga kabayo ug mga karwahe, ug mohatod kaniya ngadto sa yuta sa Nephi; kay didto adunay dako nga kasaulogan nga gikatakda sa yuta sa Nephi, sa amahan ni Lamoni, kinsa mao ang hari sa tibuok yuta.\n\n10 Karon sa dihang si hari Lamoni nakadungog nga si Ammon nag-andam sa iyang mga kabayo ug sa iyang mga karwahe mas natingala pa siya, tungod sa kamatinud-anon ni Ammon, nga nag-ingon: Sa tinuod walay bisan usa nga sulugoon taliwala sa tanan kong mga sulugoon nga ingon ka matinud-anon sama niining tawhana; kay gani nahinumdom siya sa tanan kong mga sugo sa paghimo niini.\n\n11 Karon ako sa tinuod nasayod nga kini mao ang Gamhanang Espiritu, ug ako nagtinguha kaniya nga moduol siya kanako, apan dili ako mangahas.\n\n12 Ug nahitabo nga sa dihang si Ammon nakaandam na sa mga kabayo ug sa mga karwahe alang sa hari ug sa iyang mga sulugoon, giadto niya ang hari, ug nakita niya nga nausab ang panagway sa hari; busa mobiya na unta siya gikan sa iyang atubangan.\n\n13 Ug ang usa sa mga sulugoon sa hari miingon kaniya, Rabbanah, nga mao, kon hubaron, gamhanan o halangdon nga hari, nga nagtamod sa ilang mga hari nga gamhanan; ug sa ingon niana miingon siya ngadto kaniya: Rabbanah, gusto sa hari nga ikaw magpabilin.\n\n14 Busa si Ammon mibalik ngadto sa hari, ug miingon kaniya: Unsa ang buot nimong akong buhaton alang kanimo, O hari? Ug ang hari wala motubag kaniya sulod sa usa ka oras, sumala sa ilang orasan, kay wala siya masayod unsa ang iyang isulti kaniya.\n\n15 Ug nahitabo nga si Ammon miingon kaniya pag-usab: Unsa ang imong tinguha kanako? Apan ang hari wala motubag kaniya.\n\n16 Ug nahitabo nga si Ammon, kay puno sa Espiritu sa Dios, busa nasabtan niya ang mga hunahuna sa hari. Ug siya miingon kaniya: Tungod ba kay imong nadunggan nga ako nanalipod sa imong mga sulugoon ug sa imong mga gagmayng kahayopan, ug mipatay sa pito sa ilang kaigsuonan gamit ang saplong ug sa espada, ug miputol sa mga bukton sa uban, aron sa pagpanalipod sa imong mga gagmayng kahayopan ug sa imong mga sulugoon; tan-awa, mao ba kini ang hinungdan sa imong mga kahibulong?\n\n17 Ako moingon kanimo, unsa man kana, nga nakapahibulong kanimo og dako kaayo? Tan-awa, usa lamang ako ka tawo ug ako imong sulugoon; busa, bisan unsa ang imong tinguhaon nga matarong, kana akong buhaton.\n\n18 Karon sa dihang ang hari nakadungog niini nga mga pulong, nahibulong na usab siya, kay nakamatikod nga masabtan ni Ammon ang iyang mga hunahuna; apan bisan pa niini, si hari Lamoni mibuka sa iyang ba-ba, ug miingon kaniya: Kinsa man ka? Ikaw ba kanang Gamhanang Espiritu, kinsa nasayod sa tanan nga butang?\n\n19 Mitubag si Ammon ug miingon kaniya: Ako dili mao.\n\n20 Ug ang hari miingon: Giunsa nimo pagkasayod sa mga gihunahuna sa akong kasingkasing? Makapamulong ka nga walay kahadlok, ug sultihi ko kabahin niini nga mga butang; ug usab sultihi ko sa unsa nga gahom nga imong gipatay ug giputol ang mga bukton sa akong kaigsuonan nga mipatibulaag sa akong mga gagmayng kahayopan—\n\n21 Ug karon, kon sultihan ko nimo kabahin niining mga butanga, bisan unsa ang imong gusto akong ihatag kanimo; ug kon gikinahanglan, pabantayan ko ikaw sa akong kasundalohan; apan nasayod ko nga ikaw labaw nga gamhanan kay kanilang tanan; bisan pa niana, bisan unsa ang imong gusto ngari kanako ihatag ko kini kanimo.\n\n22 Karon si Ammon kay usa ka maalamon, bisan pa niana dili mopasakit, miingon siya ni Lamoni: Mopatalinghog ka ba sa akong mga pulong, kon mosulti ko nimo kon pinaagi sa unsang gahom nga akong nabuhat kining mga butanga? Ug kini mao ang butang nga akong gitinguha kanimo.\n\n23 Ug ang hari mitubag kaniya, ug miingon: Oo, ako motuo sa imong tanan nga pulong. Ug sa ingon niana siya miuyon.\n\n24 Ug si Ammon misugod sa pagsulti kaniya sa walay kahadlok, ug miingon kaniya: Motuo ka ba nga adunay usa ka Dios?\n\n25 Ug siya mitubag, ug miingon kaniya: Ako wala masayod unsa ang gipasabot niana.\n\n26 Ug unya si Ammon miingon: Motuo ka ba nga adunay usa ka Gamhanang Espiritu?\n\n27 Ug siya miingon, Oo.\n\n28 Ug si Ammon miingon: Kini mao ang Dios. Ug giingnan na usab siya ni Ammon: Motuo ka ba nga kining Gamhanang Espiritu, kinsa mao ang Dios, milalang sa tanang butang nga anaa sa langit ug sa yuta?\n\n29 Ug siya miingon: Oo, ako motuo nga siya ang milalang sa tanang butang nga ania sa yuta; apan ako wala masayod sa kalangitan.\n\n30 Ug si Ammon miingon kaniya: Ang kalangitan mao ang usa ka dapit diin nagpuyo ang Dios ug ang iyang tanang balaan nga anghel.\n\n31 Ug si hari Lamoni miingon: Naa ba kini ibabaw sa yuta?\n\n32 Ug si Ammon miingon: Oo, ug nagtan-aw siya sa ubos sa tanan nga katawhan; ug nasayod siya sa tanan nga mga hunahuna ug mga tumong sa kasingkasing; kay pinaagi sa iyang kamot kining tanan gilalang gikan sa sinugdanan.\n\n33 Ug si hari Lamoni miingon: Ako motuo niining tanan nga butang nga imong gipamulong. Ikaw ba gipadala gikan sa Dios?\n\n34 Si Ammon miingon kaniya: Usa ako ka tawo; ug ang tawo sa sinugdanan gilalang sunod sa hitsura sa Dios, ug gitawag ako pinaagi sa iyang Balaang Espiritu aron sa pagtudlo niini nga mga butang ngadto niini nga katawhan, aron magiyahan sila sa pagkahibalo niana nga makiangayon ug tinuod;\n\n35 Ug ang usa ka bahin niana nga Espiritu nagpabilin ngari kanako, nga naghatag kanako og kahibalo, ug usab gahom sumala sa akong pagtuo ug mga tinguha nga anaa sa Dios.\n\n36 Karon sa dihang si Ammon nakasulti niini nga mga pulong, gisugdan niya gikan sa paglalang sa kalibotan, ug usab sa paglalang ni Adan, ug misulti kaniya sa tanang butang mahitungod sa pagkapukan sa tawo, ug misaysay pag-usab ug gipahiluna sa iyang atubangan ang mga talaan ug ang balaan nga mga kasulatan sa katawhan, nga gipamulong sa mga propeta, gani sukad sa panahon nga ang ilang amahan, si Lehi, mibiya sa Jerusalem.\n\n37 Ug siya usab misaysay kanila (kay kini alang man sa hari ug sa iyang mga sulugoon) ang tanan nga panaw sa ilang mga amahan sa kamingawan, ug ang ilang tanan nga pag-antos sa kagutom ug kauhaw, ug ilang kalisod, ug uban pa.\n\n38 Ug siya usab misaysay pag-usab kanila kabahin sa mga pagsupil nila ni Laman ug Lemuel, ug sa mga anak nga lalaki ni Ishmael, oo, ang ilang tanang pagsupil iyang gisaysay ngadto kanila; ug gipasabot niya ngadto kanila ang tanan nga talaan ug mga kasulatan gikan sa panahon nga si Lehi mibiya sa Jerusalem hangtod niini nga panahon.\n\n39 Apan dili kini mao ang tanan; kay siya mipasabot kanila sa plano sa katubsanan, nga giandam gikan sa katukoran sa kalibotan; ug siya usab mipahibalo kanila kabahin sa pag-anhi ni Kristo, ug ang tanan nga buhat sa Ginoo iyang gipahibalo ngadto kanila.\n\n40 Ug nahitabo nga human niya masulti kining tanan nga butang, ug mipasabot niini ngadto sa hari, nga ang hari mituo sa iyang tanan nga pulong.\n\n41 Ug misugod siya sa pagpangamuyo sa Ginoo, nga nag-ingon: O Ginoo, maluoy ka; sumala sa imong tugob nga kaluoy nga imong gipabatyag sa katawhan ni Nephi, ngari kanako ug sa akong katawhan.\n\n42 Ug karon, sa dihang nakasulti na siya niini, natumba siya sa yuta, ingon og siya patay.\n\n43 Ug nahitabo nga gialsa siya sa iyang mga sulugoon ug gidala siya ngadto sa iyang asawa, ug gipahigda siya sa higdaanan; ug naghigda siya ingon og siya patay sulod sa duha ka adlaw ug duha ka gabii; ug ang iyang asawa, ug ang iyang mga anak nga lalaki ug ang iyang mga anak nga babaye nagbangotan tungod kaniya, sunod sa nabatasan sa mga Lamanita, hilabihan ang pagbangotan sa iyang pagkamatay.\n\n", "alma 19": "[center][font_size=26]Kapitulo 19[/font_size][/center]\n\n[i]Si Lamoni midawat sa kahayag sa kinabuhi nga walay kataposan ug nakakita sa Manunubos—Ang mga sakop sa iyang panimalay ingon og gialimungawan, ug daghan ang nakakita og mga anghel—Si Ammon gipanalipdan sa milagroso nga paagi—Nakabunyag siya og daghan ug nagtukod og simbahan taliwala kanila. Mga 90 B.C.[/i]\n\n1 Ug nahitabo nga human sa duha ka adlaw ug duha ka gabii dad-on na unta nila ang iyang lawas ug ipahimutang kini sulod sa usa ka lubnganan, nga ilang gihimo alang sa katuyoan sa paglubong sa ilang mga patay.\n\n2 Karon kay ang rayna nakadungog sa kabantogan ni Ammon, busa nagpadala siya ug nagtinguha nga siya moduol kaniya.\n\n3 Ug nahitabo nga gibuhat ni Ammon ang gisugo kaniya, ug miadto sa rayna, ug nagtinguha nga masayod unsa ang gusto niya nga iyang buhaton.\n\n4 Ug siya miingon kaniya: Ang mga sulugoon sa akong bana nagpahibalo kanako nga ikaw usa ka propeta sa balaan nga Dios, ug nga ikaw adunay gahom sa pagbuhat og daghan nga gamhanang buhat pinaagi sa iyang ngalan;\n\n5 Busa, kon kini mao ang sitwasyon, ako magtinguha nga ikaw mosulod ug motan-aw sa akong bana, kay siya naghigda sa iyang higdaanan sulod sa duha ka adlaw ug duha ka gabii; ug ang uban miingon nga siya dili patay, apan ang uban miingon nga patay na siya ug siya nabaho, ug nga siya angay na nga ibutang sa lubnganan; apan alang kanako, siya wala mabaho.\n\n6 Karon, mao kini ang gitinguha ni Ammon, kay nasayod siya nga si hari Lamoni anaa ubos sa gahom sa Dios; nasayod siya nga ang ngitngit nga tabil sa pagkawalay pagtuo gikuha gikan sa iyang hunahuna, ug ang kahayag nga nagdan-ag sa iyang hunahuna, nga mao ang kahayag sa himaya sa Dios, nga usa ka kahibulongan nga kahayag sa iyang kaayo—oo, kini nga kahayag nakapatuhop niana nga kamaya nganha sa iyang kalag, ang panganod sa kangitngit nawala, ug nga ang kahayag sa kinabuhi nga walay kataposan mihayag sulod sa iyang kalag, nasayod siya nga kini nakabuntog sa iyang kinaiyanhon nga bayanan, ug giagak siya ngadto sa Dios—\n\n7 Busa, unsa ang gitinguha sa rayna kaniya mao lamang ang iyang gitinguha. Busa, misulod siya aron tan-awon ang hari sumala sa gitinguha sa rayna kaniya; ug nakita niya ang hari, ug nasayod siya nga siya dili patay.\n\n8 Ug miingon siya sa rayna: Siya dili patay, apan natulog siya diha sa Dios, ug sa pagkaugma mobangon siya pag-usab; busa ayaw siya ilubong.\n\n9 Ug si Ammon miingon kaniya: Motuo ka ba niini? Ug siya miingon kaniya: Ako walay mga saksi gawas sa imong pulong, ug ang pulong sa among mga sulugoon; bisan pa niana ako motuo nga kini mahimo sumala sa imong gisulti.\n\n10 Ug si Ammon miingon kaniya: Bulahan ikaw tungod sa imong hilabihan kadako nga pagtuo; moingon ako kanimo, babaye, wala pay ingon niini ka dako nga pagtuo taliwala sa tanang katawhan sa Nephita.\n\n11 Ug nahitabo nga nagtukaw siya sa higdaanan sa iyang bana, gikan niana nga panahon gani hangtod niana nga panahon sa pagkaugma nga gitakda ni Ammon nga siya mobangon.\n\n12 Ug nahitabo nga siya mibangon, sumala sa mga pulong ni Ammon; ug sa dihang mibangon siya, mipatuyhad siya sa iyang kamot ngadto sa babaye, ug miingon: Bulahan ang ngalan sa Dios, ug bulahan ikaw.\n\n13 Kay sama ka tinuod nga ikaw buhi, tan-awa, ako nakakita sa akong Manunubos; ug siya moanhi, ug matawo sa usa ka babaye, ug siya motubos sa tanang katawhan nga motuo sa iyang ngalan. Karon, sa dihang nasulti niya kini nga mga pulong, ang iyang kasingkasing napuno, ug natumba siya pag-usab uban ang kamaya; ug ang rayna usab natumba, nga gidaog sa Espiritu.\n\n14 Karon si Ammon nga nakakita nga ang Espiritu sa Ginoo gibu-bo sumala sa iyang mga pag-ampo diha sa mga Lamanita, nga iyang kaigsuonan, kinsa mao ang hinungdan sa hilabihan nga pagbangotan taliwala sa mga Nephita, o taliwala sa tanang katawhan sa Dios tungod sa ilang mga kadaotan ug sa ilang mga tradisyon, miluhod siya, ug misugod sa pagbu-bo sa iyang kalag sa pag-ampo ug pagpasalamat sa Dios alang sa unsay iyang nabuhat sa iyang kaigsoonan; ug siya usab gidaog uban sa kamaya; ug sa ingon niana silang tulo natumba sa yuta.\n\n15 Karon, sa dihang ang mga sulugoon sa hari nakakita nga nangatumba sila, nagsugod usab sila sa pagpangamuyo sa Dios, kay ang kahadlok sa Ginoo miabot usab kanila, kay sila man kadtong mibarog atubangan sa hari ug nagpamatuod ngadto kaniya kabahin sa dakong gahom ni Ammon.\n\n16 Ug nahitabo nga sila mitawag sa ngalan sa Ginoo, sa ilang tibuok kusog, gani hangtod nga silang tanan nangatumba sa yuta, gawas sa usa sa mga babaye nga Lamanitanhon kansang ngalan mao si Abish, kay siya nakabig ngadto sa Ginoo sulod sa daghan nga tuig, tungod sa usa ka talagsaong panan-awon sa iyang amahan—\n\n17 Sa ingon niana, kay nakabig ngadto sa Ginoo, ug wala gayod kini ikapahibalo, busa, sa dihang nakita niya nga ang tanan nga sulugoon ni Lamoni nangatumba sa yuta, ug usab ang agalon nga babaye, ang rayna, ug ang hari, ug si Ammon naghapa sa yuta, nasayod siya nga kini mao ang gahom sa Dios; ug nagtuo nga kini nga kahigayonan, pinaagi sa pagpahibalo sa katawhan unsa ang nahitabo kanila, nga pinaagi sa pagtan-aw niini nga talan-awon kini mahimo nga hinungdan nga sila motuo sa gahom sa Dios, busa midagan siya ngadto sa usa ka balay ug ngadto sa lain nga balay, nagpahibalo niini ngadto sa katawhan.\n\n18 Ug misugod sila sa pagpundok sa ilang mga kaugalingon ngadto sa balay sa hari. Ug dihay miabot nga pundok sa mga tawo, ug sa ilang katingala, sila nakakita sa hari, ug sa rayna, ug sa ilang mga sulugoon nga naghapa diha sa yuta, ug silang tanan nagbuy-od sama sa mga patay; ug sila usab nakakita kang Ammon, ug tan-awa, siya usa ka Nephita.\n\n19 Ug karon ang mga tawo misugod sa pagbagulbol sa ilang mga kaugalingon; ang uban nag-ingon nga kadto usa ka dakong daotan nga miabot kanila, o sa hari ug sa iyang balay, tungod kay siya mitugot nga ang Nephita magpabilin diha sa yuta.\n\n20 Apan ang uban mibadlong kanila, nga nag-ingon: Ang hari nagdala niini nga daotan nganha sa iyang balay, tungod kay siya mipatay sa iyang mga sulugoon kinsa mipatibulaag sa iyang mga gagmayng pundok sa kahayopan didto sa katubigan sa Sebus.\n\n21 Ug gibadlong usab sila niadtong mga tawo kinsa mibarog didto sa mga tubig sa Sebus ug mipatibulaag sa mga panon nga gipanag-iya sa hari, kay sila nasuko ni Ammon tungod sa gidaghanon sa iyang gipamatay sa ilang kaigsuonan didto sa katubigan sa Sebus, samtang nanalipod sa mga panon sa hari.\n\n22 Karon, ang usa kanila, kansang igsoon nga lalaki napatay gamit ang espada ni Ammon, kay hilabihan ang iyang kasuko ni Ammon, miibot sa iyang espada ug miduol aron tigbason si Ammon, sa pagpatay kaniya; ug sa iyang paghuyad sa iyang espada aron pagtigbas kaniya, tan-awa, nahagsa siya nga patay.\n\n23 Karon makita nato nga si Ammon dili mapatay, kay ang Ginoo nag-ingon ngadto kang Mosiah, nga iyang amahan: Ako mopanalipod kaniya, ug kini mahimo ngadto kaniya sumala sa imong pagtuo—busa, siya gisalig ni Mosiah ngadto sa Ginoo.\n\n24 Ug nahitabo nga sa dihang ang pundok sa mga tawo nakakita nga ang tawo namatay, kinsa mihulbot sa espada aron sa pagpatay kang Ammon, ang kahadlok miabot kanilang tanan, ug wala sila mangahas sa paggamit sa ilang mga kamot aron sa paghikap kaniya o bisan kinsa niadtong kinsa nangatumba; ug misugod na usab sila sa pagkahibulong sa ilang mga kaugalingon kon unsa kaha ang hinungdan niining dako nga gahom, o unsa ang gipasabot niining tanan nga butang.\n\n25 Ug nahitabo nga dihay daghan taliwala kanila kinsa miingon nga si Ammon mao ang Gamhanang Espiritu, ug ang uban miingon nga siya gipadala niana nga Gamhanang Espiritu;\n\n26 Apan ang uban mibadlong kanilang tanan, nga nag-ingon nga siya usa ka mangtas, kinsa gipadala gikan sa mga Nephita aron sa paghasol kanila.\n\n27 Ug dihay uban kinsa miingon nga si Ammon gipadala sa Gamhanang Espiritu aron sa pagsakit kanila tungod sa ilang mga kadaotan; ug nga kining Gamhanang Espiritu sa kanunay nagbantay sa mga Nephita, kinsa mao ang nagluwas kanila gikan sa ilang mga kamot; ug miingon sila nga kini mao ang Gamhanang Espiritu kinsa naglaglag sa daghan sa ilang kaigsuonan, ang mga Lamanita.\n\n28 Ug sa ingon niana nagsugod sa pagkagrabe ang panagbingkil taliwala kanila. Ug samtang nagkabingkil sila, ang sulugoon nga babaye kinsa nakapahimo sa pundok sa mga tawo nga magpundok miabot, ug sa dihang nakita niya ang panagbingkil sa pundok sa mga tawo hilabihan ang iyang kasubo, gani mihilak.\n\n29 Ug nahitabo nga miduol siya ug migunit sa kamot sa rayna, basin iyang mapatindog siya gikan sa yuta; ug sa dihang iyang nagunitan ang iyang kamot mibangon siya ug mibarog sa iyang mga tiil, ug misinggit sa makusog nga tingog, nga nag-ingon: O bulahan nga Jesus, kinsa miluwas kanako gikan sa makahahadlok nga impiyerno! O bulahan nga Dios, kaloy-i kini nga katawhan!\n\n30 Ug sa dihang nasulti niya kini, mihakgom siya sa iyang mga kamot, kay napuno sa kamaya, namulong og daghan nga pulong nga dili masabot; ug sa dihang nahimo niya kini, iyang gigunitan ang hari, si Lamoni, sa kamot, ug tan-awa mibangon siya ug mibarog sa iyang mga tiil.\n\n31 Ug siya, dihadiha, nga nakakita sa panagbingkil sa iyang katawhan, milakaw ug misugod sa pagbadlong kanila, ug sa pagtudlo kanila sa mga pulong nga iyang nadungog gikan sa ba-ba ni Ammon; ug ang kadaghanan nga nakadungog sa iyang mga pulong mituo, ug nakabig ngadto sa Ginoo.\n\n32 Apan dihay daghan kanila kinsa dili mamati sa iyang mga pulong; busa nanglakaw sila.\n\n33 Ug nahitabo nga sa dihang si Ammon mibangon siya usab nangalagad ngadto kanila, ug usab ang tanan nga mga sulugoon ni Lamoni; ug silang tanan mipahayag ngadto sa katawhan sa sama nga butang—nga ang ilang mga kasingkasing nausab; nga sila wala nay tinguha sa pagbuhat og daotan.\n\n34 Ug tan-awa, daghan ang mipahayag ngadto sa katawhan nga sila nakakita og mga anghel ug nakigsulti kanila; ug sa ingon niana sila misulti kanila sa mga butang sa Dios, ug sa iyang pagkamatarong.\n\n35 Ug nahitabo nga dihay daghan nga mituo sa ilang mga pulong; ug ang kadaghanan nga mituo nabunyagan; ug nahimo silang usa ka matarong nga katawhan, ug mitukod sila og simbahan taliwala kanila.\n\n36 Ug sa ingon niana nagsugod ang buluhaton sa Ginoo diha sa mga Lamanita; sa ingon niana ang Ginoo misugod sa pagbu-bo sa iyang Espiritu diha kanila; ug nakita nato nga ang iyang bukton gitunol ngadto sa tanang katawhan kinsa mohinulsol ug motuo sa iyang ngalan.\n\n", "alma 20": "[center][font_size=26]Kapitulo 20[/font_size][/center]\n\n[i]Ang Ginoo mipadala kang Ammon ngadto sa Middoni aron pagluwas sa iyang binilanggo nga kaigsoonan—Nasugatan ni Ammon ug Lamoni ang amahan ni Lamoni, kinsa mao ang hari sa tibuok yuta—Si Ammon mipugos sa tigulang nga hari nga motugot nga buhian ang iyang mga igsoon. Mga 90 B.C.[/i]\n\n1 Ug nahitabo nga sa dihang sila nakatukod og usa ka simbahan niana nga yuta, nga si hari Lamoni nagtinguha nga si Ammon mokuyog kaniya ngadto sa yuta sa Nephi, aron iyang ipahimamat kaniya ang iyang amahan.\n\n2 Ug ang tingog sa Ginoo miabot ni Ammon, nga nag-ingon: Dili ka moadto sa yuta sa Nephi, kay tan-awa, ang hari nagtinguha sa imong kinabuhi; apan moadto ka sa yuta sa Middoni; kay tan-awa, ang imong igsoon nga si Aaron, ug usab si Muloki ug si Ammah anaa sa bilanggoan.\n\n3 Karon nahitabo nga sa dihang si Ammon nakadungog niini, giingnan niya si Lamoni: Tan-awa, ang akong mga igsoon ug kaigsuonan atua sa bilanggoan sa Middoni, ug moadto ko aron maluwas nako sila.\n\n4 Karon si Lamoni miingon ni Ammon: Nasayod ko, nga pinaagi sa gahom sa Ginoo mahimo nimo ang tanan nga butang. Apan tan-awa, mokuyog ko nimo ngadto sa yuta sa Middoni; kay ang hari sa yuta sa Middoni, kansang ngalan mao si Antiomno, akong higala; busa moadto ko sa yuta sa Middoni, aron akong ulog-ulogan ang hari sa yuta, ug buhian niya ang imong kaigsuonan gikan sa bilanggoan. Karon si Lamoni miingon kaniya: Kinsa ang nagsulti kanimo nga ang imong kaigsuonan anaa sa bilanggoan?\n\n5 Ug si Ammon miingon kaniya: Walay laing nagsulti kanako, gawas sa Dios; ug miingon siya kanako—Lakaw ug luwasa ang imong kaigsuonan, kay sila naa sa bilanggoan sa yuta sa Middoni.\n\n6 Karon sa dihang si Lamoni nakadungog niini gisugo niya ang iyang mga sulugoon nga andamon ang iyang mga kabayo ug ang iyang mga karwahe.\n\n7 Ug giingnan niya si Ammon: Dali, mokuyog ko nimo paingon sa yuta sa Middoni, ug didto hangyoon nako ang hari nga iyang buhian ang imong kaigsuonan gikan sa bilanggoan.\n\n8 Ug nahitabo nga samtang si Ammon ug si Lamoni nagpaingon didto, ilang nasugatan ang amahan ni Lamoni, kinsa mao ang hari sa tibuok yuta.\n\n9 Ug tan-awa, giingnan siya sa amahan ni Lamoni: Nganong wala man ka motambong sa kasaulogan nianang mahinungdanon nga adlaw sa dihang ako mihimo og kasaulogan alang sa akong mga anak nga lalaki, ug sa akong katawhan?\n\n10 Ug siya usab miingon: Asa ka padulong uban niini nga Nephita, kinsa usa sa mga anak sa usa ka bakakon?\n\n11 Ug nahitabo nga si Lamoni mipasabot kaniya kon asa siya padulong, kay siya nahadlok nga makapasilo kaniya.\n\n12 Ug siya usab misulti kaniya sa tanan nga hinungdan sa iyang pagpabilin sa iyang kaugalingon nga gingharian, nganong wala siya moadto sa iyang amahan sa kasaulogan nga iyang giandam.\n\n13 Ug karon sa dihang gipasabot ni Lamoni kaniya ang tanan nga butang, tan-awa, sa iyang katingala, ang iyang amahan nasuko kaniya, ug miingon: Lamoni, imong tuyo ang pagluwas niini nga mga Nephita, kinsa mao ang mga anak sa usa ka bakakon. Tan-awa, gitulis niya ang atong mga amahan; ug karon ang iyang mga anak usab moipon kanato aron sila, pinaagi sa ilang mga pagkamalipoton ug sa ilang mga pagpamakak, molingla kanato, aron tulison kita pag-usab sa atong kabtangan.\n\n14 Karon ang amahan ni Lamoni misugo kaniya nga kinahanglan nga iyang patyon si Ammon pinaagi sa espada. Ug misugo usab siya kaniya nga dili siya moadto sa yuta sa Middoni, apan nga siya kinahanglan mobalik uban kaniya ngadto sa yuta sa Ishmael.\n\n15 Apan si Lamoni miingon kaniya: Dili nako patyon si Ammon, ni ako mobalik sa yuta sa Ishmael, apan moadto ko sa yuta sa Middoni aron akong mapabuhian ang kaigsuonan ni Ammon, kay nasayod ako nga sila makiangayon nga mga tawo ug balaan nga mga propeta sa tinuod nga Dios.\n\n16 Karon sa dihang nadungog sa iyang amahan kini nga mga pulong, siya nasuko kaniya, ug iyang giibot ang espada aron siya motigbas kaniya ngadto sa yuta.\n\n17 Apan si Ammon mibarog ug miingon kaniya: Tan-awa, dili ka angay nga mopatay sa imong anak; bisan pa, mas maayo pa nga siya mapukan kay kanimo, kay tan-awa, siya nakahinulsol na sa iyang kasal-anan; apan kon ikaw ang mapukan karon nga panahon, diha sa imong kasuko, ang imong kalag dili gayod maluwas.\n\n18 Ug usab, kinahanglan nga ikaw magpugong; kay kon imong mapatay ang imong anak, siya nga usa ka tawo nga walay sala, ang iyang dugo mangamuyo gikan sa yuta ngadto sa Ginoo nga iyang Dios, alang sa usa ka panimalos nga modangat kanimo; ug basin malaglag ang imong kalag.\n\n19 Karon sa dihang si Ammon nakasulti niini nga mga pulong ngadto kaniya, siya mitubag kaniya, nga nag-ingon: Nasayod ko nga kon ako mopatay sa akong anak, nga ako mopaagas sa dugo sa walay sala; kay ikaw ang nagtinguha sa paglaglag kaniya.\n\n20 Ug mipatuyhad siya sa iyang kamot aron patyon si Ammon. Apan si Ammon misanta sa iyang mga pagtigbas, ug usab mitigbas sa iyang bukton nga siya dili makagamit niini.\n\n21 Karon sa dihang nakita sa hari nga si Ammon makapatay kaniya, misugod siya sa pagpakiluoy kang Ammon nga siya moluwas sa iyang kinabuhi.\n\n22 Apan si Ammon miisa sa iyang espada, ug miingon ngadto kaniya: Tan-awa, ako motigbas kanimo gawas kon ihatag nimo nako ang pagtugot nga ang akong kaigsuonan mabuhian gikan sa bilanggoan.\n\n23 Karon ang hari, nahadlok nga mawad-an sa iyang kinabuhi, miingon: Kon dili ko nimo patyon akong ihatag kanimo ang bisan unsa nga imong pangayoon, bisan ang katunga sa akong gingharian.\n\n24 Karon sa dihang nakita ni Ammon nga iyang naimpluwensya ang tigulang nga hari sumala sa iyang tinguha, miingon siya kaniya: Kon ikaw motugot nga ang akong kaigsuonan mabuhian gikan sa bilanggoan, ug usab nga si Lamoni makapadayon sa pagpanag-iya sa iyang gingharian, ug nga ikaw dili masilo kaniya, apan motugot nga makabuhat siya sumala sa iyang kaugalingon nga mga tinguha sa bisan unsa nga butang nga iyang mahunahunaan, kon mao ako dili mopatay kanimo; kay kon dili ako motigbas kanimo ngadto sa yuta.\n\n25 Karon sa dihang si Ammon nakasulti niini nga mga pulong, ang hari nagsugod sa pagmaya tungod sa iyang kinabuhi.\n\n26 Ug sa dihang iyang nakita nga si Ammon walay tinguha sa pagpatay kaniya, ug sa dihang iyang nakita usab ang iyang dakong gugma alang sa iyang anak nga si Lamoni, natingala siya sa hilabihan, ug miingon: Tungod kay mao lamang kini ang imong gitinguha, nga akong buhian ang imong kaigsuonan, ug motugot nga ang akong anak nga si Lamoni magpadayon sa pagpanag-iya sa iyang gingharian, tan-awa, akong itugot kanimo nga ang akong anak makapadayon sa pagpanag-iya sa iyang gingharian gikan karon ug sa kahangtoran; ug ako dili na magmando kaniya—\n\n27 Ug usab akong itugot kanimo nga ang imong kaigsuonan mabuhian gikan sa bilanggoan, ug ikaw ug ang imong kaigsoonan mahimong moduol kanako, sa akong gingharian; kay dako ang akong tinguha nga makigkita kanimo. Kay dako ang katingala sa hari sa mga pulong nga iyang gipamulong, ug usab sa mga pulong nga gipamulong sa iyang anak nga si Lamoni, busa siya matinguhaon nga makakat-on niini.\n\n28 Ug nahitabo nga si Ammon ug si Lamoni mipadayon sa ilang panaw paingon sa yuta sa Middoni. Ug si Lamoni nakabaton og maayong pagtagad sa mga mata sa hari sa yuta; busa ang kaigsuonan ni Ammon gibuhian gikan sa bilanggoan.\n\n29 Ug sa dihang si Ammon nakakita kanila hilabihan ang iyang kasubo, kay tan-awa mga hubo sila, ug ang ilang mga panit nangasamad pag-ayo tungod sa paggapos sa lig-on nga mga pisi. Ug nag-antos usab sila sa kagutom, kauhaw, ug sa tanan nga matang sa kasakit; bisan pa niana sila nagmapailobon sa ilang tanan nga pag-antos.\n\n30 Ug, samtang kini nahitabo, kini mao ang ilang kapalaran nga mahulog sa mga kamot sa labaw pa ka tig-a ug labaw pa ka tikig og liog nga katawhan; busa dili sila mopatalinghog sa ilang mga pulong, ug sila misalikway kanila, ug mibunal kanila, ug miabog kanila gikan sa usa ka balay ngadto sa laing balay, ug gikan sa laing dapit ngadto sa laing dapit, gani hangtod nga sila miabot sa yuta sa Middoni; ug didto gidakop ug gibalhog sila sa bilanggoan, ug gigapos sa lig-on nga mga pisi, ug gibilanggo sulod sa daghang adlaw, ug giluwas sila ni Lamoni ug Ammon.\n\n", "alma 21": "Usa ka asoy sa pagsangyaw nila ni Aaron, ug Muloki, ug sa ilang kaigsoonan, ngadto sa mga Lamanita.\n\nNaglangkob sa mga kapitulo 21 hangtod 25.\n\n[center][font_size=26]Kapitulo 21[/font_size][/center]\n\n[i]Si Aaron nagtudlo sa mga Amalekita mahitungod ni Kristo ug sa Iyang Pag-ula—Si Aaron ug ang iyang kaigsoonan nabilanggo sa Middoni—Human sa ilang pagkalingkawas, sila nagtudlo sa mga sinagoga ug nakakuha og daghan nga kinabig—Si Lamoni nagtugot og kagawasan sa relihiyon sa katawhan didto sa yuta sa Ishmael. Mga 90–77 B.C.[/i]\n\n1 Karon sa dihang si Ammon ug ang iyang kaigsoonan nagkabulag didto sa mga utlanan sa yuta sa mga Lamanita, tan-awa si Aaron mipanaw paingon sa yuta nga gitawag sa mga Lamanita, og Jerusalem, gitawag kini sunod sa yuta nga natawhan sa ilang mga amahan; ug kini layo nga nagsumpay sa mga utlanan sa Mormon.\n\n2 Karon ang mga Lamanita ug ang mga Amalekita ug ang katawhan ni Amulon nagtukod og dako nga siyudad, nga gitawag og Jerusalem.\n\n3 Karon ang mga Lamanita tig-a na kaayo, apan ang mga Amalekita ug ang mga Amulonita mas tig-a pa; busa sila ang hinungdan nga ang mga Lamanita nagpatig-a sa ilang mga kasingkasing, nga sila nag-anam sa hilabihan nga pagkadaotan ug sa ilang mga pagkasalawayon.\n\n4 Ug nahitabo nga si Aaron miabot sa siyudad sa Jerusalem, ug sa sinugdanan misugod sa pagsangyaw ngadto sa mga Amalekita. Ug misugod siya sa pagsangyaw kanila sa ilang mga sinagoga, kay sila mitukod og mga sinagoga sunod sa kapunongan sa mga Nehor; kay daghan sa mga Amalekita ug sa mga Amulonita misunod sa kapunongan ni Nehor.\n\n5 Busa, sa pagsulod ni Aaron sa usa sa ilang mga sinagoga aron mosangyaw ngadto sa katawhan, ug samtang siya namulong kanila, tan-awa dihay mibarog nga usa ka Amalekita ug nakiglalis kaniya, nga nag-ingon: Unsa kanang imong gipamatuod? Ikaw nakakita ba og anghel? Nganong dili man magpakita ang mga anghel kanamo? Tan-awa dili ba kini nga katawhan sama ka maayo sa imong katawhan?\n\n6 Ikaw usab nag-ingon, gawas kon kami maghinulsol kami mamatay. Giunsa nimo pagkahibalo sa hunahuna ug katuyoan sa among mga kasingkasing? Giunsa nimo pagkahibalo nga kami kinahanglan nga maghinulsol? Giunsa nimo pagkahibalo nga kami dili matarong nga katawhan? Tan-awa, kami nagtukod og mga santuwaryo, ug kami nagpundok sa among mga kaugalingon aron sa pagsimba sa Dios. Kami nagtuo nga ang Dios moluwas sa tanan nga tawo.\n\n7 Karon si Aaron miingon kaniya: Motuo ba ikaw nga ang Anak sa Dios moanhi aron sa pagtubos sa katawhan gikan sa ilang mga sala?\n\n8 Ug ang tawo miingon kaniya: Kami dili motuo nga ikaw nasayod sa maong butang. Kami dili motuo niining sayop nga mga tradisyon. Kami dili motuo nga ikaw nasayod sa mga butang nga moabot, ni kami motuo nga ang imong mga amahan ug usab nga ang among mga amahan nasayod kabahin sa mga butang nga ilang gipamulong, kabahin nianang moabot.\n\n9 Karon si Aaron misugod sa pag-abli sa mga kasulatan nganha kanila kabahin sa pag-anhi ni Kristo, ug usab kabahin sa pagkabanhaw sa mga patay, ug nga walay katubsanan alang sa katawhan gawas kon pinaagi sa kamatayon ug mga pag-antos ni Kristo, ug sa pag-ula sa iyang dugo.\n\n10 Ug nahitabo nga samtang siya misugod sa pagpasabot niini nga mga butang ngadto kanila nasuko sila kaniya, ug misugod sa pagbiaybiay kaniya; ug dili sila mamati sa mga pulong nga iyang gisulti.\n\n11 Busa, sa dihang nakita niya nga dili sila mamati sa iyang mga pulong, mibiya siya sa ilang sinagoga, ug miabot sa usa ka lugar nga gitawag og Ani-Anti, ug didto nakita niya si Muloki nga nagsangyaw sa pulong ngadto kanila; ug usab si Ammah ug ang iyang kaigsoonan. Ug nakiglalis sila sa daghang tawo mahitungod sa pulong.\n\n12 Ug nahitabo nga ilang nakita nga ang katawhan nagpatig-a sa ilang mga kasingkasing, busa mibiya sila ug miabot sa yuta sa Middoni. Ug gisangyaw nila ang pulong sa daghang tawo, ug gamay ra ang mituo sa mga pulong nga ilang gitudlo.\n\n13 Bisan pa niana, si Aaron ug pipila sa iyang kaigsoonan gidakop ug gibalhog sa bilanggoan, ug ang nahibilin kanila milayas gikan sa yuta sa Middoni ngadto sa mga rehiyon nga naglibot niini.\n\n14 Ug kadtong gipriso sa pisohan nag-antos sa daghang butang, ug giluwas sila ni Lamoni ug ni Ammon, ug gipakaon sila ug gisul-oban og sinina.\n\n15 Ug nanglakaw sila pag-usab aron sa pagpahayag sa pulong, ug sa ingon niana naluwas sila sa unang higayon gikan sa bilanggoan; ug sa ingon niana sila nag-antos.\n\n16 Ug miadto sila bisan asa sila dad-a sa Espiritu sa Ginoo, nagsangyaw sa pulong sa Dios sa matag sinagoga sa mga Amalekita, o diha sa matag tigomanan sa mga Lamanita nga diin sila dawaton.\n\n17 Ug nahitabo nga ang Ginoo misugod sa pagpanalangin kanila, hangtod nga nakadala sila og daghan ngadto sa kahibalo sa kamatuoran; oo, nakadani sila og daghan bahin sa ilang mga sala, ug mga tradisyon sa ilang mga amahan, nga dili matarong.\n\n18 Ug nahitabo nga sila si Ammon ug Lamoni mibalik gikan sa yuta sa Middoni ngadto sa yuta sa Ishmael, nga mao ang yuta sa ilang kabilin.\n\n19 Ug si hari Lamoni dili motugot nga si Ammon moalagad kaniya, o mahimo niyang sulugoon.\n\n20 Apan siya misugo nga kinahanglan adunay mga sinagoga nga tukoron sa yuta sa Ishmael; ug siya misugo nga ang iyang katawhan, o ang katawhan nga ubos sa iyang paghari, kinahanglan magpundok sa ilang kaugalingon.\n\n21 Ug nalipay siya tungod kanila, ug mitudlo siya kanila og daghang butang. Ug siya usab mipahayag kanila nga sila usa ka katawhan nga ubos kaniya, ug nga sila gawasnon nga katawhan, nga sila gawasnon gikan sa mga pagpanglupig sa hari, nga iyang amahan; kay niana ang iyang amahan mitugyan ngadto kaniya nga siya maghari sa katawhan nga atua sa yuta sa Ishmael, ug sa tanan nga yuta nga naglibot niini.\n\n22 Ug siya usab mipahayag ngadto kanila nga sila unta makabaton og kalingkawasan sa pagsimba sa Ginoo nga ilang Dios sumala sa ilang mga tinguha, sa bisan asa nga dapit nga sila anaa, kon kini anaa sa yuta nga ubos sa paghari ni hari Lamoni.\n\n23 Ug si Ammon misangyaw sa katawhan ni hari Lamoni; ug nahitabo nga mitudlo siya kanila sa tanan nga butang kabahin sa mga butang nga may kalabotan sa pagkamatarong. Ug siya miawhag kanila matag adlaw, sa tumang kakugi; ug naminaw sila sa iyang pulong, ug madasigon sila sa pagtuman sa mga sugo sa Dios.\n\n", "alma 22": "[center][font_size=26]Kapitulo 22[/font_size][/center]\n\n[i]Si Aaron mitudlo sa amahan ni Lamoni mahitungod sa Paglalang, sa Pagkapukan ni Adan, ug sa plano sa katubsanan pinaagi ni Kristo—Ang hari ug ang tanang sakop sa iyang panimalay nakabig—Ang pagbahin sa yuta tali sa mga Nephita ug sa mga Lamanita gipasabot. Mga 90–77 B.C.[/i]\n\n1 Karon, samtang si Ammon padayong nagtudlo sa katawhan ni Lamoni, balikan nato ang asoy ni Aaron ug sa iyang kaigsoonan; kay human siya mohawa gikan sa yuta sa Middoni gigiyahan siya sa Espiritu ngadto sa yuta sa Nephi, gani ngadto sa balay sa hari nga mao ang labaw sa tibuok yuta gawas sa yuta sa Ishmael; ug siya ang amahan ni Lamoni.\n\n2 Ug nahitabo nga misulod siya sa palasyo sa hari, uban sa iyang kaigsoonan, ug miyukbo sa atubangan sa hari, ug miingon kaniya: Tan-awa, O hari, kami ang kaigsoonan ni Ammon, kinsa imong giluwas gikan sa prisohan.\n\n3 Ug karon, O hari, kon dili nimo kutloon ang among kinabuhi, kami mahimo nimong mga sulugoon. Ug ang hari miingon kanila: Tindog, kay akong itugot nga padayon kamong mabuhi, ug dili ako motugot nga kamo mahimo nakong mga sulugoon; apan akong panghingusgan nga mangalagad kamo kanako; kay nahasol na ang akong hunahuna tungod sa pagkamaayo ug sa pagkatalagsaon sa mga pulong sa inyong igsoon nga si Ammon; ug nagtinguha ako nga masayod sa hinungdan ngano nga wala siya mobiya sa Middoni uban kaninyo.\n\n4 Ug si Aaron miingon sa hari: Tan-awa, ang Espiritu sa Ginoo mitawag kaniya sa lain nga agianan; miadto siya sa yuta sa Ishmael, aron tudloan ang katawhan ni Lamoni.\n\n5 Karon ang hari miingon kanila: Unsa kining inyong gisulti kabahin sa Espiritu sa Ginoo? Tan-awa, mao kini ang butang nga nakahasol kanako.\n\n6 Ug usab, unsa kining gisulti ni Ammon—Kon kamo maghinulsol kamo maluwas, ug kon kamo dili maghinulsol, kamo isalikway sa kataposan nga adlaw?\n\n7 Ug gitubag siya ni Aaron ug miingon kaniya: Motuo ba ikaw nga adunay Dios? Ug ang hari miingon: Nasayod ako nga ang mga Amalekita miingon nga adunay Dios, ug gitugotan nako sila nga magtukod sila og mga santuwaryo, aron magkapundok sila sa ilang kaugalingon sa pagsimba kaniya. Ug kon karon moingon ikaw nga adunay Dios, tan-awa ako motuo.\n\n8 Ug karon sa dihang nadungog kini ni Aaron, ang iyang kasingkasing nagsugod sa pagmaya, ug siya miingon: Tan-awa, sa walay pagduhaduha sama nga ikaw buhi, O hari, adunay Dios.\n\n9 Ug ang hari miingon: Ang Dios mao ba kanang Gamhanang Espiritu nga midala sa atong mga amahan gikan sa yuta sa Jerusalem?\n\n10 Ug si Aaron miingon kaniya: Oo, mao kana siya ang Gamhanang Espiritu, ug siya ang milalang sa tanan nga butang sa langit ug sa yuta. Motuo ba ikaw niini?\n\n11 Ug miingon siya: Oo, mituo ako nga ang Gamhanang Espiritu milalang sa tanan nga butang, ug nagtinguha ako nga sultihan ko nimo kabahin niining tanan nga butang, ug motuo ako sa imong mga pulong.\n\n12 Ug nahitabo nga sa dihang nakita ni Aaron nga ang hari motuo sa iyang mga pulong, gisugdan niya gikan sa paglalang ni Adan, mibasa sa mga kasulatan ngadto sa hari—kon giunsa sa Dios paglalang ang tawo sunod sa iyang kaugalingon nga hitsura, ug nga ang Dios mihatag kaniya og mga sugo, ug nga tungod sa kalapasan, ang tawo napukan.\n\n13 Ug si Aaron mipasabot kaniya sa mga kasulatan gikan sa paglalang ni Adan, naghan-ay sa pagkapukan sa tawo sa iyang atubangan, ug sa ilang kalibotanon nga kahimtang ug usab sa plano sa katubsanan, nga giandam gikan sa katukoran sa kalibotan, pinaagi ni Kristo, alang sa tanan nga motuo sa iyang ngalan.\n\n14 Ug kay ang tawo napukan dili siya takos sa bisan unsa alang sa iyang kaugalingon; apan ang mga pag-antos ug kamatayon ni Kristo miula alang sa ilang mga sala, pinaagi sa pagtuo ug paghinulsol, ug uban pa; ug nga giputol niya ang mga higot sa kamatayon, aron ang lubnganan walay kadaogan, ug aron ang kahapdos sa kamatayon pagalamyon sa mga paglaom sa himaya; ug si Aaron mipasabot niining tanan nga butang ngadto sa hari.\n\n15 Ug nahitabo nga human si Aaron nakapasabot niining mga butanga kaniya, ang hari miingon: Unsay akong buhaton aron akong maangkon kining kinabuhing dayon nga imong gipamulong? Oo, unsay akong buhaton nga ako matawo sa Dios, aron kining daotan nga espiritu makuha gikan sa akong dughan, ug makadawat sa iyang Espiritu, aron mapuno ako sa kamaya, aron ako dili isalikway sa kataposang adlaw? Tan-awa, miingon siya, biyaan nako ang tanan nakong gipanag-iya, oo, ako mobiya sa akong gingharian, aron akong madawat kining hingpit nga kamaya.\n\n16 Apan si Aaron miingon kaniya: Kon nagtinguha ka niining butanga, kon moyukbo ka sa atubangan sa Dios, oo, kon ikaw maghinulsol sa tanan nimong mga sala, ug moyukbo sa atubangan sa Dios, ug motawag sa iyang ngalan pinaagi sa pagtuo, motuo nga ikaw makadawat, nan imong madawat ang paglaom nga imong gitinguha.\n\n17 Ug nahitabo nga sa dihang nasulti ni Aaron kini nga mga pulong, ang hari miyukbo sa atubangan sa Ginoo, nga nagluhod; oo, gani mihapa siya sa yuta, ug misinggit og kusog, nga nag-ingon:\n\n18 O Dios, gisultihan ako ni Aaron nga adunay Dios; ug kon adunay Dios, ug kon ikaw mao ang Dios, mahimo bang ipaila nimo ang imong kaugalingon ngari kanako, ug biyaan nako ang tanan nakong sala aron makaila kanimo, ug aron ako mabangon gikan sa mga patay, ug maluwas sa kataposang adlaw. Ug karon sa dihang nasulti sa hari kini nga mga pulong, natumba siya ingon og patay.\n\n19 Ug nahitabo nga ang iyang mga sulugoon midagan ug misulti sa rayna sa tanang nahitabo sa hari. Ug miduol siya sa hari; ug sa dihang nakita niya nga siya naghigda ingon og siya patay, ug usab si Aaron ug ang iyang kaigsoonan nga nagbarog ingon og sila ang hinungdan sa iyang pagkatumba, nasuko siya kanila, ug misugo nga ang iyang mga sulugoon, o ang mga sulugoon sa hari, modakop kanila ug mopatay kanila.\n\n20 Karon ang mga sulugoon nakakita sa hinungdan sa pagkatumba sa hari, busa wala sila mangahas sa pagbakyaw sa ilang mga kamot kang Aaron ug sa iyang kaigsoonan; ug mihangyo sila sa rayna nga nag-ingon: Nganong mosugo man ka nga among patyon kining mga tawhana, kay tan-awa ang usa kanila mas gamhanan kay kanatong tanan? Busa mangamatay kita sa ilang atubangan.\n\n21 Karon sa dihang nakita sa rayna ang kahadlok sa mga sulugoon siya usab nagsugod sa hilabihan nga pagkahadlok, basin pa unya kon adunay daotan nga modangat kaniya. Ug gisugo niya ang iyang mga sulugoon nga ilang adtoon ug tawgon ang katawhan, aron ilang mapatay si Aaron ug ang iyang kaigsoonan.\n\n22 Karon sa dihang nakita ni Aaron ang hugot nga tinguha sa rayna, siya nga nasayod usab sa katig-a sa mga kasingkasing sa katawhan, nahadlok basin pa unya nga ang pundok sa katawhan magkapundok, ug adunay dako nga panagbingkil ug kasamok taliwala kanila; busa gikab-ot niya ang iyang kamot ug mipatindog sa hari gikan sa yuta, ug miingon kaniya: Tindog. Ug mitindog siya, nga naulian sa iyang kusog.\n\n23 Karon nahitabo kini sa atubangan sa rayna ug sa daghang sulugoon. Ug sa dihang nakita nila kini nahibulong sila sa hilabihan, ug nagsugod sa pagkahadlok. Ug ang hari mibarog, ug misugod sa pagpangalagad kanila. Ug nangalagad siya kanila, hangtod nga ang tibuok niya nga panimalay nakabig ngadto sa Ginoo.\n\n24 Karon dihay pundok sa katawhan nga nagkapundok tungod sa sugo sa rayna, ug dihay nagsugod nga hilabihang pagbagulbol sa ilang taliwala tungod kang Aaron ug sa iyang kaigsoonan.\n\n25 Apan mibarog ang hari taliwala kanila ug nangalagad kanila. Ug nahupay ang ilang kasuko kang Aaron ug sa iyang mga kauban.\n\n26 Ug nahitabo nga sa dihang nakita sa hari nga ang katawhan nahupay, misugo siya nga si Aaron ug ang iyang kaigsoonan mobarog taliwala sa pundok sa katawhan, ug aron ilang masangyaw ang pulong ngadto kanila.\n\n27 Ug nahitabo nga ang hari nagpadala og pahibalo sa tibuok yuta, ngadto sa iyang tanang katawhan nga anaa sa iyang tanang yuta, nga anaa sa tanan nga rehiyon libot niini, diin kini nag-utlanan gani hangtod sa dagat, sa silangan ug sa kasadpan, ug nabahin gikan sa yuta sa Zarahemla pinaagi sa usa ka gamay kaayo nga bahin sa kamingawan, nga milugway gikan sa dagat sa silangan gani hangtod sa dagat sa kasadpan, ug libot sa mga utlanan sa baybayon, ug sa mga utlanan sa kamingawan nga anaa sa amihanan nga dapit sa yuta sa Zarahemla, lahos sa mga utlanan sa Manti, dapit sa ulohan sa suba sa Sidon, nga naglugway gikan sa silangan paingon sa kasadpan—ug sa ingon niana nabahinbahin ang mga Lamanita ug mga Nephita.\n\n28 Karon, ang mas tapolan nga bahin sa mga Lamanita nagpuyo sa kamingawan, ug nagpuyo sa mga tolda; ug nagkatag sila sa kamingawan dapit sa kasadpan, sa yuta sa Nephi; oo, ug usab sa kasadpan sa yuta sa Zarahemla, sa mga utlanan sa baybayon, ug didto sa kasadpan sa yuta sa Nephi, sa dapit sa unang kabilin sa ilang mga amahan, ug sa ingon niana nahimo nga utlanan subay sa baybayon.\n\n29 Ug usab dihay daghan nga Lamanita sa silangan nga bahin sa baybayon, bisan asa nga dapit nga giabog sila sa mga Nephita. Ug sa ingon niana hapit maliyoki ang mga Nephita sa mga Lamanita; bisan pa niana ang mga Nephita nanag-iya sa tanang bahin sa amihanan nga yuta nga nag-utlanan diha sa kamingawan, sa ulohan sa suba sa Sidon, gikan sa silangan ngadto sa kasadpan, libot sa kamingawan nga bahin; didto sa amihanan, gani hangtod nga sila miabot sa yuta nga ilang gitawag og Mabungahon.\n\n30 Ug ang utlanan niini hangtod sa yuta nga ilang gitawag og Biniyaan, nga layo kaayo nga dapit sa amihanan nga kini miabot ngadto sa yuta nga gipuy-an ug gilaglag, kansang mga bukog nga atong gihisgotan, nga nakaplagan sa katawhan ni Zarahemla, kini isip dapit sa ilang una nga pagdunggo.\n\n31 Ug didto sila naggikan hangtod miabot sa habagatang bahin sa kamingawan. Sa ingon niana ang yuta dapit sa amihanang bahin gitawag og Biniyaan, ug ang yuta dapit sa habagatang bahin gitawag og Mabungahon, ingon nga mao ang kamingawan nga puno sa tanang matang sa ihalas nga mga mananap sa matag klase, usa ka bahin nga gikan sa yuta sa amihanang bahin alang sa pagkaon.\n\n32 Ug karon, ang gilay-on niini usa lamang ka adlaw ug tunga nga panaw alang sa usa ka Nephita, sa utlanan sa Mabungahon ug sa yuta sa Biniyaan, gikan sa silangan ngadto sa kasadpan sa dagat; ug sa ingon niana ang yuta sa Nephi ug ang yuta sa Zarahemla hapit maliyoki og tubig, nga kadto may usa ka gamay nga lawis sa yuta tali sa yuta sa amihanang bahin ug sa yuta sa habagatang bahin.\n\n33 Ug nahitabo nga ang mga Nephita nagpuyo sa yuta sa Mabungahon, bisan gikan sa silangan ngadto sa kasadpan nga dagat, ug sa ingon ang mga Nephita sa ilang kaalam, uban sa ilang mga magbalantay ug sa ilang mga kasundalohan, milibot sa mga Lamanita sa habagatan, nga niana sila dili na makapanag-iya sa amihanan, aron dili na sila magkatag sa yuta sa amihanang bahin.\n\n34 Busa ang mga Lamanita dili na makapanag-iya gawas sa yuta sa Nephi, ug sa kamingawan libot niini. Karon tungod kini sa kaalam sa mga Nephita—kay ang mga Lamanita ilang mga kaaway, dili sila makatugot nga sakiton sila sa tanang higayon, ug usab aron sila makaangkon og nasod nga ilang kadangpan, sumala sa ilang mga tinguha.\n\n35 Ug karon ako, human makasulti niini, mobalik pag-usab sa estorya ni Ammon ug ni Aaron, ni Omner ug ni Himni, ug sa ilang kaigsoonan.\n\n", "alma 23": "[center][font_size=26]Kapitulo 23[/font_size][/center]\n\n[i]Kagawasan sa relihiyon gipahibalo—Ang mga Lamanita sa pito ka yuta ug siyudad nakabig—Sila mitawag sa ilang kaugalingon og Anti-Nephi-Lehi ug naluwas gikan sa tunglo—Ang mga Amalekita ug mga Amulonita misalikway sa kamatuoran. Mga 90–77 B.C.[/i]\n\n1 Tan-awa, karon nahitabo nga ang hari sa mga Lamanita mipadala og pahibalo sa iyang tanang katawhan, nga dili sila mobakyaw sa ilang mga kamot diha ni Ammon, o ni Aaron, o ni Omner, o ni Himni, ni bisan kinsa sa ilang kaigsoonan nga magsangyaw sa pulong sa Dios, sa bisan asa silang dapita, sa bisan asang bahin sa ilang yuta.\n\n2 Oo, mipadala siya og balaod kanila, nga dili sila mobakyaw sa ilang mga kamot diha kanila nga mogapos kanila, o mobalhog kanila sa bilanggoan; ni sila moluwa kanila, ni mobunal kanila, ni moabog kanila gikan sa ilang mga sinagoga, ni mosilot kanila; ni sila molabay og mga bato kanila, apan nga sila kinahanglan adunay kagawasan nga mosulod sa ilang mga panimalay, ug usab sa ilang mga templo, ug sa ilang mga santuwaryo.\n\n3 Ug sa ingon niana sila makalakaw ug makasangyaw sa pulong sumala sa ilang mga tinguha, kay ang hari nakabig na ngadto sa Ginoo, ug ang tanang sakop sa iyang panimalay; busa siya mipadala sa iyang pahibalo sa tibuok yuta ngadto sa iyang katawhan, aron ang pulong sa Dios unta walay babag, apan aron kini masangyaw sa tibuok yuta, aron ang iyang katawhan makombinser kabahin sa daotan nga mga tradisyon sa ilang mga amahan, ug aron sila makombinser nga silang tanan managsoon, ug nga sila dili angay nga magpinatyanay, ni manglungkab, ni mangawat, ni manapaw, ni magbuhat sa bisan unsa nga matang sa pagkadaotan.\n\n4 Ug karon nahitabo nga sa dihang ang hari nakapadala na niini nga pahibalo, si Aaron ug ang iyang kaigsoonan miadto sa usa ka siyudad ngadto sa laing siyudad, ug gikan sa usa ka balay nga alampoan ngadto sa lain, nagtukod og mga simbahan, ug mitudlo og mga pari ug mga magtutudlo sa tibuok yuta taliwala sa mga Lamanita, aron sa pagsangyaw ug sa pagtudlo sa pulong sa Dios taliwala kanila; ug sa ingon niana nagsugod sila nga makaangkon og dakong kalamposan.\n\n5 Ug kaliboan ang nadala sa kahibalo sa Ginoo, oo, kaliboan ang nadala aron motuo sa mga tradisyon sa mga Nephita; ug gitudloan sila sa mga talaan ug mga panagna nga gipanunod gani hangtod karong panahona.\n\n6 Ug ingon ka seguro nga ang Ginoo buhi, segurado kaayo kutob sa motuo, o kutob sa nadala sa kahibalo sa kamatuoran, pinaagi sa pagsangyaw ni Ammon ug sa iyang kaigsoonan, sumala sa espiritu sa pagpadayag ug sa pagpanagna, ug sa gahom sa Dios nga nagbuhat og mga milagro diha kanila—oo, sultihan ko kamo, ingon nga ang Ginoo buhi, kutob sa mga Lamanita nga mituo sa ilang pagsangyaw, ug nakabig ngadto sa Ginoo, wala gayod mobiya.\n\n7 Kay sila nahimong matarong nga katawhan; gihunong nila ang paggamit sa mga hinagiban sa ilang rebelyon, nga sila wala na makig-away batok sa Dios, ni batok ni bisan kinsa sa ilang kaigsoonan.\n\n8 Karon, mao kini sila ang nakabig ngadto sa Ginoo:\n\n9 Ang katawhan sa mga Lamanita nga didto sa yuta sa Ishmael;\n\n10 Ug usab ang katawhan sa mga Lamanita nga didto sa yuta sa Middoni;\n\n11 Ug usab ang katawhan sa mga Lamanita nga didto sa siyudad sa Nephi;\n\n12 Ug usab ang katawhan sa mga Lamanita nga didto sa yuta sa Shilom, ug nga didto sa yuta sa Shemlon, ug didto sa siyudad sa Lemuel, ug didto sa siyudad sa Shimnilom.\n\n13 Ug mao kini ang mga ngalan sa mga siyudad sa mga Lamanita nga nakabig ngadto sa Ginoo; ug mao kini sila kinsa mihunong sa paggamit sa mga hinagiban sa ilang pagsupil, oo, sa ilang tanan nga hinagiban sa gubat; ug silang tanan mga Lamanita.\n\n14 Ug ang mga Amalekita wala makabig, gawas sa usa lamang; ni bisan kinsa sa mga Amulonita; apan gipatig-a nila ang ilang mga kasingkasing, ug usab ang mga kasingkasing sa mga Lamanita niana nga bahin sa yuta diin sila nagpuyo, oo, ug ang ilang tanan nga balangay ug ilang tanan nga siyudad.\n\n15 Busa, among gipangalanan ang tanang siyudad sa mga Lamanita nga naghinulsol ug nakahibalo sa kamatuoran, ug nakabig.\n\n16 Ug karon nahitabo nga ang hari ug kadtong mga nakabig matinguhaon nga sila makabaton og ngalan, aron mailhan sila gikan sa ilang kaigsoonan; busa ang hari nagpakisayod kang Aaron ug sa ilang daghang pari, kabahin sa ngalan nga ilang dad-on, aron sila mailhan.\n\n17 Ug nahitabo nga gitawag nila ang ilang mga ngalan og mga Anti-Nephi-Lehi; ug sila gitawag pinaagi niini nga ngalan ug wala na tawga nga mga Lamanita.\n\n18 Ug nagsugod sila nga nahimong kugihan kaayo nga katawhan; oo, ug mahigalaon sila sa mga Nephita; busa, nagpasiugda sila og kauyonan uban kanila, ug ang tunglo sa Dios wala na magpadayon kanila.\n\n", "alma 24": "[center][font_size=26]Kapitulo 24[/font_size][/center]\n\n[i]Ang mga Lamanita misulong batok sa katawhan sa Dios—Ang mga Anti-Nephi-Lehi nagmaya kang Kristo ug giduaw sa mga anghel—Sila mipili nga mag-antos sa kamatayon kay sa manalipod sa ilang kaugalingon—Daghan pa nga Lamanita ang nakabig. Mga 90–77 B.C.[/i]\n\n1 Ug nahitabo nga ang mga Amalekita ug ang mga Amulonita ug ang mga Lamanita kinsa didto sa yuta sa Amulon, ug usab sa yuta sa Helam, ug didto sa yuta sa Jerusalem, ug sa kataposan, sa tibuok yuta nga naglibot niini, kinsa wala makabig ug wala modala diha kanila sa ngalan nga Anti-Nephi-Lehi, gihulhogan sa mga Amalekita ug sa mga Amulonita nga masuko batok sa ilang kaigsoonan.\n\n2 Ug ang ilang pagdumot nahimong hilabihan nga kapintas batok kanila, gani hangtod nga sila misugod sa pagrebelde batok sa ilang hari, hangtod nga sila midumili nga siya ang mahimo nilang hari; busa, mialsa sila batok sa katawhan sa Anti-Nephi-Lehi.\n\n3 Karon ang hari mitugyan sa gingharian ngadto sa iyang anak nga lalaki, ug gitawag niya ang iyang ngalan og Anti-Nephi-Lehi.\n\n4 Ug ang hari namatay sa samang tuig nga gisugdan sa mga Lamanita ang pagpangandam sa pakiggubat batok sa katawhan sa Dios.\n\n5 Karon sa dihang si Ammon ug ang iyang kaigsoonan ug ang tanan nga miuban kaniya nakakita sa mga pagpangandam sa mga Lamanita sa paglaglag sa ilang kaigsoonan, miadto sila sa yuta sa Midian, ug didto si Ammon nakigkita sa iyang tanang kaigsoonan; ug gikan didto miadto sila sa yuta sa Ishmael aron makahimo sila og pulong-pulong uban ni Lamoni ug usab sa iyang igsoon nga lalaki nga si Anti-Nephi-Lehi, sa unsay angay nilang buhaton aron sa pagpanalipod sa ilang kaugalingon batok sa mga Lamanita.\n\n6 Karon walay bisan usa ka tawo didto sa tanang katawhan nga nakabig sa Ginoo ang mogamit sa hinagiban batok sa ilang kaigsoonan; wala, gani dili sila mohimo og bisan unsang mga pagpangandam alang sa gubat; oo, ug ang ilang hari usab misugo kanila nga dili gayod sila.\n\n7 Karon, mao kini ang mga pulong nga iyang gisulti sa katawhan kabahin sa hinungdan: Magpasalamat ako sa akong Dios, sa akong hinigugma nga katawhan, nga ang atong gamhanan nga Dios sa kaayo mipadala niining atong kaigsoonan, nga mga Nephita, ngari kanato aron sa pagsangyaw kanato, ug sa pagpakita kanato sa mga tradisyon sa atong daotan nga mga amahan.\n\n8 Ug tan-awa, magpasalamat ako sa akong gamhanan nga Dios nga siya mihatag kanato og usa ka bahin sa iyang Espiritu aron sa paglukmay sa atong mga kasingkasing, nga kita nakapasiugda og kauyonan niini nga kaigsoonan, ang mga Nephita.\n\n9 Ug tan-awa, ako usab magpasalamat sa akong Dios, nga pinaagi sa pagpasiugda niini nga kauyonan kita nakombinser sa atong mga sala, ug sa daghang pagpatay nga atong nabuhat.\n\n10 Ug magpasalamat usab ako sa akong Dios, oo, sa akong gamhanan nga Dios, nga siya mitugot kanato nga makahinulsol kita niining mga butanga, ug usab nga siya mipasaylo kanato sa atong daghang sala ug sa mga pagpatay nga atong nabuhat, ug mitangtang sa mga kasaypanan gikan sa atong kasingkasing, pinaagi sa matarong nga mga buhat sa iyang Anak.\n\n11 Ug karon tan-awa, akong kaigsoonan, kay mao kini ang tanan nga atong mahimo (ingon nga kita mao ang labing nahisalaag sa tanang katawhan) nga maghinulsol sa tanan natong mga sala ug sa daghang pagpatay nga atong nabuhat, ug sa pag-awhag sa Dios sa pagtangtang niini gikan sa atong kasingkasing, kay mao kini ang tanan nga atong mahimo aron makahimo og igo nga paghinulsol sa atubangan sa Dios aron siya motangtang sa atong lama—\n\n12 Karon, akong labing hinigugma nga kaigsoonan, tungod kay ang Dios mikuha sa atong mga lama, ug ang atong mga espada nahimong masinaw, busa dili na nato butangan og lama ang atong mga espada sa mga dugo sa atong kaigsoonan.\n\n13 Tan-awa, sultihan ko kamo, Dili, atong ibilin ang atong mga espada nga dili kini malamaan sa dugo sa atong kaigsoonan; kay basin og, kon kita molama pag-usab sa atong mga espada dili na kini mahugasan aron mosinaw pinaagi sa dugo sa Anak sa atong gamhanan nga Dios, nga ipaagas alang sa pag-ula sa atong mga sala.\n\n14 Ug ang gamhanan nga Dios adunay kaluoy kanato, ug mipahibalo niining mga butanga ngari kanato aron kita dili mamatay; oo, ug mipahibalo niining mga butanga ngari kanato sa sinugdanan, tungod kay gihigugma niya ang atong mga kalag ingon nga siya nahigugma sa atong mga anak; busa, pinaagi sa iyang kaluoy miduaw siya kanato pinaagi sa iyang mga anghel, aron ang plano sa kaluwasan mapahibalo ngari kanato ingon man usab sa umaabot nga kaliwatan.\n\n15 O, pagkamaluluy-on sa atong Dios! Ug karon tan-awa, tungod kay kini lamang ang atong mahimo aron nga matangtang ang atong mga lama gikan kanato, ug ang atong mga espada mahimo nga sinaw, tagoan nato kini aron magpadayon ang kasinaw, ingon nga usa ka pagpamatuod ngadto sa atong Dios sa kataposan nga adlaw, o niana nga adlaw nga kita pagadad-on aron mobarog sa iyang atubangan aron pagahukman, nga wala nato butangi og lama ang atong mga espada sa mga dugo sa atong kaigsoonan sukad nga siya mihatag sa iyang pulong kanato ug mihimo kanato nga limpyo pinaagi niini.\n\n16 Ug karon, akong kaigsoonan, kon ang atong kaigsoonan magtinguha sa paglaglag kanato, tan-awa, itago nato ang atong mga espada, oo, gani ilubong nato kini sa ilawom sa yuta, aron magpadayon ang kasinaw niini, isip usa ka pagpamatuod nga kita wala na gayod mogamit niini, sa kataposan nga adlaw; ug kon ang atong kaigsoonan molaglag kanato, tan-awa, kita moadto sa atong Dios ug maluwas.\n\n17 Ug karon nahitabo nga sa dihang natapos na ang hari sa pagsulti niini nga mga panultihon, ug ang tanang katawhan nagkatigom, gikuha nila ang ilang mga espada, ug ang tanang hinagiban nga gigamit sa pagpaagas sa dugo sa tawo, ug gilubong nila kini sa ilawom sa yuta.\n\n18 Ug gibuhat nila kini, tungod kay maoy ilang pagsabot nga usa ka pagpamatuod ngadto sa Dios, ug usab ngadto sa mga tawo, nga sila dili na gayod mogamit pag-usab og mga hinagiban sa pagpaagas sa dugo sa tawo; ug gibuhat nila kini, nga nagmatuod ug nagpakigsaad sa Dios, kay sa magpaagas sa dugo sa ilang kaigsoonan itugyan nila ang ilang kaugalingon nga mga kinabuhi; ug kay sa mokuha gikan sa usa ka igsoon nga lalaki sila mohatag kaniya; ug kay sa mogahin sa ilang mga adlaw sa katapolan sila motrabaho pag-ayo gamit ang ilang mga kamot.\n\n19 Ug sa ingon niana nasabtan nato nga, sa dihang kini nga mga Lamanita nadala sa pagtuo ug sa pagkasayod sa kamatuoran, nahimo silang lig-on, ug gani mag-antos bisan hangtod sa kamatayon kay sa makahimo og sala; ug sa ingon niana nasabtan nato nga gilubong nila ang ilang mga hinagiban sa kalinaw, o gilubong nila ang mga hinagiban sa gubat, alang sa kalinaw.\n\n20 Ug nahitabo nga ang ilang kaigsoonan, ang mga Lamanita, naghimo og mga pagpangandam alang sa gubat, ug misulong sa yuta sa Nephi sa katuyoan sa paglaglag sa hari, ug sa pagbutang og lain puli kaniya, ug usab sa paglaglag sa katawhan sa Anti-Nephi-Lehi gikan sa yuta.\n\n21 Karon sa dihang ang katawhan nakakita nga sila nagpadulong na batok kanila nanggawas sila aron sa pagsugat kanila, ug mihapa sa ilang mga kaugalingon sa yuta diha sa ilang atubangan, ug nagsugod sa pagtawag sa ngalan sa Ginoo; ug sa ingon niana anaa sila niini nga pagkabutang sa dihang ang mga Lamanita nagsugod sa pag-ataki kanila, ug nagsugod sa pagpamatay kanila pinaagi sa espada.\n\n22 Ug sa ingon niana nga walay gihimo nga bisan unsa nga pagsukol, nakapatay sila og usa ka libo ug lima kanila; ug nasayod kita nga sila bulahan, kay sila mipanaw na aron sa pagpuyo uban sa ilang Dios.\n\n23 Karon sa dihang ang mga Lamanita nakakita nga ang ilang kaigsoonan dili managan gikan sa ilang mga espada, ni sila manglikay paingon sa tuo o sa wala, apan sila mihigda ug magpakamatay, ug midayeg sa Dios bisan sa akto gayod sa kamatayon pinaagi sa espada—\n\n24 Karon sa dihang ang mga Lamanita nakakita niini mihunong sila sa pagpatay kanila; ug dihay daghan kansang mga kasingkasing naluoy tungod niadtong ilang kaigsoonan kinsa nangamatay pinaagi sa espada, kay sila naghinulsol sa mga butang nga ilang nabuhat.\n\n25 Ug nahitabo nga gipanglabay nila ang ilang mga hinagiban sa gubat, ug dili na sila mogamit niini pag-usab, kay gisakitan sila sa mga pagpatay nga ilang nabuhat; ug nagpaubos sila sama sa ilang kaigsoonan, misalig sa mga kaluoy kansang mga bukton gibakyaw aron sa pagpatay kanila.\n\n26 Ug nahitabo nga ang katawhan sa Dios nadugangan nianang adlawa og mas daghan pa kay niadtong gipamatay; ug kadtong gipamatay mga tawo nga matarong, busa kita walay katarongan nga magduhaduha nga sila naluwas.\n\n27 Ug walay usa ka tawong daotan taliwala kanila ang gipatay; apan dihay labaw pa sa usa ka libo ang nadala sa kahibalo sa kamatuoran; sa ingon niana nasabtan nato nga ang Ginoo molihok sa daghan nga paagi alang sa kaluwasan sa iyang katawhan.\n\n28 Karon ang labing daghan niadtong mga Lamanita nga mipatay sa daghan kaayo sa ilang kaigsoonan mga Amalekita ug mga Amulonita, ang labing daghan kanila mga sumusunod sa kapunongan sa mga Nehor.\n\n29 Karon, kadtong mipasakop sa katawhan sa Ginoo, walay usa nga mga Amalekita o mga Amulonita, o mga sumusunod sa kapunongan sa mga Nehor, apan tinuod sila nga mga kaliwat ni Laman ug ni Lemuel.\n\n30 Ug sa ingon niana yano natong masabtan, nga human ang usa ka katawhan malamdagi pinaagi sa Espiritu sa Dios, ug makaangkon og dakong kahibalo sa mga butang kalabot sa pagkamatarong, ug unya mahisalaag sa pagpakasala ug paglapas, mas molabaw pa sila ka tig-a, ug sa ingon niana ang ilang kahimtang mas labaw pa ka daotan kay sa wala pa sila masayod niining mga butanga.\n\n", "alma 25": "[center][font_size=26]Kapitulo 25[/font_size][/center]\n\n[i]Ang mapintas nga mga buhat sa mga Lamanita mikaylap—Ang kaliwat sa mga pari ni Noah nangamatay sumala sa panagna ni Abinadi—Daghan nga Lamanita ang nakabig ug miipon sa katawhan sa Anti-Nephi-Lehi—Mituo sila kang Kristo ug mituman sa balaod ni Moises. Mga 90–77 B.C.[/i]\n\n1 Ug tan-awa, karon nahitabo nga kadtong mga Lamanita nasuko pag-ayo tungod kay napatay nila ang ilang kaigsoonan; busa nanumpa sila nga manimalos sa mga Nephita; ug wala na sila mosulay sa pagpatay sa katawhan sa Anti-Nephi-Lehi niana nga panahon.\n\n2 Apan gidala nila ang ilang mga kasundalohan ug miadto lapas sa mga utlanan sa yuta sa Zarahemla ug misulong sa katawhan nga anaa sa yuta sa Ammonihah ug milaglag kanila.\n\n3 Ug human niana, sila adunay daghan nga panaggubat sa mga Nephita, diin sila giabog ug gipatay.\n\n4 Ug apil sa mga Lamanita nga gipamatay hapit ang tanan kaliwat ni Amulon ug sa iyang kaigsoonan, nga mga pari ni Noah, ug gipamatay sila pinaagi sa mga kamot sa mga Nephita;\n\n5 Ug ang nahibilin, nga nakalayas ngadto sa silangan sa kamingawan, ug nakailog sa gahom ug awtoridad sa mga Lamanita, misugo nga daghan sa mga Lamanita ang patyon pinaagi sa kalayo tungod sa ilang gituohan—\n\n6 Kay daghan kanila, human mag-antos sa dakong kapildihan ug daghan kaayo nga kasakit, misugod sa paghinumdom sa mga pulong nga gisangyaw kanila ni Aaron ug sa iyang kaigsoonan didto sa ilang yuta; busa nagsugod sila nga dili na motuo sa mga tradisyon sa ilang mga amahan, ug sa pagtuo sa Ginoo, ug nga siya mihatag og dakong gahom sa mga Nephita; ug tungod niini dihay daghan kanila nga nakabig didto sa kamingawan.\n\n7 Ug nahitabo nga kadtong mga magmamando nga nahibilin sa kaliwatan ni Amulon misugo nga sila pahamtangan og kamatayon, oo, kadtong tanan nga mituo niining mga butanga.\n\n8 Karon kini nga pagpamatay nakapasuko sa ilang daghan nga kaigsoonan; ug nagsugod ang panagbingkil didto sa kamingawan; ug ang mga Lamanita misugod sa pagpangita sa mga kaliwat ni Amulon ug sa iyang kaigsoonan ug misugod sa pagpamatay kanila; ug miikyas sila ngadto sa silangan nga bahin sa kamingawan.\n\n9 Ug tan-awa gipangita sila sa mga Lamanita hangtod niining adlawa. Sa ingon niana ang mga pulong ni Abinadi nahitabo, diin gisulti niya ang kabahin sa kaliwat sa mga pari nga misugo nga siya silotan sa kamatayon pinaagi sa kalayo.\n\n10 Kay siya miingon kanila: Unsa man ang inyong buhaton ngari kanako mao ang matang sa mga butang nga moabot.\n\n11 Ug karon si Abinadi mao ang unang nag-antos sa kamatayon pinaagi sa kalayo tungod sa iyang pagtuo sa Dios; karon kini mao ang iyang gipasabot, nga daghan ang mag-antos sa kamatayon pinaagi sa kalayo, sama sa iyang giantos.\n\n12 Ug miingon siya ngadto sa mga pari ni Noah nga ang ilang mga kaliwat mao ang makaingon nga daghan ang pahamtangan og kamatayon, sama sa nahitabo kaniya, ug nga sila pagakatagon sa bisan asa ug pagapatyon, sama sa usa ka karnero nga walay magbalantay nga abogon ug patyon pinaagi sa ihalas nga mga mananap; ug karon tan-awa, kini nga mga pulong napamatud-an, kay sila giabog sa mga Lamanita, ug gipangita sila, ug gibunalan sila.\n\n13 Ug nahitabo nga sa dihang nakita sa mga Lamanita nga dili sila makabuntog sa mga Nephita namalik sila pag-usab sa ilang kaugalingon nga yuta; ug daghan kanila ang miadto aron mopuyo sa yuta sa Ishmael ug sa yuta sa Nephi, ug miipon sa ilang mga kaugalingon sa katawhan sa Dios, kinsa mao ang katawhan sa Anti-Nephi-Lehi.\n\n14 Ug usab gilubong nila ang ilang mga hinagiban sa gubat, sumala sa gibuhat sa ilang kaigsoonan, ug nagsugod sila nga mahimong matarong nga katawhan; ug nagsubay sila sa mga pamaagi sa Ginoo, ug naningkamot sa pagtuman sa iyang mga sugo ug sa iyang mga balaod.\n\n15 Oo, ug nagtuman sila sa balaod ni Moises; kay kinahanglan nga motuman sila sa balaod ni Moises sa pagkakaron, kay wala pa matuman ang tanan. Apan bisan pa sa balaod ni Moises, nagpaabot sila sa pag-anhi ni Kristo, kay ilang giisip nga ang balaod ni Moises mao ang usa ka simbolo sa iyang pag-anhi, ug nagtuo nga kinahanglan silang motuman niadtong makita nga mga tulumanon hangtod sa panahon nga siya ipadayag ngadto kanila.\n\n16 Karon wala sila motuo nga ang kaluwasan miabot pinaagi sa balaod ni Moises; kondili ang balaod ni Moises nakatabang sa paglig-on sa ilang pagtuo kang Kristo; ug sa ingon niana ilang gibutang sa hunahuna ang paglaom pinaagi sa pagtuo, ngadto sa mahangtoron nga kaluwasan, misalig sa espiritu sa pagpanagna, nga naghisgot sa mga butang nga moabot.\n\n17 Ug karon tan-awa, si Ammon, ug si Aaron, ug si Omner, ug si Himni, ug ang ilang kaigsoonan naglipay sa hilabihan, tungod sa kalamposan nga ilang naangkon sa mga Lamanita, sa dihang ilang nakita nga ang Ginoo mitugyan ngadto kanila sumala sa ilang mga pag-ampo, ug nga siya usab nagmatuod sa iyang pulong ngadto kanila sa matag higayon.\n\n", "alma 26": "[center][font_size=26]Kapitulo 26[/font_size][/center]\n\n[i]Si Ammon naghimaya sa Ginoo—Ang matinud-anon lig-onon sa Ginoo ug hatagan og kahibalo—Pinaagi sa pagtuo ang mga tawo makadala og liboan ka kalag ngadto sa paghinulsol—Anaa sa Dios ang tanang gahom ug makatugkad sa tanang butang. Mga 90–77 B.C.[/i]\n\n1 Ug karon, mao kini ang mga pulong ni Ammon ngadto sa iyang kaigsoonan, nga nag-ingon: Akong mga igsoon ug akong kaigsoonan, tan-awa sultihan ko kamo, pagkadako sa rason nga kita magmaya; kay kita nagtuo ba nga sa dihang mibiya kita gikan sa yuta sa Zarahemla nga ang Dios mohatag kanato sa ingon ka dako nga mga panalangin?\n\n2 Ug karon, mangutana ko, unsa ka dako nga mga panalangin ang iyang gitugyan kanato? Makasulti ba kamo?\n\n3 Tan-awa, ako ang motubag alang kaninyo; kay ang atong kaigsoonan, ang mga Lamanita, didto sa kangitngit, oo, gani sa kinangitngitan nga bung-aw, apan tan-awa, pila kanila ang nadala aron makakita sa kahibulongan nga kahayag sa Dios! Ug mao kini ang panalangin nga gitugyan kanato, nga kita nahimong mga instrumento sa mga kamot sa Dios aron sa pagpahitabo niining dako nga buluhaton.\n\n4 Tan-awa, liboan kanila ang nagmaya, ug nadala ngadto sa panon sa Dios.\n\n5 Tan-awa, ang umahan hinog na, ug bulahan kamo, kay kamo migalab, ug miani uban sa inyong kusog, oo, sa tibuok adlaw kamo nagtrabaho; ug tan-awa ang gidaghanon sa inyong mga binugkos! Ug pagapundokon sila ngadto sa kamalig, aron dili sila mausik.\n\n6 Oo, dili sila makusokuso sa unos sa kataposan nga adlaw; oo, ni maharos sila sa mga alimpulos; apan kon ang unos moabot pagapundokon sila sa ilang dapit, nga ang unos dili makadulot kanila; oo, dili sila pagaabogon sa mapintas nga mga hangin bisan asa sila dad-on sa kaaway.\n\n7 Apan tan-awa, anaa sila sa mga kamot sa Ginoo sa pag-ani, ug sila iya; ug siya mobanhaw kanila sa kataposan nga adlaw.\n\n8 Bulahan ang ngalan sa atong Dios; mag-awit kita sa pagdayeg kaniya, oo, magpasalamat kita sa iyang balaan nga ngalan, kay nagabuhat siya sa pagkamatarong hangtod sa hangtod.\n\n9 Kay kon wala pa kita mobiya sa yuta sa Zarahemla, kining atong mga minahal nga hinigugma nga kaigsoonan, kinsa nagmahal kanato pag-ayo, gihasol pa unta gihapon sa kasilag batok kanato, oo, ug sila wala usab unta makaila sa Dios.\n\n10 Ug nahitabo nga sa dihang nasulti ni Ammon kini nga mga pulong, ang iyang igsoon nga lalaki nga si Aaron mibadlong kaniya, nga nag-ingon: Ammon, nahadlok ako nga ang imong kamaya mosangpot sa imong pagpanghambog.\n\n11 Apan si Ammon miingon kaniya: Wala ako manghambog sa akong kaugalingon nga kusog, ni sa akong kaugalingon nga kaalam; apan tan-awa, ang akong kamaya hingpit, oo, ang akong kasingkasing tugob sa kamaya, ug ako magmaya sa akong Dios.\n\n12 Oo, nasayod ako nga ako walay bili; kon mahitungod sa akong kusog huyang ako; busa dili ako manghambog sa akong kaugalingon, apan ipanghambog nako ang akong Dios, tungod kay sa iyang kusog makahimo ako sa tanang butang; oo, tan-awa, daghang kahibulongan nga milagro ang atong nabuhat niini nga yuta, tungod niana kita modayeg sa iyang ngalan sa kahangtoran.\n\n13 Tan-awa, pila ka libo sa atong kaigsoonan ang iyang gibadbaran gikan sa mga kasakit sa impyerno; ug gidala sila aron moawit sa matubsanon nga gugma, ug tungod kini sa gahom sa iyang pulong nga ania kanato, busa kita ba walay dakong rason nga maglipay?\n\n14 Oo, kita adunay rason sa pagdayeg kaniya sa kahangtoran, kay siya ang Labing Halangdon nga Dios, ug mibadbad sa atong kaigsoonan gikan sa mga kadena sa impyerno.\n\n15 Oo, giliyokan sila sa walay kataposang kangitngit ug kalaglagan; apan tan-awa, siya midala kanila sa iyang walay kataposan nga kahayag, oo, sa walay kataposan nga kaluwasan; ug giliyokan sila sa iyang dili hitupngan nga gasa sa paghigugma; oo, ug nahimo kita nga mga instrumento sa iyang mga kamot sa pagbuhat niining mahinungdanon ug kahibulongan nga buhat.\n\n16 Busa, maghimaya, kita oo, maghimaya kita sa Ginoo; oo, magmaya kita, kay ang atong kamaya hingpit; oo, dayegon nato ang atong Dios sa kahangtoran. Tan-awa, kinsa ang makahimaya pag-ayo sa Ginoo? Oo, kinsa ang makasulti pag-ayo sa iyang dakong gahom, ug sa iyang kaluoy, ug sa iyang pagkamainantoson sa katawhan? Tan-awa, sultihan ko kamo, dili ako makasulti sa labing gamay nga bahin sa akong gibati.\n\n17 Kinsa kaha ang nagtuo nga ang atong Dios magmaluluy-on kaayo nga miluwas kanato gikan sa atong makahahadlok, makasasala, ug mahugaw nga kahimtang?\n\n18 Tan-awa, kita nanglakaw bisan sa kasuko, sa grabe nga mga pagpanghulga sa paglaglag sa iyang simbahan.\n\n19 O unya, nganong wala man niya kita itugyan ngadto sa makahahadlok nga kalaglagan, oo, nganong wala man niya itugot nga ang espada sa iyang hustisya ipahamtang kanato, ug mohatod kanato ngadto sa hangtod sa hangtod nga kawalay paglaom?\n\n20 O, akong kalag, sama kini og hapit na, mobiya sa maong hunahuna. Tan-awa, wala siya mogamit sa iyang hustisya kanato, apan sa iyang dako nga kaluoy miluwas kanato gikan nianang walay kataposan nga bung-aw sa kamatayon ug pagkauyamot, gani ngadto sa kaluwasan sa atong mga kalag.\n\n21 Ug karon tan-awa, akong kaigsoonan, unsang kinaiyanhon nga tawo ang nasayod niini nga mga butang? Sultihan ko kamo, walay usa nga nasayod niini nga mga butang, gawas sa mahinulsolon.\n\n22 Oo, siya nga naghinulsol ug nagpakita og pagtuo, ug nagpasiugda og maayong mga buhat, ug nag-ampo kanunay sa walay paghunong—ngadto kaniya kini ihatag aron masayod sa mga misteryo sa Dios; oo, ngadto kaniya kini ihatag aron mapadayag ang mga butang nga wala pa gayod ikapadayag; oo, ug ngadto kaniya kini ihatag aron sa pagdala og kaliboan ka kalag sa paghinulsol, gani sama nga kini gihatag ngari kanato aron kini nga atong kaigsoonan madala ngadto sa paghinulsol.\n\n23 Karon nahinumdom ba kamo, akong mga igsoon, nga miingon kita sa atong kaigsoonan didto sa yuta sa Zarahemla nga, motungas kita sa yuta sa Nephi, aron mosangyaw ngadto sa atong kaigsoonan, nga mga Lamanita, ug nangatawa sila nga nagbugalbugal kanato?\n\n24 Kay miingon sila kanato: Nagtuo ba kamo nga inyong madala ang mga Lamanita ngadto sa kasayoran sa kamatuoran? Nagtuo ba kamo nga inyong makombinser ang mga Lamanita bahin sa kasaypanan sa mga tradisyon sa ilang mga amahan, isip mga tikig og liog nga katawhan sama kanila; kansang mga kasingkasing nahimuot sa pagpaagas og dugo; kansang mga adlaw gigahin sa labing bug-at nga kadaotan; kansang mga paagi mao ang mga paagi sa malapason gikan pa sa sinugdanan? Karon akong kaigsoonan, kamo nahinumdom nga mao kini ang ilang pinulongan.\n\n25 Ug dugang pa miingon sila: Gamiton nato ang mga hinagiban batok kanila, aron kita molaglag kanila ug ang ilang kadaotan mawala sa yuta, basin pa unya sila mobuntog kanato ug molaglag kanato.\n\n26 Apan tan-awa, akong hinigugma nga kaigsoonan, mianhi kita sa kamingawan dili sa tuyo nga laglagon ang atong kaigsoonan, apan sa tuyo nga basin atong maluwas ang pipila sa ilang mga kalag.\n\n27 Karon sa dihang nagsubo ang atong mga kasingkasing, ug hapit na unta kita mobiya, tan-awa, ang Ginoo mihupay kanato, ug miingon: Adtoa ninyo ang inyong kaigsoonan, ang mga Lamanita, ug antosa uban sa pailob ang inyong mga kasakit, ug ako mohatag kaninyo og kalamposan.\n\n28 Ug karon tan-awa, mianhi kita, ug nakig-uban kanila; ug nagmapailobon kita sa atong mga pag-antos, ug nag-antos kita sa matag kakulangan; oo, miadto kita sa matag balay, nagsalig sa mga kaluoy sa kalibotan—dili sa mga kaluoy sa kalibotan lamang apan sa mga kaluoy sa Dios.\n\n29 Ug misulod kita sa ilang mga balay ug mitudlo kanila, ug mitudlo kita kanila sa ilang mga kadalanan; oo, ug mitudlo kita kanila sa ilang mga bungtod; ug misulod usab kita sa ilang mga templo ug sa ilang mga sinagoga ug mitudlo kanila; ug kita gisalikway, ug gibiay-biay, ug gilud-an, ug gisagpa; ug gibato kita, ug gidakop ug gigapos sa malig-on nga mga pisi, ug gibalhog sa bilanggoan; ug pinaagi sa gahom ug kaalam sa Dios kita naluwas pag-usab.\n\n30 Ug nag-antos kita sa tanang matang sa mga kasakit, ug niining tanan, aron kita tingali mahimong paagi sa pagluwas sa pipila ka kalag; ug kita nagdahom nga ang atong kamaya mahingpit kon kita mahimong paagi sa pagluwas sa pipila ka tawo.\n\n31 Karon tan-awa, makatan-aw kita ug makakita sa mga bunga sa atong mga paghago; ug gamay lang ba sila? Sultihan ko kamo, Dili, daghan sila; oo, ug makasaksi kita sa ilang pagkatiunay, tungod sa ilang gugma sa ilang kaigsoonan ug usab kanato.\n\n32 Kay tan-awa, sila buot nga isakripisyo ang ilang kinabuhi kay sa mohunos sa kinabuhi sa ilang kaaway; ug gilubong nila ang ilang mga hinagiban sa gubat ilawom sa yuta, tungod sa ilang paghigugma sa ilang kaigsoonan.\n\n33 Ug karon tan-awa sultihan ko kamo, aduna pa bay labaw ka dako nga gugma sa tibuok yuta? Tan-awa, sultihan ko kamo, Wala, wala pa, bisan sa mga Nephita.\n\n34 Kay tan-awa, mogamit sila sa ilang hinagiban batok sa ilang kaigsoonan; dili sila motugot sa ilang mga kaugalingon nga patyon. Apan tan-awa unsa kadaghan ang mitugyan sa ilang kinabuhi; ug nasayod kita nga miadto na sila sa ilang Dios, tungod sa ilang gugma ug sa ilang pagdumot sa sala.\n\n35 Karon kita wala bay rason nga magmaya? Oo, sultihan ko kamo, wala pay mga tawo nga adunay dako nga rason nga magmaya sama kanato, sukad sa sinugdanan sa kalibotan; oo, ug ang akong kamaya, gani ngadto sa pagpanghambog sa akong Dios; kay anaa kaniya ang tanang gahom, tanang kaalam, ug tanang salabotan; natugkad niya ang tanan nga butang, ug siya usa ka maluluy-on nga Binuhat, gani ngadto sa kaluwasan, niadtong kinsa mohinulsol ug motuo sa iyang ngalan.\n\n36 Karon kon pagpanghambog man kini, niana nga paagi ako manghambog; kay kini mao ang akong kinabuhi ug ang akong kahayag, ang akong kamaya ug ang akong kaluwasan, ug ang akong katubsanan gikan sa walay kataposan nga pagkaalaot. Oo, bulahan ang ngalan sa akong Dios, nga mahunahunaon niini nga katawhan, kinsa mga sanga sa kahoy sa Israel, ug nawala gikan sa iyang lawas sa usa ka katingalahan nga yuta; oo, moingon ko nga, bulahan ang ngalan sa akong Dios, kinsa mahunahunaon kanato, nga naglatagaw sa usa ka katingalahan nga yuta.\n\n37 Karon akong kaigsoonan, atong makita nga ang Dios mahunahunaon sa matag katawhan, bisan asa man sila nga yuta; oo, siya nag-ihap sa iyang katawhan, ug ang iyang kasingkasing sa kaluoy anaa sa tibuok yuta. Karon mao kini ang akong kamaya, ug ang akong dako nga pagpasalamat; oo, ug mohatag ako og mga pasalamat sa akong Dios sa kahangtoran. Amen.\n\n", "alma 27": "[center][font_size=26]Kapitulo 27[/font_size][/center]\n\n[i]Ang Ginoo misugo kang Ammon sa pagpangulo sa katawhan sa Anti-Nephi-Lehi ngadto sa kahilwasan—Sa pagkakita kang Alma, ang kamaya ni Ammon nakapawala sa iyang kusog—Ang mga Nephita mihatag sa mga Anti-Nephi-Lehi sa yuta sa Jershon—Sila gitawag og ang katawhan ni Ammon. Mga 90–77 B.C.[/i]\n\n1 Karon nahitabo nga sa dihang kadtong mga Lamanita nga nakiggubat batok sa mga Nephita nakamatikod, human sa ilang daghan nga panglimbasog sa paglaglag kanila, kay kawang lamang ang pagtinguha sa ilang kalaglagan, namalik na usab sila ngadto sa yuta sa Nephi.\n\n2 Ug nahitabo nga ang mga Amalekita, tungod sa ilang kapildihan, nangasuko pag-ayo. Ug sa dihang nakita nila nga dili sila makapanimalos sa mga Nephita, misugod sila sa paghulhog sa katawhan nga masuko batok sa ilang kaigsoonan, ang katawhan sa Anti-Nephi-Lehi; busa misugod na usab sila sa paglaglag kanila.\n\n3 Karon kini nga katawhan nagdumili na usab sa paggamit sa ilang hinagiban, ug mosugot ra nga pamatyon sila sumala sa mga tinguha sa ilang mga kaaway.\n\n4 Karon sa dihang nakita ni Ammon ug sa iyang kaigsoonan kini nga buhat sa kalaglagan niadtong ilang gimahal pag-ayo, ug niadtong nagmahal pag-ayo kanila—kay sila giisip nga sama sa mga anghel nga gipadala gikan sa Dios aron pagluwas kanila gikan sa walay kataposan nga kalaglagan—busa, sa dihang nakita ni Ammon ug sa iyang kaigsoonan kining dako nga buhat sa kalaglagan, natandog sila uban ang kaluoy, ug miingon sila ngadto sa hari:\n\n5 Pundokon nato kini nga katawhan sa Ginoo, ug molugsong kita ngadto sa yuta sa Zarahemla sa atong kaigsoonan nga mga Nephita, ug molayas gikan sa mga kamot sa atong mga kaaway, aron dili kita malaglag.\n\n6 Apan ang hari miingon kanila: Tan-awa, ang mga Nephita molaglag kanamo, tungod sa daghan nga pagpamatay ug kasal-anan nga among nabuhat batok kanila.\n\n7 Ug si Ammon miingon: Molakaw ko ug mangutana sa Ginoo, ug kon moingon siya kanato, lugsong ngadto sa atong kaigsoonan, kamo moadto ba?\n\n8 Ug ang hari miingon kaniya: Oo, kon ang Ginoo moingon kanamo lakaw, kami molugsong ngadto sa atong kaigsoonan, ug magpaulipon kami kanila hangtod nga kami makaalim kanila sa daghan nga pagpamatay ug kasal-anan nga among nabuhat batok kanila.\n\n9 Apan si Ammon miingon kaniya: Supak sa balaod sa among kaigsoonan, nga gitukod sa akong amahan, nga adunay mga ulipon kanila; busa molugsong kita ug mosalig sa mga kaluoy sa atong kaigsoonan.\n\n10 Apan ang hari miingon kaniya: Pangutana sa Ginoo, ug kon moingon siya kanato nga lakaw, kita manglakaw; kay kondili mangamatay kita sa yuta.\n\n11 Ug nahitabo nga si Ammon milakaw ug nangutana sa Ginoo, ug ang Ginoo miingon kaniya:\n\n12 Ipagawas kini nga katawhan gikan niini nga yuta, aron dili sila mamatay; kay si Satanas miimpluwensya sa mga kasingkasing sa mga Amalekita, kinsa mihulhog sa mga Lamanita nga masuko batok sa ilang kaigsoonan sa pagpatay kanila; busa panggawas kamo gikan niini nga yuta; ug bulahan kini nga katawhan niini nga kaliwatan, kay ako manalipod kanila.\n\n13 Ug karon nahitabo nga si Ammon milakaw ug misulti sa hari sa tanang pulong nga gisulti sa Ginoo kaniya.\n\n14 Ug gipundok nila ang tanan nilang katawhan, oo, ang tanang katawhan sa Ginoo, ug mipundok sa ilang tanang pundok sa gagmayng kahayopan ug mga pundok sa dagkong kahayopan, ug mibiya gikan sa yuta, ug miabot sa kamingawan nga nagbahin sa yuta sa Nephi gikan sa yuta sa Zarahemla, ug miabot duol sa mga utlanan sa yuta.\n\n15 Ug nahitabo nga si Ammon miingon kanila: Tan-awa, ako ug ang akong kaigsoonan moadto sa yuta sa Zarahemla, ug kamo magpabilin dinhi hangtod sa among pagbalik; ug among susihon ang mga pagbati sa among kaigsoonan, kon uyon ba sila nga mosulod kamo sa ilang yuta.\n\n16 Ug nahitabo nga samtang si Ammon nagpaingon ngadto sa yuta, nasugatan niya ug sa iyang kaigsoonan si Alma, didto sa dapit nga gihisgotan; ug tan-awa, usa kini ka malipayon nga panagkita.\n\n17 Karon ang kamaya ni Ammon hilabihan ka dako nga mipuno kaniya; oo, hilabihan ang iyang kamaya sa iyang Dios, gani nawad-an siya sa iyang kusog; ug natumba siya pag-usab sa yuta.\n\n18 Karon dili ba kini naghingapin nga kamaya? Tan-awa, mao kini ang kamaya nga walay lain nga makadawat gawas sa matinud-anong maghinulsol ug mapainubsanon nga nagpangita sa kalipay.\n\n19 Karon ang kamaya ni Alma sa pagkakita sa iyang kaigsoonan tinuod gayod nga hilabihan, ug usab ang kamaya ni Aaron, ni Omner, ug ni Himni; apan tan-awa ang ilang kamaya wala molabaw sa ilang kusog.\n\n20 Ug karon nahitabo nga si Alma midala sa iyang kaigsoonan balik sa yuta sa Zarahemla; gani ngadto sa iyang kaugalingon nga balay. Ug nangadto sila ug gisultihan ang labaw nga maghuhukom sa tanang butang nga nahitabo kanila didto sa yuta sa Nephi, taliwala sa ilang kaigsoonan nga mga Lamanita.\n\n21 Ug nahitabo nga ang labaw nga maghuhukom mipadala og pahibalo sa tibuok yuta, nagtinguha sa tingog sa katawhan kabahin sa pagdawat sa ilang kaigsoonan, kinsa mao ang katawhan sa Anti-Nephi-Lehi.\n\n22 Ug nahitabo nga miabot ang tingog sa katawhan, nga nag-ingon: Tan-awa, atong ihatag ang yuta sa Jershon, nga anaa sa silangan nga daplin sa dagat, nga nagsumpay sa yuta sa Mabungahon, nga anaa sa habagatan sa yuta sa Mbungahon; ug kini nga yuta sa Jershon mao ang yuta nga atong ihatag sa atong kaigsoonan alang sa usa ka kabilin.\n\n23 Ug tan-awa, atong ibutang ang atong kasundalohan taliwala sa yuta sa Jershon ug sa yuta sa Nephi, aron mapanalipdan nato ang atong kaigsoonan sa yuta sa Jershon; ug buhaton nato kini alang sa atong kaigsoonan, tungod sa ilang kahadlok nga mogamit sa mga hinagiban batok sa ilang kaigsoonan basin pa unya makabuhat sila og sala; ug kining dako nilang kahadlok miabot tungod sa ilang hilabihan nga paghinulsol nga ilang nahimo, tungod sa ilang daghan nga mga pagpatay ug sa ilang makahahadlok nga pagkadaotan.\n\n24 Ug karon tan-awa, kini ang atong buhaton sa atong kaigsoonan, aron makapanunod sila sa yuta sa Jershon; ug bantayan nato sila gikan sa ilang mga kaaway uban sa atong kasundalohan, sa kasabotan nga mohatag sila kanato og bahin sa ilang kabtangan aron itabang kanato nga kita makaamuma sa atong kasundalohan.\n\n25 Karon, nahitabo nga sa dihang si Ammon nakadungog niini, mibalik siya ngadto sa katawhan sa Anti-Nephi-Lehi, ug si Alma usab miuban kaniya, ngadto sa kamingawan, diin sila mipabarog sa ilang mga tolda, ug mipahibalo kanila niining tanan nga butang. Ug si Alma usab misaysay kanila sa iyang pagkakabig, uban kang Ammon ug ni Aaron, ug sa iyang kaigsoonan.\n\n26 Ug nahitabo nga nakahatag kini og dakong kamaya kanila. Ug milugsong sila ngadto sa yuta sa Jershon, ug nanag-iya sa yuta sa Jershon; ug gitawag sila sa mga Nephita nga katawhan ni Ammon; busa nailhan sila sa mao nga ngalan sukad niana.\n\n27 Ug apil sila sa katawhan ni Nephi, ug usab giihap uban sa katawhan kinsa anaa sa simbahan sa Dios. Ug usab nailhan sila tungod sa ilang kadasig ngadto sa Dios, ug usab ngadto sa mga tawo; kay hingpit sila nga matinuoron ug matarong sa tanang butang; ug lig-on sila sa pagtuo kang Kristo, gani hangtod sa kataposan.\n\n28 Ug ilang giisip ang pagpaagas sa dugo sa ilang kaigsoonan uban ang dakong kasilag; ug dili na gayod sila madani pa sa paggamit sa ilang mga hinagiban batok sa ilang kaigsoonan; ug dili na gayod sila motan-aw sa kamatayon uban sa bisan gamay nga matang sa kahadlok, tungod sa ilang paglaom ug pagkasabot kang Kristo ug sa pagkabanhaw; busa, ang kamatayon ilang nabuntog tungod sa kadaogan ni Kristo niini.\n\n29 Busa, moantos sila sa kamatayon bisan sa labing grabe ug sakit nga paagi nga ipahamtang sa ilang kaigsoonan, sa dili pa sila mogamit og espada o sundang aron sa pagtigbas kanila.\n\n30 Ug sa ingon niana mga mahalaron sila ug pinalangga nga katawhan, pinalabi kaayo nga katawhan sa Ginoo.\n\n", "alma 28": "[center][font_size=26]Kapitulo 28[/font_size][/center]\n\n[i]Ang mga Lamanita nabuntog sa usa ka makalilisang nga panag-away—Napulo ka kaliboan ang nangamatay—Ang mga daotan gitugyan ngadto sa usa ka kahimtang sa walay kataposan nga kaalaotan; ang mga matarong makaangkon og walay kataposan nga kalipay. Mga 77–76 B.C.[/i]\n\n1 Ug karon nahitabo nga human ang katawhan ni Ammon mahiluna sa yuta sa Jershon, ug usa ka simbahan usab natukod sa yuta sa Jershon, ug ang kasundalohan sa mga Nephita gilibot sa yuta sa Jershon, oo, sa tanang utlanan libot sa yuta sa Zarahemla; tan-awa ang kasundalohan sa mga Lamanita misunod sa ilang kaigsoonan ngadto sa kamingawan.\n\n2 Ug tungod niini dihay makalilisang nga gubat; oo, gani usa ka gubat nga wala pa mahibaloi sukad sa tanang katawhan sa yuta gikan sa panahon sa pagbiya ni Lehi sa Jerusalem; oo, ug napulo ka kaliboan sa mga Lamanita ang gipamatay ug nagkatibulaag sa layo nga dapit.\n\n3 Oo, ug usab dihay makalilisang nga kamatay sa katawhan ni Nephi; bisan pa niana, ang mga Lamanita giabog ug nagkatibulaag, ug ang katawhan ni Nephi mibalik pag-usab sa ilang yuta.\n\n4 Ug karon mao kini ang panahon nga dihay labihan nga pagbangotan ug kagul-anan nga nadungog sa tibuok yuta, sa tanang katawhan ni Nephi—\n\n5 Oo, ang bakho sa mga biyuda nga nagbangotan alang sa ilang mga bana, ug usab sa mga amahan nga nagbangotan alang sa ilang mga anak nga lalaki, ug ang anak nga babaye alang sa igsoon nga lalaki, oo, sa igsoon nga lalaki alang sa amahan; ug sa ingon ang bakho sa pagbangotan nadungog taliwala kanilang tanan, nagbangotan alang sa ilang kaliwatan nga gipamatay.\n\n6 Ug karon sa pagkatinuod kini usa ka masulub-on nga adlaw; oo, usa ka panahon sa paghinuklog, ug usa ka panahon sa daghan nga pagpuasa ug pag-ampo.\n\n7 Ug sa ingon niana natapos ang ikanapulo ug lima nga tuig sa paghari sa mga maghuhukom sa katawhan ni Nephi;\n\n8 Ug mao kini ang asoy ni Ammon ug sa iyang kaigsoonan, ang ilang mga pagpanaw sa yuta sa Nephi, ang ilang mga pag-antos diha sa yuta, ang ilang mga kasubo, ug ang ilang mga kasakit, ug ang ilang dili matukib nga kamaya, ug ang pagdawat ug ang kasiguroan sa kaigsoonan didto sa yuta sa Jershon. Ug karon hinaot nga ang Ginoo, ang Manunubos sa tanang tawo, mopanalangin sa ilang mga kalag sa kahangtoran.\n\n9 Ug mao kini ang asoy sa mga gubat ug mga panagbingkil taliwala sa mga Nephita, ug usab ang mga gubat tali sa mga Nephita ug sa mga Lamanita; ug ang ikanapulo ug lima nga tuig sa paghari sa mga maghuhukom natapos.\n\n10 Ug gikan sa unang tuig hangtod sa ikanapulo ug lima nahitabo ang pagkalaglag sa daghang kaliboan nga kinabuhi; oo, nahitabo kini sa usa ka makahahadlok nga talan-awon sa pagpaagas sa dugo.\n\n11 Ug ang mga lawas sa daghang kaliboan gilubong sa yuta, samtang ang mga lawas sa daghang kaliboan nadunot nga nagtipun-og sa ibabaw sa yuta; oo, ug daghang kaliboan ang nagbangotan sa pagkawala sa ilang kaliwatan, tungod kay sila adunay katarongan nga mahadlok, sumala sa mga saad sa Ginoo, nga sila itugyan sa usa ka kahimtang sa walay kataposan nga kaalaotan.\n\n12 Samtang daghang kaliboan pa nga sa tinuod nagbangotan tungod sa pagkamatay sa ilang kaliwatan, sa gihapon nagmaya sila ug naghimaya sa paglaom, ug gani nasayod, sumala sa mga saad sa Ginoo, nga sila pagabanhawon aron mopuyo sa tuo nga kamot sa Dios, sa usa ka kahimtang sa walay kataposan nga kalipay.\n\n13 Ug sa ingon niana nasabtan nato ang pagkadako sa pagkawalay kaangayan sa tawo tungod sa sala ug kalapasan, ug ang gahom sa yawa, nga moabot pinaagi sa malipoton nga mga plano nga iyang gimugna aron sa paglaang sa mga kasingkasing sa mga tawo.\n\n14 Ug sa ingon niana nasabtan nato ang madasigong tawag sa kakugi sa mga tawo nga motrabaho sa mga ubasan sa Ginoo; ug sa ingon niana nasabtan nato ang dakong rason sa kasubo, ug usab sa pagmaya—kasubo tungod sa kamatayon ug kalaglagan sa mga tawo, ug kamaya tungod sa kahayag ni Kristo ngadto sa kinabuhi.\n\n", "alma 29": "[center][font_size=26]Kapitulo 29[/font_size][/center]\n\n[i]Si Alma nagtinguha sa pagsangyaw og paghinulsol sama sa kadasig sa usa ka anghel—Ang Ginoo mihatag og mga magtutudlo alang sa tanang nasod—Si Alma naghimaya sa mga buhat sa Ginoo ug sa kalamposan ni Ammon ug sa iyang kaigsoonan. Mga 76 B.C.[/i]\n\n1 O nga ako usa pa lang unta ka anghel, ug mangandoy sa akong kasingkasing, nga ako makalakaw ug makasulti gamit ang trumpeta sa Dios, sa tingog nga makapakurog sa yuta, ug mosinggit og paghinulsol sa tanang katawhan!\n\n2 Oo, akong isangyaw sa matag kalag, sama sa tingog sa dugdog, ang paghinulsol ug ang plano sa katubsanan, nga sila kinahanglan nga maghinulsol ug moduol sa atong Dios, aron wala nay dugang pa nga kasubo sa ibabaw sa tibuok yuta.\n\n3 Apan tan-awa, tawo ako, ug makasala sa akong gipangandoy; kay angay unta nga makontento ako sa mga butang nga gihatag sa Ginoo kanako.\n\n4 Dili angay nga akong daoton ang lig-ong balaod sa makiangayon nga Dios, kay nasayod ako nga siya mohatag sa mga tawo sumala sa ilang gitinguha, bisan sa kamatayon o sa kinabuhi; oo, nasayod ako nga mohatag siya sa mga tawo, oo, momando kanila og mga mando nga dili mausab, sumala sa ilang mga kabubut-on, alang sa kaluwasan man o sa kalaglagan.\n\n5 Oo, ug ako nasayod nga ang maayo ug daotan masinati sa tanang tawo; siya nga wala masayod sa maayo gikan sa daotan walay sala; apan siya nga nasayod sa maayo ug sa daotan, kaniya gihatag sumala sa iyang mga tinguha, kon siya ba magtinguha og maayo o daotan, kinabuhi o kamatayon, kamaya o pagbasol sa tanlag.\n\n6 Karon, tungod kay ako nasayod niining mga butanga, nganong ako magtinguha pa og dugang kay sa paghimo sa buluhaton diin ako gitawag?\n\n7 Nganong magtinguha man ako usa unta ka anghel, aron makasulti ako sa tanang lumulupyo sa yuta?\n\n8 Kay tan-awa, ang Ginoo mitugot sa tanang kanasoran, sa ilang kaugalingon nga nasod ug pinulongan, sa pagtudlo sa iyang pulong, oo, sa kaalam, ang tanan nga iyang nakita nga angay nilang mabatonan; busa aron nasabtan nato nga ang Ginoo nagtambag pinaagi sa kaalam, sumala niana nga makiangayon ug tinuod.\n\n9 Ako nasayod nianang gisugo sa Ginoo kanako, ug ako naghimaya niini. Wala ako maghimaya sa akong kaugalingon, apan naghimaya ako nianang gisugo sa Ginoo kanako; oo, ug kini mao ang akong himaya, nga unta mahimo ako nga instrumento sa mga kamot sa Dios aron sa pagdala sa pipila ka kalag ngadto sa paghinulsol; ug mao kini ang akong kamaya.\n\n10 Ug tan-awa, kon makita nako ang kadaghanan sa akong kaigsoonan nga matinud-anong naghinulsol, ug moduol sa Ginoo nga ilang Dios, niana ang akong kalag mapuno sa kamaya; dayon mahinumdom ako unsa ang nahimo sa Ginoo alang kanako, oo, gani nga siya mipatalinghog sa akong pag-ampo; oo, niana ako mahinumdom sa iyang maluluy-on nga kamot nga iyang gitunol kanako.\n\n11 Oo, ug nahinumdom usab ako sa pagkabihag sa akong mga amahan; kay sa pagkatinuod nasayod ako nga ang Ginoo miluwas kanila gikan sa pagkaulipon, ug pinaagi niini mitukod sa iyang simbahan; oo, ang Ginoong Dios, ang Dios ni Abraham, ang Dios ni Isaac, ug ang Dios ni Jacob, miluwas kanila gikan sa pagkaulipon.\n\n12 Oo, sa kanunay nahinumdom ako sa pagkabihag sa akong mga amahan; ug kana nga mao gihapon nga Dios kinsa miluwas kanila gikan sa mga kamot sa mga Ehiptohanon nga miluwas kanila gikan sa pagkaulipon.\n\n13 Oo, ug kanang mao gihapon nga Dios mitukod sa iyang simbahan taliwala kanila; oo, ug kanang mao gihapon nga Dios mitawag kanako pinaagi sa balaan nga pangatungdanan, sa pagsangyaw sa pulong ngadto niini nga katawhan, ug mihatag kanako og dakong kalamposan, diin ang akong kamaya mahingpit.\n\n14 Apan wala ako malipay sa akong kalamposan lamang, apan ang akong kamaya mas nahingpit tungod sa kalamposan sa akong kaigsoonan, kinsa mitungas ngadto sa yuta sa Nephi.\n\n15 Tan-awa, nagtrabaho sila pag-ayo, ug nagdala og daghan nga bunga; ug pagkadako sa ilang mahimong ganti!\n\n16 Karon, kon ako maghunahuna sa kalamposan niining akong kaigsoonan ang akong kalag pagabayawon, gani ngadto sa pagkabulag niini gikan sa lawas, sa ingon niini, hilabihan ka dako ang akong kamaya.\n\n17 Ug karon hinaot nga ang Dios motugot niining, akong kaigsoonan, nga sila molingkod sa gingharian sa Dios; oo, ug usab kadtong tanan nga bunga sa ilang mga pagtrabaho nga dili na sila mobiya, apan nga sila modayeg kaniya sa kahangtoran. Ug hinaot nga ang Dios motugot nga mahimo kini sumala sa akong mga pulong, gani sama sa akong gipamulong. Amen.\n\n", "alma 30": "[center][font_size=26]Kapitulo 30[/font_size][/center]\n\n[i]Si Korihor, ang anti-Kristo, mibiay-biay ni Kristo, sa Pag-ula, ug sa espiritu sa panagna—Siya nagtudlo nga walay Dios, walay pagkapukan sa tawo, walay silot alang sa sala, ug walay Kristo—Si Alma nagpamatuod nga si Kristo moabot ug nga ang tanang butang nagpasabot nga adunay usa ka Dios—Si Korihor nangayo og timailhan ug naamang—Ang yawa nagpakita ni Korihor ingon nga usa ka anghel ug mitudlo kaniya unsa ang isulti—Si Korihor gitunob-tunoban ug namatay. Mga 76–74 B.C.[/i]\n\n1 Tan-awa, karon nahitabo nga human ang katawhan ni Ammon mapahiluna sa yuta sa Jershon, oo, ug usab human maabog ang mga Lamanita gikan sa yuta, ug ang ilang mga patay gilubong sa katawhan sa yuta—\n\n2 Karon ang ilang mga patay wala maihap tungod sa hilabihan ka daghan niini; ni ang mga patay sa mga Nephita naihap—apan nahitabo nga human sila makalubong sa ilang mga patay, ug usab human sa mga adlaw sa pagpuasa, ug pagbangotan, ug pag-ampo, (ug kini sa ikanapulo ug unom nga tuig sa paghari sa mga maghuhukom sa katawhan ni Nephi) dihay nagsugod nga padayong kalinaw sa tibuok yuta.\n\n3 Oo, ug ang katawhan naningkamot sa pagtuman sa mga sugo sa Ginoo; ug sila higpit nga nagsunod sa mga ordinansa sa Dios, sumala sa balaod ni Moises; kay gitudloan sila sa pagsunod sa balaod ni Moises hangtod nga kini matuman.\n\n4 Ug sa ingon niana walay kasamok ang katawhan sa tibuok nga ikanapulo ug unom nga tuig sa paghari sa mga maghuhukom sa katawhan ni Nephi.\n\n5 Ug nahitabo nga sa pagsugod sa ikanapulo ug pito nga tuig sa paghari sa mga maghuhukom, dihay padayon nga kalinaw.\n\n6 Apan nahitabo nga sa ulahing bahin sa ikanapulo ug pito nga tuig, dihay miabot nga usa ka tawo sa yuta sa Zarahemla, ug siya Anti-Kristo, kay misugod siya sa pagsangyaw sa katawhan batok sa mga panagna nga gipamulong sa mga propeta, kabahin sa pag-anhi ni Kristo.\n\n7 Karon walay balaod batok sa tinuohan sa usa ka tawo; kay higpit kining nahisupak sa mga sugo sa Dios nga adunay usa ka balaod nga ang mga tawo tagdon sa dili patas nga kahimtang.\n\n8 Kay sa ingon niana nag-ingon ang kasulatan: Pagpili kamo karong adlawa, kon kinsay inyong alagaran.\n\n9 Karon kon ang usa ka tawo nagtinguha sa pag-alagad sa Dios, kahigayonan niya kini; o kaha, kon mituo siya sa Dios kahigayonan niya kini sa pag-alagad kaniya; apan kon wala siya motuo kaniya walay balaod nga mosilot kaniya.\n\n10 Apan kon siya mopatay silotan siya hangtod mamatay; ug kon siya manulis silotan usab siya; ug kon siya mangawat silotan usab siya; ug kon siya manapaw silotan usab siya; oo, tungod niining tanan nga pagkadaotan sila silotan.\n\n11 Kay dihay usa ka balaod nga ang mga tawo pagahukman sumala sa ilang mga krimen. Bisan pa niana, walay balaod batok sa tinuohan sa usa ka tawo; busa, ang usa ka tawo masilotan lamang tungod sa mga krimen nga iyang nahimo; busa ang tanang tawo anaa sa patas nga mga kahimtang.\n\n12 Ug kini nga Anti-Kristo, kansang ngalan mao si Korihor, (ug ang balaod dili makapugong kaniya) misugod sa pagsangyaw ngadto sa katawhan nga wala kinahanglana nga dunay Kristo. Ug niining paagiha siya misangyaw, nga nag-ingon:\n\n13 O kamong mga ginapos sa binuang ug kawang nga paglaom, nganong kamo nagyugo sa inyong kaugalingon sa ingon niana nga binuang nga mga butang? Nganong nagpaabot kamo og usa ka Kristo? Kay walay tawo nga nasayod sa bisan unsa nga moabot.\n\n14 Tan-awa, kining mga butanga nga gitawag ninyo og mga panagna, nga inyong giingon nga gihatag pinaagi sa balaang mga propeta, tan-awa, binuang kini nga mga tradisyon sa inyong mga amahan.\n\n15 Giunsa ninyo pagkasayod nga tinuod kini? Tan-awa, dili kamo makahibalo sa mga butang nga dili ninyo makita; busa dili kamo makahibalo nga adunay usa ka Kristo.\n\n16 Kamo naglantaw ug nag-ingon nga kamo nakakita og kapasayloan sa inyong mga sala. Apan tan-awa, epekto kini sa binuang nga hunahuna; ug kini nga pagsalimoang sa inyong mga hunahuna miabot tungod sa mga tradisyon sa inyong mga amahan, nga midala kaninyo sa pagtuo sa mga butang nga dili tinuod.\n\n17 Ug daghan pang ingon niana nga butang ang iyang gisulti kanila, nag-ingon kanila nga walay pag-ula nga gihimo alang sa mga sala sa mga tawo, apan ang matag tawo makasinati niini nga kinabuhi sumala sa iyang pagdumala sa linalang; busa ang matag tawo mouswag sumala sa iyang kinaadman, ug nga ang matag tawo modaog sumala sa iyang kusog; ug nga bisan unsa ang buhaton sa tawo dili krimen.\n\n18 Ug sa ingon niana siya misangyaw ngadto kanila, naglingla sa mga kasingkasing sa kadaghanan, hinungdan nga nahimo silang mga garboso sa ilang pagkadaotan, oo, naglingla sa daghang kababayen-an, ug kalalakin-an, sa pagbuhat og mga malaw-ay—nag-ingon kanila nga kon ang usa ka tawo mamatay, mao na kana ang kataposan.\n\n19 Karon kini nga tawo miadto usab sa yuta sa Jershon, aron sa pagsangyaw niini nga mga butang sa katawhan ni Ammon, kinsa sa makausa katawhan sa mga Lamanita.\n\n20 Apan tan-awa sila labaw pa nga maalamon kay sa kadaghanan sa mga Nephita; kay sila midakop kaniya, ug migapos kaniya, ug midala kaniya sa atubangan ni Ammon, kinsa usa ka labaw nga pari niana nga katawhan.\n\n21 Ug nahitabo nga misugo siya nga siya dad-on pagawas sa yuta. Ug miadto siya sa yuta sa Gideon, ug nagsugod usab sa pagsangyaw ngadto kanila; ug dinhi wala siya makaangkon og daghang kalamposan, kay gidakop siya ug gigapos ug gidala sa atubangan sa labaw nga pari, ug usab sa labaw nga maghuhukom sa yuta.\n\n22 Ug nahitabo nga ang labaw nga pari miingon kaniya: Nganong naglibot ka sa pagtuis sa mga pamaagi sa Ginoo? Nganong ikaw nagtudlo niini nga katawhan nga walay Kristo, sa pagsumpo sa ilang mga pagmaya? Nganong namulong ikaw batok sa tanan nga panagna sa balaan nga mga propeta?\n\n23 Karon ang ngalan sa labaw nga pari mao si Giddonah. Ug si Korihor miingon kaniya: Tungod kay ako wala magtudlo sa binoang nga mga tradisyon sa inyong mga amahan, ug tungod kay ako wala magtudlo niini nga katawhan sa paggapos sa ilang mga kaugalingon ubos sa binoang nga mga ordinansa ug mga binuhatan nga gipahimutang sa karaang mga pari, aron sa pagpahimulos sa gahom ug awtoridad diha kanila, aron magpabilin sila sa pagka-ignorante, aron dili sila magpasigarbo, apan magpaubos sumala sa inyong mga pulong.\n\n24 Nag-ingon kamo nga kini nga katawhan gawasnon nga katawhan. Tan-awa, moingon ko nga sila anaa sa pagkaulipon. Nag-ingon kamo nga kadtong karaang mga panagna tinuod. Tan-awa, moingon ko nga kamo wala masayod nga kini tinuod.\n\n25 Nag-ingon kamo nga kini nga katawhan usa ka masalaypon ug makasasala nga katawhan, tungod sa kalapasan sa usa ka ginikanan. Tan-awa, moingon ko nga ang usa ka bata dili masalaypon tungod sa mga ginikanan niini.\n\n26 Ug usab nag-ingon kamo nga si Kristo moabot. Apan tan-awa, moingon ko nga wala kamo masayod nga adunay Kristo. Ug usab nag-ingon kamo nga siya pagapatyon alang sa mga sala sa kalibotan—\n\n27 Ug sa ingon niana inyong gidani kini nga katawhan sunod sa binoang nga mga tradisyon sa inyong mga amahan, ug sumala sa kaugalingon ninyong mga tinguha; ug kamo miulipon kanila, ingon nga kini anaa sa pagkaulipon, aron mapatagbaw ninyo ang inyong mga kaugalingon sa mga kahago sa ilang mga kamot, nga sila dili mangahas sa pagtan-aw dala ang kaisog, ug nga aron sila dili mangahas sa paggamit sa ilang mga katungod ug mga kahigayonan.\n\n28 Oo, wala sila mangahas sa paggamit nianang unsay anaa kanila basin pa unya ilang masilo ang ilang mga pari, kinsa miyugo kanila sumala sa ilang mga tinguha, ug mipatuo kanila, pinaagi sa ilang mga tradisyon ug sa ilang mga damgo ug sa ilang mga kaluho ug sa ilang mga panan-awon ug sa ilang tinumotumo nga mga misteryo, nga sila, kon dili sila mobuhat sigon sa ilang mga imando, mopasilo sa binuhat nga wala mailhi, nga ilang giingon nga mao ang Dios—usa ka binuhat kinsa wala pa gayod makita o mailhi, sukad pa kaniadto ni sa umaabot.\n\n29 Karon sa dihang ang labaw nga pari ug labaw nga maghuhukom nakakita sa katig-a sa iyang kasingkasing, oo, sa dihang ilang nakita nga gani namiaybiay siya batok sa Dios, wala sila motubag og bisan unsa sa iyang mga pulong; apan sila misugo nga siya gaposon; ug sila mitugyan kaniya ngadto sa mga kamot sa mga opisyal, ug mipadala kaniya ngadto sa yuta sa Zarahemla, nga siya dad-on sa atubangan ni Alma, ug sa labaw nga maghuhukom nga mao ang gobernador sa tibuok yuta.\n\n30 Ug nahitabo nga sa dihang gidala siya sa atubangan ni Alma ug sa labaw nga maghuhukom, mipadayon siya sa sama nga paagi sama sa iyang gibuhat didto sa yuta sa Gideon; oo, gipadayon niya ang pagpanamastamas.\n\n31 Ug siya mibarog sa pagsulti sa hilabihan ka lanog nga mga pulong sa atubangan ni Alma, ug mibiaybiay batok sa mga pari ug sa mga magtutudlo, mipasangil kanila nga midani sa katawhan sunod sa mga binuang nga mga tradisyon sa ilang mga amahan, tungod lamang sa pagpatagbaw sa mga kahago sa katawhan.\n\n32 Karon si Alma miingon kaniya: Ikaw nasayod nga kami wala magpatagbaw sa among mga kaugalingon sa pagpatrabaho niini nga katawhan; kay tan-awa ako gani nagtrabaho gikan sa pagsugod sa paghari sa mga maghuhukom hangtod karon, gamit ang kaugalingon nakong mga kamot alang sa akong panginabuhi, bisan pa sa akong daghan nga mga pagpanaw libot sa yuta aron sa pagpamahayag sa pulong sa Dios ngadto sa akong katawhan.\n\n33 Ug bisan pa sa daghan nga paghago nga akong nahimo sa simbahan, wala gayod ako makadawat og bisan usa ka senine sa akong pagtrabaho; ni bisan kinsa sa akong kaigsoonan, gawas kon anaa sa hukmanan; ug kami nakadawat lamang sumala sa balaod alang sa among panahon.\n\n34 Ug karon, kon kami wala makadawat og bisan unsa sa among mga pagtrabaho sa simbahan, unsa ang among makuha sa pagtrabaho sa simbahan gawas sa pagpahayag sa kamatuoran, aron makaangkon kami og kalipay sa kamaya sa among kaigsoonan?\n\n35 Busa nganong ikaw miingon nga kami nagsangyaw niini nga katawhan aron makadawat og suweldo, nga ikaw, sa imong kaugalingon, nasayod man nga kami walay gidawat nga suweldo? Ug karon, motuo ba ikaw nga kami naglimbong niini nga katawhan, nga nakahimo og hilabihan nga kamaya sa ilang mga kasingkasing?\n\n36 Ug si Korihor mitubag kaniya, Oo.\n\n37 Ug unya si Alma miingon kaniya: Motuo ba ikaw nga adunay Dios?\n\n38 Ug siya mitubag, Dili.\n\n39 Karon si Alma miingon kaniya: Molimod ba ikaw pag-usab nga adunay Dios, ug usab molimod ni Kristo? Kay tan-awa, sultihan ko ikaw, nga ako nasayod nga adunay Dios, ug usab nga si Kristo moanhi.\n\n40 Ug karon unsa ang imong ebidensya nga walay Dios, o nga si Kristo dili moanhi? Sultihan ko ikaw nga walay ebidensya, gawas sa imong pulong lamang.\n\n41 Apan, tan-awa, ako aduna sa tanan nga butang isip usa ka pagpamatuod nga kining mga butanga tinuod; ug ikaw usab adunay pagpamatuod niining tanan nga butang nga kini tinuod; ug ilimod mo ba kini? Motuo ba ikaw nga kining mga butanga tinuod?\n\n42 Tan-awa, nasayod ako nga ikaw mituo, apan gipuy-an ikaw og bakakon nga espiritu, ug imong gisalikway ang Espiritu sa Dios aron kini walay luna diha kanimo; apan ang yawa adunay gahom nga mipatigbabaw kanimo, ug siya midala kanimo bisan asa, nagbuhat og mga paagi nga iyang malaglag ang mga anak sa Dios.\n\n43 Ug karon si Korihor misulti kang Alma: Kon pakit-on ko nimo og usa ka timailhan, aron makombinser ako nga adunay Dios, oo, ipakita kanako nga siya adunay gahom, ug dayon ako makombinser sa kamatuoran sa imong mga pulong.\n\n44 Apan si Alma miingon kaniya: Ikaw aduna nay igong mga timailhan; sulayan ba nimo ang imong Dios? Moingon ba ikaw nga, Pakit-a ko og timailhan, bisan ikaw aduna nay pagpamatuod sa tanan niini nga imong kaigsoonan, ug usab sa tanang balaan nga propeta? Ang mga kasulatan gihikyad sa imong atubangan, oo, ug ang tanan nga butang nagpakita nga adunay Dios; oo, bisan ang yuta, ug ang tanan nga butang nga anaa sa ibabaw niini, oo, ug ang paglihok niini, oo, ug usab ang tanang planeta nga naglihok sa ilang naandan nga paagi nagsaksi nga adunay Makagagahom nga Tiglalang.\n\n45 Ug bisan pa ikaw milibot, sa paglingla sa mga kasingkasing niini nga katawhan, nga nagpamatuod kanila nga walay Dios? Ug bisan pa molimod ba ikaw batok sa tanan niini nga saksi? Ug miingon siya: Oo, ako molimod, gawas kon pakit-on ko nimo og timailhan.\n\n46 Ug karon nahitabo nga si Alma miingon kaniya: Tan-awa, naguol ako tungod sa katig-a sa imong kasingkasing, oo, nga ikaw mosalikway gihapon sa espiritu sa kamatuoran, aron ang imong kalag malaglag.\n\n47 Apan tan-awa, mas maayo pa nga ang imong kalag ang malaglag kay sa ikaw ang mahimong paagi sa pagdala sa daghang kalag ngadto sa kalaglagan, pinaagi sa imong pagpamakak ug pinaagi sa imong mga pulong sa pag-ulog-ulog; busa kon ikaw molimod pag-usab, tan-awa ang Dios mohampak kanimo, nga ikaw maamang, nga dili na nimo mabuka ang imong ba-ba bisan kanus-a, aron dili na nimo malimbongan kini nga katawhan.\n\n48 Karon si Korihor miingon kaniya: Dili ko molimod sa pagkaadunay usa ka Dios, apan dili ko motuo nga adunay Dios; ug moingon usab ako, nga ikaw wala masayod nga adunay Dios; ug gawas kon ikaw mopakita kanako og timailhan, ako dili motuo.\n\n49 Karon si Alma miingon kaniya: Kini mao ang akong ihatag kanimo nga timailhan, nga ikaw mahimong amang, sumala sa akong mga pulong; ug ako moingon, nga sa ngalan sa Dios, ikaw maamang, nga ikaw dili na makasulti.\n\n50 Karon sa dihang si Alma misulti niini nga mga pulong, si Korihor naamang, nga siya dili na makasulti, sumala sa mga pulong ni Alma.\n\n51 Ug karon sa dihang ang labaw nga maghuhukom nakakita niini, gituy-od niya ang iyang kamot ug misulat kang Korihor, nga nag-ingon: nakombinser na ba ikaw sa gahom sa Dios? Kinsa ang gitinguha nimo nga pakitaan ni Alma sa iyang timailhan? Buot ba ikaw nga siya mosakit sa uban, aron sa pagpakita kanimo sa timailhan? Tan-awa, gipakita na niya kanimo ang timailhan; ug karon ikaw ba makiglalis pa?\n\n52 Ug si Korihor mituyhad sa iyang kamot ug misulat, nga nag-ingon: Nasayod ako nga ako naamang, kay dili na ko makasulti; ug nasayod ako nga walay lain gawas sa gahom sa Dios ang makahimo niini kanako; oo, ug ako sa kanunay nasayod nga adunay Dios.\n\n53 Apan tan-awa, ang yawa milimbong kanako; kay siya nagpakita ngari kanako sa dagway sa usa ka anghel, ug miingon kanako: Lakaw ug kuhaa pagbalik kini nga katawhan, kay silang tanan nahisalaag sa pagsunod sa wala mailhi nga Dios. Ug miingon siya kanako: Walay Dios; oo, ug siya ang mitudlo kanako niana nga akong isulti. Ug akong gitudlo ang iyang mga pulong; ug gitudlo ko kini tungod kay nakapahimuot kini sa kalibotanon nga hunahuna; ug kini akong gitudlo, gani hangtod nga nakahimo ako og daghang kalamposan, hangtod nga ako sa pagkatinuod mituo nga kini tinuod; ug tungod niini nga hinungdan mibatok ako sa kamatuoran, gani hangtod nga akong nadala kining dako nga tunglo ngari kanako.\n\n54 Karon sa dihang nasulti na niya kini, mihangyo siya nga si Alma mag-ampo sa Dios, nga unta ang tunglo tangtangon gikan kaniya.\n\n55 Apan si Alma miingon kaniya: Kon kini nga tunglo tangtangon gikan kanimo sublion na usab unya nimo ang paglingla sa mga kasingkasing niini nga katawhan; busa, magpabilin kini diha kanimo sumala sa kabubut-on sa Ginoo.\n\n56 Ug nahitabo nga ang tunglo wala tangtanga gikan kang Korihor; apan siya gisalikway, ug nagsuroy-suroy gikan sa usa ka balay ngadto sa laing balay sa pagpangayo og iyang makaon.\n\n57 Karon ang kahibalo sa unsay nahitabo kang Korihor namantala dihadiha dayon sa tibuok yuta; oo, ang pahibalo gipadala pinaagi sa labaw nga maghuhukom sa tanang katawhan diha sa yuta, nagpahayag ngadto niadtong mituo sa mga pulong ni Korihor, nga sila kinahanglan maghinulsol dayon, basin pa unya og ang sama nga mga paghukom moabot kanila.\n\n58 Ug nahitabo nga silang tanan nakombinser sa pagkadaotan ni Korihor; busa silang tanan nakabig pag-usab ngadto sa Ginoo; ug kini ang mitapos sa pagkadaotan subay sa pamaagi ni Korihor. Ug si Korihor nagsuroy-suroy gikan sa usa ka balay ngadto sa laing balay, sa pagpangayo og makaon alang sa iyang kabuhian.\n\n59 Ug nahitabo nga samtang naglakaw siya taliwala sa katawhan, oo, taliwala sa katawhan kinsa mibulag sa ilang mga kaugalingon gikan sa mga Nephita ug mitawag sa ilang mga kaugalingon nga mga Zoramita; nga gipangulohan sa usa ka tawo kansang ngalan mao si Zoram—ug samtang siya naglakaw taliwala kanila, tan-awa, gidasmagan siya ug gitunob-tunoban, gani hangtod nga siya namatay.\n\n60 Ug sa ingon niana makita nato ang kataposan kaniya kinsa motuis sa mga paagi sa Ginoo; ug sa ingon niana makita nato nga ang yawa dili mosuporta sa iyang mga anak sa kataposang adlaw, apan dihadiha moguroy kanila ngadto sa impyerno.\n\n", "alma 31": "[center][font_size=26]Kapitulo 31[/font_size][/center]\n\n[i]Si Alma nangulo og usa ka misyon sa pagpabalik niadtong hingpit nga mibiya sa kamatuoran nga mga Zoramita—Ang mga Zoramita milimod kang Kristo, mituo sa sayop nga konsepto sa pagpili, ug misimba gamit ang balikbalik nga giandam nga mga pag-ampo—Ang mga misyonaryo napuno sa Balaang Espiritu—Ang ilang mga kasakit nabuntog tungod sa kamaya kang Kristo. Mga 74 B.C.[/i]\n\n1 Karon nahitabo nga human sa kamatayon ni Korihor, si Alma kay nakadawat og mga balita nga ang mga Zoramita mituis sa mga paagi sa Ginoo, ug nga si Zoram, nga ilang pangulo, miagni sa mga kasingkasing sa katawhan sa pagyukbo sa amang nga mga dios-dios, ang iyang kasingkasing nagsugod na usab sa pagsakit tungod sa pagkadaotan sa katawhan.\n\n2 Kay kini ang hinungdan sa dako nga kasubo ni Alma nga masayod sa pagkadaotan taliwala sa iyang katawhan; busa ang iyang kasingkasing nagsubo sa hilabihan tungod sa pagbulag sa mga Zoramita gikan sa mga Nephita.\n\n3 Karon ang mga Zoramita nagpundok sa ilang mga kaugalingon sa yuta nga ilang gitawag og Antionum, nga anaa sa silangan sa yuta sa Zarahemla, nga nahimutang hapit duol sa utlanan sa baybayon, nga anaa sa habagatan sa yuta sa Jershon, nga ang utlanan usab anaa sa habagatan sa kamingawan, nga kamingawan nga puno sa mga Lamanita.\n\n4 Karon ang mga Nephita nahadlok pag-ayo nga ang mga Zoramita mosulod og usa ka kasabotan uban sa mga Lamanita, ug nga mahimo kining hinungdan sa dakong kapildihan sa habig sa mga Nephita.\n\n5 Ug karon, kay ang pagsangyaw sa pulong adunay dakong kalagmitan nga modala sa katawhan sa pagbuhat niana nga makiangayon—oo, kini adunay mas dako nga epekto diha sa mga hunahuna sa katawhan kay sa espada, o sa bisan unsa pa, nga nahitabo kanila—busa si Alma naghunahuna nga maayong sulayan nila ang gahom sa pulong sa Dios.\n\n6 Busa gidala niya si Ammon, ug si Aaron, ug si Omner; ug si Himni iyang gibilin sa simbahan sa Zarahemla; apan ang nahauna nga tulo iyang gidala, ug usab si Amulek ug si Zeezrom, nga tua sa Melek; ug gidala usab niya ang iyang duha ka anak nga lalaki.\n\n7 Karon ang kamagulangan sa iyang mga anak nga lalaki wala niya dad-a, ug ang iyang ngalan mao si Helaman; apan ang mga ngalan niadtong iyang gidala uban kaniya mao si Shiblon ug si Corianton; ug kini mao ang mga ngalan nga miuban kaniya ngadto sa mga Zoramita, aron sa pagsangyaw kanila sa pulong.\n\n8 Karon ang mga Zoramita mao ang mga masinupakon gikan sa mga Nephita; busa ilang nasangyaw ngadto kanila ang pulong sa Dios.\n\n9 Apan nakahimo sila og dagko kaayong kasaypanan, kay dili sila motuman sa mga sugo sa Dios, ug sa iyang mga balaod, sumala sa balaod ni Moises.\n\n10 Ni sila mosunod sa mga tulumanon sa simbahan, sa pagpadayon sa pag-ampo ug pangaliya sa Dios matag adlaw, aron sila dili unta mahulog sa tentasyon.\n\n11 Oo, ug sa kataposan, gituis nila ang mga paagi sa Ginoo sa daghang higayon; busa, tungod niini nga hinungdan, si Alma ug ang iyang kaigsoonan miadto sa yuta aron sa pagsangyaw sa pulong ngadto kanila.\n\n12 Karon, sa dihang miabot sila ngadto sa yuta, tan-awa, sa ilang katingala ilang nakita nga ang mga Zoramita mitukod og mga sinagoga, ug nga sila nagpundok sa ilang mga kaugalingon sa usa ka adlaw matag semana, diin nga adlaw ilang gitawag og adlaw sa Ginoo; ug nagsimba sila sunod sa paagi nga wala pa gayod sukad makita ni Alma ug sa iyang kaigsoonan;\n\n13 Kay nagtukod sila og usa ka dapit sa tunga sa ilang sinagoga, usa ka dapit nga tindoganan, nga lapas sa ulo ang gitas-on; ug sa ibabaw niana usa lamang ka tawo ang makasulod.\n\n14 Busa, kinsa kadtong nagtinguha sa pagsimba kinahanglang moadto ug motindog sa ibabaw niini, ug ipatuyhad ang iyang mga kamot paingon sa langit, ug mosinggit uban sa makusog nga tingog, nga mag-ingon:\n\n15 Balaan, balaan nga Dios; mituo kami nga ikaw ang Dios, ug mituo kami nga ikaw balaan, ug nga ikaw kanhi usa ka espiritu, ug nga ikaw usa ka espiritu, ug nga ikaw magpabilin nga usa ka espiritu sa kahangtoran.\n\n16 Balaan nga Dios, mituo kami nga ikaw ang mibulag kanamo gikan sa among kaigsoonan; ug wala kami motuo sa tradisyon sa among kaigsoonan, nga gihatag ngadto kanila tungod sa pagkabata-bataon sa ilang mga amahan; apan mituo kami nga ikaw ang mipili kanamo nga mahimo nimong balaan nga mga anak; ug usab ikaw ang mipahibalo kanamo nga walay Kristo.\n\n17 Apan ikaw sama ra sa kagahapon, karon, ug sa kahangtoran; ug ikaw ang mipili kanamo aron kami maluwas, samtang ang tanan sa among palibot gipili aron itambog sa impyerno tungod sa imong kasuko; tungod niini nga pagkabalaan, O Dios, magpasalamat kami kanimo; ug usab magpasalamat kami kanimo nga ikaw mipili kanamo, nga kami dili malingla sa binuang nga mga tradisyon sa among kaigsoonan, nga nagpugong kanila sa pagtuo kang Kristo, nga mao ang migiya sa ilang mga kasingkasing nga mahilayo gikan kanimo, among Dios.\n\n18 Ug kami magpasalamat na usab kanimo, O Dios, nga kami usa ka pinili ug usa ka balaan nga katawhan. Amen.\n\n19 Karon nahitabo nga human si Alma ug ang iyang kaigsoonan ug ang iyang mga anak nga lalaki nakadungog niini nga mga pag-ampo, walay sukod ang ilang katingala.\n\n20 Kay tan-awa, ang matag tawo moadto ug mohalad niini nga mao gihapon nga mga pag-ampo.\n\n21 Karon ang dapit ilang gitawag og Rameumptom, nga, kon hubaron, ang balaan nga pulpito.\n\n22 Karon, gikan niini nga pulpito sila mohalad, matag tawo, sa mao gihapon nga pag-ampo ngadto sa Dios, magpasalamat sa ilang Dios nga sila iyang gipili, ug nga siya wala molingla kanila sunod sa tradisyon sa ilang kaigsoonan, ug nga ang ilang mga kasingkasing wala mailad aron motuo sa mga butang nga moabot, nga wala nila mahibaloi.\n\n23 Karon, human ang tanang katawhan makahalad sa mga pasalamat sa ingon niini nga paagi, mamauli sila sa ilang panimalay, dili na gayod maghisgot sa ilang Dios pag-usab hangtod nga magkatigom sila sa ilang mga kaugalingon pag-usab ngadto sa balaan nga pulpito, sa paghalad og mga pasalamat subay sa ilang paagi.\n\n24 Karon sa dihang nakita kini ni Alma ang iyang kasingkasing nagsubo; kay iyang nakita nga sila mga daotan ug pagkadaotan nga katawhan; oo, iyang nakita nga ang ilang mga kasingkasing nagtinguha sa bulawan, ug sa pilak, ug sa tanan nga matang sa maanindot nga mga butang.\n\n25 Oo, ug nakita usab niya nga ang ilang mga kasingkasing gibayaw sa hilabihan nga pagpanghambog, sa ilang garbo.\n\n26 Ug nag-ampo siya og kusog ngadto sa langit, ug nangamuyo, nga nag-ingon: O, hangtod kanus-a, O Ginoo, nga ikaw motugot nga ang imong mga sulugoon mopuyo dinhi sa yuta, nga magtan-aw sa ingon ka grabe nga pagkadaotan taliwala sa katawhan?\n\n27 Tan-awa, O Dios, nangamuyo sila kanimo, ug bisan pa niana ang ilang mga kasingkasing napuno sa ilang garbo. Tan-awa, O Dios, sila nangamuyo kanimo sa ilang mga ba-ba, samtang sila nagmapagarbohon, bisan ngadto sa pagkabantogan, sa kawang nga mga butang sa kalibotan.\n\n28 Tan-awa, O akong Dios, ang ilang mahalon nga mga sapot, ug ang ilang gagmay nga mga singsing, ug ang ilang mga pulseras, ug ang ilang mga dayan-dayan nga bulawan, ug ang ilang tanang mahalon nga butang nga midayan-dayan kanila; ug tan-awa, ang ilang mga kasingkasing nagtinguha niini, ug bisan pa niana nangamuyo sila kanimo ug miingon—Kami magpasalamat kanimo, O Dios, kay kami imong mga pinili nga katawhan, samtang ang uban malaglag.\n\n29 Oo, ug miingon sila nga ikaw ang mipahibalo ngadto kanila nga walay Kristo.\n\n30 O Ginoong Dios, hangtod kanus-a ikaw motugot nga ang ingon niana nga pagkadaotan ug pagkamaluibon anaa taliwala niini nga katawhan? O Ginoo, ikaw mohatag ba kanako og kusog, nga ako makaantos sa akong mga kahuyang. Kay ako huyang, ug ang maong pagkadaotan taliwala niini nga katawhan misakit sa akong kalag.\n\n31 O Ginoo, ang akong kasingkasing nagmasulub-on sa hilabihan; ikaw mohupay ba sa akong kalag pinaagi ni Kristo. O Ginoo, itugot mo ba kanako nga ako makaangkon og kusog, aron akong maantos uban sa pailob kini nga mga kasakit nga moabot kanako, tungod sa pagkadaotan niini nga katawhan.\n\n32 O Ginoo, ikaw mohupay ba sa akong kalag, ug mohatag kanako og kalamposan, ug usab sa akong mga kauban sa buhat kinsa uban kanako—oo, si Ammon, ug si Aaron, ug si Omner, ug usab si Amulek ug si Zeezrom, ug usab ang akong duha ka anak nga lalaki—oo, bisan niining tanan unta imong hupayon, O Ginoo. Oo, unta imong hupayon ang ilang mga kalag diha kang Kristo.\n\n33 Unta imong ihatag kanila nga sila makabaton og kusog, aron makasagubang sila sa ilang mga kasakit nga moabot kanila tungod sa pagkadaotan niini nga katawhan.\n\n34 O Ginoo, unta imong itugot ngari kanamo nga kami magmalamposon sa pagdala kanila pagbalik nganha kanimo pinaagi ni Kristo.\n\n35 Tan-awa, O Ginoo, ang ilang mga kalag bililhon, ug daghan kanila among kaigsoonan; busa, ihatag ngari kanamo, O Ginoo, ang gahom ug kaalam nga kami makadala niining, among kaigsoonan, pagbalik nganha kanimo.\n\n36 Karon nahitabo nga sa pagsulti ni Alma niini nga mga pulong, nga iyang gipandong ang iyang mga kamot diha kanilang tanan nga uban kaniya. Ug tan-awa, sa dihang iyang gipandong ang iyang mga kamot diha kanila, napuno sila sa Balaang Espiritu.\n\n37 Ug human niana nagbulag-bulag sila sa ilang mga kaugalingon gikan sa usag usa, wala maghunahuna sa ilang mga kaugalingon unsa ang ilang kan-on, o unsa ang ilang imnon, o unsa ang ilang isul-ob.\n\n38 Ug ang Ginoo misangkap kanila nga sila dili gutomon, ni sila uhawon; oo, ug mihatag usab siya kanila og kusog, nga sila dili mag-antos sa bisan unsa nga matang sa mga kasakit, gawas nga kini buntogon pinaagi sa kamaya kang Kristo. Karon kini sumala sa pag-ampo ni Alma; ug kini tungod kay siya nag-ampo pinaagi sa pagtuo.\n\n", "alma 32": "[center][font_size=26]Kapitulo 32[/font_size][/center]\n\n[i]Si Alma nagtudlo sa mga kabos kansang mga kasakit maoy nakahimo nila nga mapainubsanon—Ang pagtuo mao ang paglaom nianang dili makita apan tinuod—Si Alma nagpamatuod nga ang mga anghel nangalagad sa mga lalaki, sa mga babaye, ug sa mga bata—Si Alma nagtandi sa pulong ngadto sa usa ka liso—Kini kinahanglan gayod itanom ug alimahan—Dayon motubo kini nga usa ka kahoy diin ang bunga sa kinabuhing dayon pagapu-puon. Mga 74 B.C.[/i]\n\n1 Ug nahitabo nga nanglakaw sila, ug misugod sa pagsangyaw sa pulong sa Dios ngadto sa katawhan, misulod sa ilang mga sinagoga, ug sa ilang mga balay; oo, ug gani sila misangyaw sa pulong diha sa ilang kadalanan.\n\n2 Ug nahitabo nga human sa sobrang pagpaningkamot taliwala kanila, nagsugod sila sa pagkamalamposon diha sa mga kabos nga hut-ong sa katawhan; kay tan-awa, sila gisalikway gikan sa mga sinagoga tungod sa kabati sa ilang panapot—\n\n3 Busa wala sila tugoti nga mosulod sa ilang mga sinagoga sa pagsimba sa Dios, kay giisip nga mahugaw; busa mga kabos sila; oo, giisip sila sa ilang kaigsoonan nga sama sa lawog; busa mga kabos sila sa mga butang nga kalibotanon; ug usab mga kabos sila sa kasingkasing.\n\n4 Karon, samtang si Alma nagtudlo ug namulong sa katawhan sa bungtod sa Onidah, dihay miabot nga dakong pundok sa katawhan ngadto kaniya, kinsa mao ang atong gihisgotan, nga mga kabos sa kasingkasing, tungod sa ilang kawad-on sa mga butang sa kalibotan.\n\n5 Ug miduol sila kang Alma; ug ang usa kinsa nangulo kanila miingon kaniya: Tan-awa, unsa ang buhaton niining akong kaigsoonan, kay sila tinamay sa tanang tawo tungod sa ilang ka kabos, oo, ug ilabi na sa among mga pari; kay sila misalikway kanamo gikan sa among mga sinagoga nga among gihagoan sa pagtukod sa among kaugalingong mga kamot; ug sila misalikway kanamo tungod sa among hilabihan nga ka kabos; ug kami walay dapit sa pagsimba sa among Dios; ug tan-awa, unsa ang among buhaton?\n\n6 Ug karon sa dihang si Alma nakadungog niini, miatubang siya kaniya, ang iyang nawong duol kaayo kaniya; ug iyang nakita uban sa dakong kamaya; kay iyang nakita nga ang ilang mga kasakit sa tinuod nakapahimo nilang mapainubsanon, ug nga sila nakapangandam sa pagpaminaw sa pulong.\n\n7 Busa wala na siya modugang og sulti sa ubang pundok sa katawhan; apan mipatuyhad siya sa iyang kamot, ug gisinggitan kadtong iyang mga nakita, kinsa tinuod nga mahinulsolon, ug miingon kanila:\n\n8 Akong nakita nga kamo mapainubsanon sa kasingkasing; ug kon mao, bulahan kamo.\n\n9 Tan-awa ang inyong igsoon miingon, Unsay among buhaton?—kay gisalikway kami gikan sa among mga sinagoga, nga kami dili makasimba sa among Dios.\n\n10 Tan-awa sultihan ko kamo, kamo nagtuo ba nga kamo dili makasimba sa Dios gawas sa inyong mga sinagoga lamang?\n\n11 Ug dugang pa, mangutana ko, nagtuo ba kamo nga kamo dili makasimba sa Dios gawas sa kausa lamang sa usa ka semana?\n\n12 Sultihan ko kamo, maayo nga gisalikway kamo sa inyong mga sinagoga, aron magmapainubsanon kamo, ug aron makakat-on kamo og kaalam; kay kinahanglan nga makakat-on kamo og kaalam; kay tungod niana kamo gisalikway, nga gibiaybiay kamo sa inyong kaigsoonan tungod sa inyong hilabihan ka kabos, nga kamo gidala sa pagpaubos sa kasingkasing; tungod kay kinahanglan nga kamo magmapainubsanon.\n\n13 Ug karon, tungod kay napugos kamo sa pagpaubos, bulahan kamo; kay ang tawo usahay, kon siya mapugos sa pagpaubos, magtinguha sa paghinulsol; ug karon sa pagkatinuod, si bisan kinsa nga maghinulsol makakaplag sa kaluoy; ug siya nga makakaplag sa kaluoy ug molahutay hangtod sa kataposan ang mao maluwas.\n\n14 Ug karon, sama sa akong giingon kaninyo, nga tungod kay kamo napugos sa pagpaubos bulahan kamo, wala ba kamo magtuo nga mas bulahan sila kinsa tinuod nga nagpaubos sa ilang mga kaugalingon tungod sa pulong?\n\n15 Oo, siya nga tinuod nga nagpaubos sa iyang kaugalingon, ug naghinulsol sa iyang mga sala, ug molahutay hangtod sa kataposan, ang mao pagapanalanginan—oo, mas bulahan kay kanila nga napugos sa pagpaubos tungod sa hilabihan nga ka kabos.\n\n16 Busa, bulahan sila kinsa magpaubos sa ilang mga kaugalingon nga wala pugsa sa pagpaubos; o hinuon, sa laktod nga pagkasulti, bulahan siya nga mituo sa pulong sa Dios, ug gibunyagan nga walay kagahi sa kasingkasing, oo, wala gidala aron masayod sa pulong, o gani gipugos nga masayod, sa wala pa sila motuo.\n\n17 Oo, adunay daghan kinsa miingon: Kon ikaw mopakita kanamo og usa ka timailhan gikan sa langit, nan makahibalo kami sa tinuod; nan motuo kami.\n\n18 Karon ako mangutana, mao ba kini ang pagtuo? Tan-awa, sultihan ko kamo, Dili; kay kon nahibalo na ang usa ka tawo sa usa ka butang wala na siya kinahanglana nga motuo, kay siya nahibalo man niini.\n\n19 Ug karon, kadako nga tunglo kaniya nga nasayod sa kabubut-on sa Dios ug wala mobuhat niini, kay sa kaniya nga mituo lamang, o tungod lamang sa usa ka hinungdan aron motuo, ug mahulog ngadto sa kalapasan?\n\n20 Karon niini nga butang, kinahanglan nga kamo ang mohukom. Tan-awa, sultihan ko kamo, nga managlahi kini nga kahimtang; ug kon unsa man ang binuhatan sa usa ka tawo mao usab ang iyang dangatan.\n\n21 Ug karon sumala sa akong giingon kabahin sa pagtuo—ang pagtuo dili ang pagkaadunay hingpit nga kahibalo sa mga butang; busa kon kamo adunay pagtuo kamo naglaom sa mga butang nga dili makita, apan tinuod.\n\n22 Ug karon, tan-awa, sultihan ko kamo, ug manghinaot ako nga kamo mahinumdom, nga ang Dios maluluy-on sa tanan nga motuo sa iyang ngalan; busa nagtinguha siya, sa sinugdanan, nga kamo motuo, oo, bisan sa iyang pulong.\n\n23 Ug karon, gipakigbahin niya ang iyang pulong pinaagi sa mga anghel ngadto sa mga tawo, oo, dili lamang sa mga lalaki apan sa mga babaye usab. Karon dili kini mao ang tanan; ang gagmay nga mga bata gihatagan usab sa mga pulong sa daghang higayon, nga molibog sa mga maalamon ug sa mga makinaadmanon.\n\n24 Ug karon, hinigugma kong kaigsoonan, tungod kay nagtinguha kamo nga masayod gikan kanako unsay inyong buhaton tungod kay kamo gisakit ug gisalikway—karon wala ako magtinguha nga kamo maghunahuna nga ako nagtinguha nga mohukom kaninyo sumala lamang sa unsay tinuod—\n\n25 Kay wala ako mag-ingon nga kamong tanan napugos sa pagpaubos sa inyong mga kaugalingon; kay ako sa pagkatinuod nagtuo nga adunay uban kaninyo ang mopaubos sa ilang mga kaugalingon, bisan unsa pa ang ilang kahimtang.\n\n26 Karon, sumala sa akong giingon bahin sa pagtuo—nga kini dili usa ka hingpit nga kahibalo—sama ra kini sa akong mga pulong. Dili ninyo mahibaloan ang katinuod niini sa sinugdanan, ngadto sa kahingpitan, sa samang paagi nga ang pagtuo dili mao ang pagka adunay hingpit nga kahibalo.\n\n27 Apan tan-awa, kon inyong pukawon ug gamiton ang inyong mga abilidad, bisan sa pag-eksperimento sa akong mga pulong, ug magpakita og gamay nga pagtuo, oo, bisan kamo wala nay mahimo gawas sa pagtinguha nga motuo, tugoti nga kini nga tinguha mopalihok kaninyo, gani hangtod nga kamo motuo nga kamo makahatag og luna alang sa usa ka bahin sa akong mga pulong.\n\n28 Karon, atong itandi ang pulong ngadto sa usa ka liso. Karon, kon hatagan ninyo og luna, nga ang usa ka liso matisok sa inyong kasingkasing, tan-awa, kon kini usa ka tinuod nga liso, o usa ka maayo nga liso, kon dili ninyo kini ilabay tungod sa inyong pagkawalay pagtuo, nga kamo mobatok sa Espiritu sa Ginoo, tan-awa, mosugod kini sa pagtubo sa inyong mga dughan; ug kon inyong mabati kining mga lihok sa pagtubo, magsugod kamo sa pag-ingon sa inyong kaugalingon—Kini usa ka maayo nga liso, o nga ang pulong maayo, kay misugod kini sa pagpalambo sa akong pagka-espirituhanon; oo, misugod kini sa pagdan-ag sa akong salabotan, oo, misugod kini sa pagpahimuot kanako.\n\n29 Karon tan-awa, dili ba kini makadugang sa inyong pagtuo? Sultihan ko kamo, Oo; bisan pa niana wala kini molambo ngadto sa hingpit nga kahibalo.\n\n30 Apan tan-awa, samtang ang liso mibuklad, ug migitib, ug misugod sa pagtubo, niana makaingon kamo nga ang liso maayo; kay tan-awa mibuklad kini, ug migitib, ug misugod sa pagtubo. Ug karon, tan-awa, dili ba kini makapalig-on sa inyong pagtuo? Oo, makapalig-on kini sa inyong pagtuo: kay makaingon kamo nga ako nasayod nga kini usa ka maayo nga liso; kay tan-awa migitib kini ug misugod sa pagtubo.\n\n31 Ug karon, tan-awa, makasiguro ba kamo nga kini usa ka maayo nga liso? Sultihan ko kamo, Oo; kay ang matag liso mamunga sa iyang kaugalingon nga bunga.\n\n32 Busa, kon ang usa ka liso motubo kini maayo, apan kon dili kini motubo, tan-awa dili kini maayo, busa ilabay kini.\n\n33 Ug karon, tan-awa, tungod kay misulay kamo sa pag-eksperimento, ug mitanom sa liso, ug mibuklad kini ug migitib, ug misugod pagtubo, kamo nakahibalo gayod nga ang liso maayo.\n\n34 Ug karon, tan-awa, hingpit ba ang inyong kahibalo? Oo, ang inyong kahibalo hingpit niana nga butang, ug ang inyong pagtuo nahikatulog; ug kini tungod kay nasayod kamo, kay nasayod kamo nga ang pulong mipabuskad sa inyong mga kalag, ug nasayod usab kamo nga kini migitib na, nga ang inyong salabotan gisugdan na sa pagdan-ag, ug ang inyong hunahuna misugod sa paglambo.\n\n35 O unya, dili ba kini tinuod? Sultihan ko kamo, Oo, tungod kay kini mao ang kahayag; ug ang bisan unsa nga kahayag, maayo, tungod kay kini masabtan man, busa kamo kinahanglan nga masayod nga kini maayo; ug karon tan-awa, human nga matagamtam ninyo kini nga kahayag ang inyong kahibalo hingpit na ba?\n\n36 Tan-awa sultihan ko kamo, Dili; ni dili kinahanglan nga ipadaplin ninyo ang inyong pagtuo, kay migamit lamang kamo sa inyong pagtuo sa pagtanom sa liso aron makasulay kamo sa pag-eksperimento aron masayod kon ang liso maayo ba.\n\n37 Ug tan-awa, samtang ang kahoy magsugod na sa pagtubo, moingon kamo: Atong alimahan kini sa hilabihan nga pag-amping, aron mogamot kini, aron motubo kini, ug mohatag og bunga kanato. Ug karon tan-awa, kon alimahan ninyo kini sa hilabihan nga pag-amping mogamot kini, ug motubo, ug mohatag og bunga.\n\n38 Apan kon inyong pasagdan ang kahoy, ug dili maghunahuna sa pag-alima niini, tan-awa dili kini mogamot; ug kon ang kainit sa adlaw moabot ug mosunog niini, tungod kay kini walay gamot malawos kini, ug inyong ibton ug ilabay.\n\n39 Karon, dili kini tungod kay ang liso dili maayo, ni tungod kay ang bunga niini dili maayo; apan tungod kay ang inyong yuta panas, ug dili ninyo alimahan ang kahoy, busa kamo dili makaangkon sa bunga niini.\n\n40 Ug sa ingon niana, kon dili ninyo alimahan ang pulong, maglantaw sa unahan gamit ang mata sa pagtuo sa bunga niini, dili gayod kamo makapu-po sa bunga sa kahoy sa kinabuhi.\n\n41 Apan kon alimahan ninyo ang pulong, oo, moalima sa kahoy samtang magsugod kini sa pagtubo, pinaagi sa inyong pagtuo inubanan sa dakong kakugi, ug inubanan sa pailob, magpaabot sa bunga niini, kini mogamot; ug tan-awa mahimo kining usa ka kahoy magtubo ngadto sa kinabuhi nga walay kataposan.\n\n42 Ug tungod sa inyong kakugi ug sa inyong pagtuo ug sa inyong pailob sa pulong sa pag-alima niini, aron mogamot kini diha kaninyo, tan-awa, sa dili madugay mapu-po ninyo ang bunga niini, nga bililhon kaayo, nga labing tam-is sa tanang matam-is, ug labing puti sa tanang maputi, oo, ug labing putli sa tanang putli; ug kamo mokaon sa bunga niini gani hangtod nga kamo mabusog, nga kamo dili na gutomon, ni kamo uhawon.\n\n43 Dayon, akong kaigsoonan, inyong maani ang mga ganti sa inyong pagtuo, ug sa inyong kakugi, ug sa pailob, ug sa pagkamainantoson, nga magpaabot sa kahoy nga mamunga alang kaninyo.\n\n", "alma 33": "[center][font_size=26]Kapitulo 33[/font_size][/center]\n\n[i]Si Zenos mitudlo nga ang mga tawo kinahanglan nga mag-ampo ug mosimba sa tanang dapit, ug nga ang mga silot gihunong tungod sa Anak—Si Zenock mitudlo nga ang kaluoy ihatag tungod sa Anak—Si Moises mipabarog sa kamingawan og usa ka simbolo sa Anak sa Dios. Mga 74 B.C.[/i]\n\n1 Karon human masulti ni Alma kini nga mga pulong, nagpadala sila og tawo ngadto kaniya nga nagtinguha nga makahibalo kon angay ba silang motuo sa usa ka Dios, aron makaangkon sila niini nga bunga nga iyang gipamulong, o unsaon nila sa pagtanom ang liso, o ang pulong nga iyang gipamulong, nga iyang giingon nga kinahanglang itanom sa ilang mga kasingkasing; o sa unsa nga paagi sila mosugod sa paggamit sa ilang pagtuo.\n\n2 Ug si Alma miingon kanila: Tan-awa, miingon kamo nga kamo dili makasimba sa inyong Dios tungod kay giabog kamo gikan sa inyong mga sinagoga. Apan tan-awa, sultihan ko kamo, kon nagtuo kamo nga dili kamo makasimba sa Dios, dako kamong sayop, ug kinahanglan kamong mosiksik sa mga kasulatan; kon nagtuo kamo nga sila mitudlo kaninyo niini, wala kamo makasabot niini.\n\n3 Nahinumdom ba kamo nga nakabasa sa unsay gisulti ni Zenos, ang propeta sa karaan, kabahin sa pag-ampo o pagsimba?\n\n4 Kay miingon siya: Ikaw maluluy-on, O Dios, kay ikaw nakadungog sa akong pag-ampo, sa dihang didto ako sa kamingawan; oo, ikaw nagmaluluy-on sa dihang nag-ampo ako kabahin niadtong akong mga kaaway, ug gitugyan nimo sila ngari kanako.\n\n5 Oo, O Dios, ug ikaw nagmaluluy-on kanako sa dihang nangamuyo ako kanimo didto sa akong umahan; sa dihang nangamuyo ako kanimo sa akong pag-ampo, ug ikaw nakadungog kanako.\n\n6 Ug usab, O Dios, sa dihang mipauli ako sa akong balay ikaw nakadungog kanako sa akong pag-ampo.\n\n7 Ug sa dihang misulod ako sa akong alampoanan, O Ginoo, ug nag-ampo kanimo, ikaw nakadungog kanako.\n\n8 Oo, ikaw nagmaluluy-on sa imong mga anak kon sila mangamuyo kanimo, aron imong madungog ug dili sa mga tawo, ug imo silang dunggon.\n\n9 Oo, O Dios, ikaw nagmaluluy-on kanako, ug nakadungog sa akong mga pangamuyo taliwala sa imong mga kongregasyon.\n\n10 Oo, ug ikaw usab nakadungog kanako sa dihang gisalikway ako ug gibiaybiay sa akong mga kaaway; oo, ikaw nakadungog sa akong mga pangamuyo, ug nasuko sa akong mga kaaway, ug ikaw miduaw kanila sa imong kasuko ngadto sa dali nga kalaglagan.\n\n11 Ug ikaw nakadungog kanako tungod sa akong mga kasakit ug sa akong katim-os; ug kini tungod sa imong Anak nga ikaw ingon niini ka maluluy-on kanako, busa, mangamuyo ako kanimo sa tanan nakong mga kasakit, kay anaa diha kanimo ang akong kamaya; kay imong gilikay ang imong mga paghukom gikan kanako, tungod sa imong Anak.\n\n12 Ug karon si Alma miingon kanila: Motuo ba kamo niadtong mga kasulatan nga gisulat sa mga propeta sa karaang panahon?\n\n13 Tan-awa, kon kamo motuo niini, kinahanglan kamong motuo sa gisulti ni Zenos; kay, tan-awa miingon siya: Imong gilikay ang imong mga paghukom tungod sa imong Anak.\n\n14 Karon tan-awa, akong kaigsoonan, mangutana ako kon nabasa ba ninyo ang mga kasulatan? Kon inyong nabasa, ngano nga kamo dili motuo sa Anak sa Dios?\n\n15 Kay wala masulat nga si Zenos lamang ang nagsulti niining mga butanga, apan si Zenock usab nagsulti niining mga butanga—\n\n16 Kay tan-awa, miingon siya: Ikaw nasuko, O Ginoo, niini nga katawhan, tungod kay sila dili makasabot sa imong mga kaluoy nga imong gitugyan kanila tungod sa imong Anak.\n\n17 Ug karon, akong kaigsoonan, nakita ninyo nga ang ikaduhang propeta sa karaang panahon nga mipamatuod sa Anak sa Dios, ug tungod kay ang katawhan dili makasabot sa iyang mga pulong sila mibato kaniya hangtod sa kamatayon.\n\n18 Apan tan-awa, dili pa kini mao ang tanan; kay dili lamang kay sila ra ang nagsulti kabahin sa Anak sa Dios.\n\n19 Tan-awa, gihisgotan siya ni Moises; oo, ug tan-awa usa ka simbolo ang gipabarog didto sa kamingawan, nga si bisan kinsa ang motan-aw niini mabuhi. Ug daghan ang mitan-aw ug nabuhi.\n\n20 Apan diyotay ra ang nakasabot sa kahulogan niadtong mga butanga, ug tungod kini sa katig-a sa ilang mga kasingkasing. Apan dihay daghan kinsa gahi kaayo nga sila dili motan-aw, busa nangamatay sila. Karon ang katarongan nga dili sila motan-aw tungod kay dili sila motuo nga makaayo kini kanila.\n\n21 O akong kaigsoonan, kon mamaayo man kamo pinaagi lamang sa pagpunting sa inyong mga mata aron kamo mamaayo, dili ba kamo motan-aw dihadiha, o mopagahi lamang ninyo ang inyong mga kasingkasing sa kawalay pagtuo, ug magtinapolan, nga dili ninyo ipunting ang inyong mga mata, aron kamo mamatay?\n\n22 Kon mao, ang kaalaot moabot kaninyo; apan kon dili, niana ipunting ninyo ang inyong mga mata ug sugdi ang pagtuo sa Anak sa Dios, nga siya moanhi sa pagtubos sa iyang katawhan, ug nga siya mag-antos ug mamatay aron sa pag-ula sa ilang mga sala; ug nga siya mobangon pag-usab gikan sa mga patay, nga mao ang magpahitabo sa pagkabanhaw, nga ang tanan nga tawo mobarog sa iyang atubangan, aron hukman sa kataposan ug sa adlaw sa paghukom, sumala sa ilang mga buhat.\n\n23 Ug karon, akong kaigsoonan, nagtinguha ako nga inyong itisok kini nga pulong sa inyong kasingkasing, ug samtang magsugod na kini sa pagtubo bisan pa man alimahi kini pinaagi sa inyong pagtuo. Ug tan-awa, mahimo kining usa ka kahoy, magtubo diha kaninyo ngadto sa kinabuhi nga walay kataposan. Ug hinaot nga itugot sa Dios diha kaninyo nga ang inyong mga palas-anon mogaan, pinaagi sa kamaya sa iyang Anak. Ug gani kining tanan inyong mabuhat kon inyong tinguhaon. Amen.\n\n", "alma 34": "[center][font_size=26]Kapitulo 34[/font_size][/center]\n\n[i]Si Amulek nagpamatuod nga ang pulong anaa kang Kristo ngadto sa kaluwasan—Gawas kon ang usa ka pag-ula pagahimoon, ang tanang katawhan malaglag—Ang tibuok balaod ni Moises nagpunting sa sakripisyo sa Anak sa Dios—Ang walay kataposan nga plano sa katubsanan gibase sa pagtuo ug paghinulsol—Pag-ampo alang sa temporal ug espirituhanong mga panalangin—Kini nga kinabuhi mao ang panahon alang sa mga tawo sa pagpangandam sa paghimamat sa Dios—Buhata ang imong kaluwasan uban ang kahadlok sa Dios. Mga 74 B.C.[/i]\n\n1 Ug karon nahitabo nga human makapamulong si Alma niini nga mga pulong ngadto kanila, milingkod siya sa yuta, ug si Amulek mitindog ug misugod sa pagtudlo kanila, nga nag-ingon:\n\n2 Akong kaigsoonan, naghunahuna ko nga imposible nga kamo wala makahibalo sa mga butang nga gisulti na kabahin sa pag-anhi ni Kristo, kinsa gitudlo kanato nga mao ang Anak sa Dios; oo, nasayod ako nga kining mga butanga gitudlo diha kaninyo sa makadaghan sa wala pa kamo mobiya kanamo.\n\n3 Ug sama sa inyong gitinguha gikan sa akong pinalangga nga igsoon nga siya mopahibalo kaninyo unsay inyong buhaton, tungod sa inyong mga kasakit; ug nakapamulong siya og diyotay kaninyo sa pag-andam sa inyong mga hunahuna; oo, ug nag-awhag siya kaninyo sa pagbaton og pagtuo ug sa pagpailob—\n\n4 Oo, gani aron makabaton kamo og dakong pagtuo sama sa pagtanom sa pulong diha sa inyong mga kasingkasing, aron masulayan ninyo sa pag-eksperimento ang kamaayo niini.\n\n5 Ug nakasabot kami nga ang mahinungdanong pangutana nga anaa sa inyong mga hunahuna mao kon ang pulong anaa ba sa Anak sa Dios, o, kon wala bay Kristo.\n\n6 Ug kamo usab nakakita nga ang akong igsoong lalaki nakapamatuod kaninyo, sa daghan nga higayon, nga ang pulong anaa kang Kristo ngadto sa kaluwasan.\n\n7 Ang akong igsoong lalaki naghisgot sa mga pulong ni Zenos, nga ang katubsanan moabot pinaagi sa Anak sa Dios, ug usab pinaagi sa mga pulong ni Zenock; ug usab mihangyo siya kang Moises, sa pagpamatuod nga kining mga butanga tinuod.\n\n8 Ug karon, tan-awa, akong ipamatuod kaninyo sa akong kaugalingon nga kining mga butanga tinuod. Tan-awa, sultihan ko kamo, nga ako nasayod nga si Kristo moanhi taliwala sa katawhan, aron sa pagdala diha kaniya sa mga kalapasan sa iyang katawhan, ug nga siya motubos sa mga sala sa kalibotan; kay ang Ginoong Dios namulong niini.\n\n9 Kay gikinahanglan nga ang pag-ula pagahimoon; kay sumala sa mahinungdanong plano sa Dios sa Kahangtoran kinahanglan gayod nga adunay pag-ula nga pagahimoon, o kondili ang tanang katawhan dili makalikay nga mamatay; oo, ang tanan nagmagahi; oo, ang tanan napukan ug nahisalaag, ug kinahanglan gayod nga malaglag gawas kon kini pinaagi sa pag-ula nga kinahanglan nga pagahimoon.\n\n10 Kay kinahanglan nga adunay mahinungdanon ug kataposan nga sakripisyo; oo, dili usa ka sakripisyo sa tawo, ni sa mananap, ni bisan unsa nga matang sa langgam; kay kini dili usa ka tawhanon nga sakripisyo; apan gikinahanglan nga usa kini ka walay kinutoban ug mahangtoron nga sakripisyo.\n\n11 Karon walay usa ka tawo nga makahimo sa pagsakripisyo sa iyang kaugalingon nga dugo nga motubos sa mga sala sa uban. Karon, kon ang usa ka tawo makapatay, tan-awa ang atong balaod, nga makiangayon, mokutlo ba sa kinabuhi sa iyang igsoon? Sultihan ko kamo, Dili.\n\n12 Apan ang balaod nagkinahanglan sa kinabuhi niadtong kinsa nakapatay; busa walay bisan unsa nga kulang sa usa ka walay kinutoban nga pag-ula nga igo alang sa mga sala sa kalibotan.\n\n13 Busa, kinahanglan nga adunay mahinungdanon ug kataposan nga sakripisyo, ug dayon adunay mahitabo, o angay nga adunay, paghunong sa pagpaagas sa dugo; niana ang balaod ni Moises matuman; oo, ang tanan matuman, matag gamay nga butang ug matag tuldok, ug walay bisan usa nga dili matuman.\n\n14 Ug tan-awa, kini ang kinatibuk-an nga kahulogan sa balaod, matag tipik nagtudlo nianang mahinungdanon ug kataposan nga sakripisyo; ug kana nga mahinungdanon ug kataposan nga sakripisyo mao ang Anak sa Dios, oo, walay kinutoban ug mahangtoron.\n\n15 Ug sa ingon niana magdala siya og kaluwasan sa tanang motuo sa iyang ngalan; nga mao ang katuyoan sa kataposan nga sakripisyo, aron magamit ang kaluoy, nga mobuntog sa hustisya, ug mohatag og mga kahigayonan sa mga tawo aron makabaton sila og pagtuo ngadto sa paghinulsol.\n\n16 Ug sa ingon niana ang kaluoy motagbaw sa mga gipangayo sa hustisya, ug gakson sila sa mga bukton sa kaseguroan, samtang siya nga walay pagtuo ngadto sa paghinulsol walay panalipod sa tibuok balaod nga gipangayo sa hustisya; busa kaniya lamang nga adunay pagtuo ngadto sa paghinulsol mapahitabo ang mahinungdanon ug walay kataposan nga plano sa katubsanan.\n\n17 Busa hinaot nga ang Dios motugot kaninyo, akong kaigsoonan, nga magsugod kamo sa paggamit sa inyong pagtuo ngadto sa paghinulsol, nga kamo mosugod pagtawag sa iyang balaan nga ngalan, nga siya maluoy kaninyo;\n\n18 Oo, pangamuyo kaniya alang sa kaluoy; kay siya gamhanan sa pagluwas.\n\n19 Oo, pagpaubos sa inyong mga kaugalingon, ug padayon sa pag-ampo kaniya.\n\n20 Pangamuyo kaniya kon kamo anaa sa inyong mga umahan, oo, sa tanan ninyong mga panon.\n\n21 Pangamuyo kaniya diha sa inyong mga balay, oo, sa tanang kauban sa inyong panimalay, sa buntag, sa udto, ug sa gabii.\n\n22 Oo, pangamuyo kaniya batok sa gahom sa inyong mga kaaway.\n\n23 Oo, pangamuyo kaniya batok sa yawa, nga mao ang kaaway sa tanan nga pagkamatarong.\n\n24 Pangamuyo kaniya alang sa mga tanom sa inyong mga umahan, nga kamo magmalamboon niini.\n\n25 Pangamuyo alang sa inyong mga panon sa umahan, nga kini mosanay.\n\n26 Apan dili lamang kini ang tanan; kamo kinahanglan mobu-bo sa inyong mga kalag diha sa inyong mga lawak alampoanan, ug sa inyong tinago nga mga dapit, ug sa inyong kamingawan.\n\n27 Oo, ug kon kamo dili mangamuyo sa Ginoo, himoa nga ang inyong mga kasingkasing mapuno, magpadayon sa pag-ampo ngadto kaniya sa kanunay alang sa inyong kaayohan, ug usab alang sa kaayohan niadtong naglibot kaninyo.\n\n28 Ug karon tan-awa, akong hinigugma nga kaigsoonan, sultihan ko kamo, ayaw pagdahom nga mao kini ang tanan; kay human ninyo mahimo kining tanang butang, kon mosalikway kamo sa mga timawa, ug sa mga hubo, ug dili moduaw sa mga masakiton ug sa mga may balatian, ug mohatag sa inyong kabtangan, kon kamo aduna, niadtong nanginahanglan—ako moingon kaninyo, kon kamo dili mobuhat sa bisan hain niining mga butanga, tan-awa, ang inyong pag-ampo makawang, ug dili ninyo mapahimuslan, ug sama kamo sa mga tigpakaaron-ingnon kinsa naglimod sa pagtuo.\n\n29 Busa, kon dili kamo mahinumdom sa pagkamanggiluy-on, sama kamo sa lawog, nga isalikway sa maglulunsay, (ingon nga kini walay bili) ug pagatumban sa tiil sa mga tawo.\n\n30 Ug karon, akong kaigsoonan, ako buot nga, human kamo makadawat og daghan nga saksi, kay ang balaang mga kasulatan nagpamatuod man niining mga butanga, kamo moduol ug modala og bunga ngadto sa paghinulsol.\n\n31 Oo, akong gusto nga kamo moduol ug dili na mopagahi sa inyong mga kasingkasing; kay tan-awa, karon mao ang takna ug ang adlaw sa inyong kaluwasan; ug busa, kon kamo maghinulsol ug dili na mopagahi sa inyong mga kasingkasing, dihadiha ang mahinungdanon nga plano sa katubsanan mapadangat kaninyo.\n\n32 Kay tan-awa, kini nga kinabuhi mao ang panahon alang sa mga tawo sa pagpangandam sa pag-atubang sa Dios; oo, tan-awa ang adlaw niini nga kinabuhi mao ang adlaw alang sa mga tawo sa paghimo sa ilang mga buluhaton.\n\n33 Ug karon, sama sa akong giingon kaninyo kaniadto, ingon nga kamo adunay daghan na kaayo nga mga saksi, busa, ako mohangyo kaninyo nga kamo dili maglangay sa adlaw sa inyong paghinulsol hangtod sa kataposan; kay human niini nga panahon sa kinabuhi, nga gihatag kanato aron sa pagpangandam alang sa kahangtoran, tan-awa, kon kita dili mopauswag sa atong panahon samtang ania pa niini nga kinabuhi, human niana moabot ang gabii sa kangitngit diin wala nay buluhaton nga mahimo.\n\n34 Dili kamo makaingon, kon dad-on na kamo nianang makalilisang nga kahimtang, nga maghinulsol ko, nga mobalik ko sa akong Dios. Dili, dili kamo makaingon niana; kay kanang mao nga espiritu nga miangkon sa inyong mga lawas sa panahon nga kamo mobiya niini nga kinabuhi, kanang mao nga espiritu adunay gahom sa pag-angkon sa inyong lawas nianang mahangtoron nga kalibotan.\n\n35 Kay tan-awa, kon gilangay ninyo ang adlaw sa inyong paghinulsol gani hangtod sa kamatayon, tan-awa, kamo mahimong ulipon sa espiritu sa yawa, ug siya moselyo kaninyo nga iya; busa, ang Espiritu sa Ginoo mibiya kaninyo, ug walay luna diha kaninyo, ug ang yawa makabaton sa tanang gahom diha kaninyo; ug kini mao ang kataposan nga kahimtang sa mga daotan.\n\n36 Ug nasayod ako niini, tungod kay ang Ginoo miingon nga dili siya mopuyo sa dili balaan nga mga templo, apan sa mga kasingkasing sa matarong siya mopuyo; oo, ug siya usab miingon nga ang mga matarong molingkod sa iyang gingharian, dili na gayod mogula; apan ang ilang mga sapot kinahanglan himoon nga puti pinaagi sa dugo sa Kordero.\n\n37 Ug karon, akong hinigugma nga kaigsoonan, akong tinguha nga kamo mahinumdom niining mga butanga, ug nga kamo mobuhat sa inyong kaluwasan uban ang kahadlok sa Dios, ug nga kamo dili na molimod sa pag-anhi ni Kristo;\n\n38 Nga dili na kamo makigbatok sa Espiritu Santo, apan nga kamo modawat niini, ug modala diha kaninyo sa ngalan ni Kristo; nga mopaubos kamo sa inyong mga kaugalingon bisan ngadto sa abog, ug mosimba sa Dios, sa bisan asa nga dapit kamo mahimutang, sa espiritu ug sa kamatuoran; ug nga magpuyo kamo nga mapasalamaton matag adlaw, tungod sa daghan nga mga kaluoy ug mga panalangin nga iyang gihatag kaninyo.\n\n39 Oo, ug ako usab moawhag kaninyo, akong kaigsoonan, nga kamo magmabinantayon ngadto sa pag-ampo kanunay, nga unta dili kamo madala sa mga pagtental sa yawa, nga siya dili makabuntog kaninyo, nga kamo dili mahimong iyang mga ulipon sa kataposan nga adlaw; kay tan-awa, siya moganti kaninyo og dili maayo nga butang.\n\n40 Ug karon hinigugma ko nga kaigsoonan, ako moawhag kaninyo sa pagbaton og pailob, ug nga kamo moantos sa tanang matang sa kasakit; nga kamo dili mobiaybiay batok kanila kinsa mosalikway kaninyo tungod sa inyong hilabihan ka kabos, basin unya kamo mahimo nga mga makasasala sama kanila;\n\n41 Apan nga kamo magbaton og pailob, ug moantos niadtong mga kasakit, uban ang usa ka hugot nga paglaom nga moabot ang adlaw nga kamo makapahulay gikan sa tanan ninyong mga kasakitan.\n\n", "alma 35": "[center][font_size=26]Kapitulo 35[/font_size][/center]\n\n[i]Ang pagsangyaw sa pulong mibungkag sa dili maayong binuhatan sa mga Zoramita—Gipapahawa nila ang mga kinabig, kinsa human niana miipon sa katawhan ni Ammon sa Jershon—Si Alma nagsubo tungod sa pagkadaotan sa katawhan. Mga 74 B.C.[/i]\n\n1 Karon nahitabo nga human si Amulek makatapos niini nga mga pulong, mipalayo sila gikan sa pundok sa katawhan ug miadto sa yuta sa Jershon.\n\n2 Oo, ug ang uban sa kaigsoonan, human sila makasangyaw sa pulong ngadto sa mga Zoramita, miadto usab sa yuta sa Jershon.\n\n3 Ug nahitabo nga human magtinambagay ang mas inila nga bahin sa mga Zoramita kabahin sa mga pulong nga gisangyaw ngadto kanila, nangasuko sila tungod sa pulong, kay mibungkag kini sa ilang dili maayong binuhatan; busa dili sila mopatalinghog sa mga pulong.\n\n4 Ug nagpadala sila og tawo ug mipundok sa tanang katawhan sa tibuok yuta, ug nangayo og opinyon kanila kabahin sa mga pulong nga gipamulong.\n\n5 Karon ang ilang mga magmamando ug ang ilang mga pari ug ang ilang mga magtutudlo wala motugot nga masayran sa katawhan ang kabahin sa ilang mga tinguha; busa hilom silang nagpakisayod sa mga hunahuna sa tanang katawhan.\n\n6 Ug nahitabo nga human sila masayod sa mga hunahuna sa tanang katawhan, kadtong midapig sa mga pulong nga gipamulong ni Alma ug sa iyang kaigsoonan gihinginlan gikan sa maong yuta; ug daghan sila; ug nangadto usab sila sa yuta sa Jershon.\n\n7 Ug nahitabo nga si Alma ug ang iyang kaigsoonan nangalagad kanila.\n\n8 Karon ang katawhan nga Zoramita nasuko sa katawhan ni Ammon nga didto sa Jershon, ug ang labaw nga magmamando sa mga Zoramita, nga usa ka daotan kaayo nga tawo, mipahibalo ngadto sa katawhan ni Ammon nga nagtinguha nga ilang palayason gikan sa ilang yuta kadtong tanan nga gikan kanila nga mianha sa ilang yuta.\n\n9 Ug militok siya og daghang pagpanghulga batok kanila. Ug karon ang katawhan ni Ammon wala mahadlok sa ilang mga pulong; busa wala sila mosalikway kanila, apan sila midawat sa tanang kabos nga mga Zoramita nga miduol kanila; ug sila miamuma kanila, ug misinina kanila, ug mihatag kanila og mga yuta alang sa ilang kabilin; ug sila mialagad kanila sumala sa ilang mga gikinahanglan.\n\n10 Karon nakapasuko kini sa mga Zoramita batok sa katawhan ni Ammon, ug misugod sila sa pakigsagol sa mga Lamanita ug aron usab masuko sila batok kanila.\n\n11 Ug sa ingon niana ang mga Zoramita ug ang mga Lamanita misugod sa paghimo og mga pagpangandam alang sa gubat batok sa katawhan ni Ammon, ug usab batok sa mga Nephita.\n\n12 Ug sa ingon niana natapos ang ikanapulo ug pito nga tuig sa paghari sa mga maghuhukom sa katawhan ni Nephi.\n\n13 Ug ang katawhan ni Ammon mibiya gikan sa yuta sa Jershon, ug nangadto sa yuta sa Melek, ug mihatag og luna sa Jershon alang sa kasundalohan sa mga Nephita, aron makig-away sila sa kasundalohan sa mga Lamanita ug sa kasundalohan sa mga Zoramita; ug sa ingon niana nagsugod ang usa ka gubat tali sa mga Lamanita ug sa mga Nephita, sa ikanapulo ug walo nga tuig sa paghari sa mga maghuhukom; ug usa ka asoy sa ilang mga gubat ihatag human niini.\n\n14 Ug si Alma, ug si Ammon, ug ang ilang kaigsoonan, ug usab ang duha ka anak ni Alma nga lalaki mibalik sa yuta sa Zarahemla, human mahimong mga instrumento sa mga kamot sa Dios sa pagdala og daghan nga Zoramita ngadto sa paghinulsol; ug ingon ka daghan sa nadala sa paghinulsol gipapahawa gikan sa ilang yuta; apan sila adunay mga yuta alang sa ilang kabilin sa yuta sa Jershon, ug mikuha sila og mga hinagiban aron sa pagpanalipod sa ilang mga kaugalingon, ug sa ilang mga asawa, ug mga anak, ug sa ilang mga yuta.\n\n15 Karon si Alma, nga magul-anon tungod sa kadaotan sa iyang katawhan, oo tungod sa mga gubat, ug mga pagpaagas sa dugo, ug sa mga panagbingkil nga anaa taliwala kanila; ug tungod kay nakapahayag na sa pulong, o gipadala aron sa pagsangyaw sa pulong, taliwala sa tanang katawhan sa matag siyudad; ug nagtan-aw nga ang mga kasingkasing sa katawhan misugod sa pagkatig-a, ug nga sila misugod sa pagkasilo tungod sa pagkahigpit sa pulong, ang iyang kasingkasing nagmasulub-on sa hilabihan.\n\n16 Busa, misugo siya nga ang iyang mga anak nga lalaki magpundok, aron makahatag siya sa matag usa kanila sa iyang katungdanan, sa tinagsa-tagsa, mahitungod sa mga butang kabahin sa pagkamatarong. Ug kami adunay asoy sa iyang mga sugo, nga iyang gihatag kanila sumala sa iyang kaugalingon nga talaan.\n\n", "alma 36": "Ang mga sugo ni Alma ngadto sa iyang anak nga lalaki nga si Helaman.\n\nNaglangkob sa mga kapitulo 36 ug 37.\n\n[center][font_size=26]Kapitulo 36[/font_size][/center]\n\n[i]Si Alma mipamatuod kang Helaman sa iyang pagkakabig human makakita og usa ka anghel—Nag-antos siya sa mga kasakit sa usa ka gipanghimaraot nga kalag; mitawag siya sa ngalan ni Jesus, ug natawo sa Dios—Matam-is nga kamaya mipuno sa iyang kalag—Nakakita siya og katigoman sa mga anghel nga nagdayeg sa Dios—Daghang kinabig nakatilaw ug nakakita sama sa iyang natilawan ug nakita. Mga 74 B.C.[/i]\n\n1 Akong anak, paminaw sa akong mga pulong; kay manumpa ko kanimo, nga kon motuman ka sa mga sugo sa Dios mouswag ka dinhi sa yuta.\n\n2 Manghinaot ko nga ikaw mobuhat sumala sa akong gibuhat, sa paghinumdom sa pagkabihag sa atong mga amahan; kay sila naulipon, ug walay makaluwas kanila gawas sa Dios ni Abraham, ug sa Dios ni Isaac, ug sa Dios ni Jacob; ug giluwas gayod niya sila sa ilang mga kasakit.\n\n3 Ug karon, O Helaman akong anak, tan-awa, ikaw anaa sa imong kabatan-on, ug busa, mangamuyo ako kanimo nga pamation nimo ang akong mga pulong ug magkat-on kanako; kay nasayod ako nga si bisan kinsa nga mosalig sa Dios pagasuportahan sa ilang mga pagsulay, ug sa ilang mga kasamok, ug sa ilang mga kasakit, ug pagabayawon sa kataposang adlaw.\n\n4 Ug dili ko buot nga ikaw maghunahuna nga nasayod ako sa akong kaugalingon—dili sa temporal apan sa espirituhanon, dili sa kalibotanon nga hunahuna apan sa Dios.\n\n5 Karon, tan-awa, sultihan ko ikaw, kon wala pa ko matawo sa Dios wala unta ako masayod niining mga butanga; apan ang Dios, pinaagi sa ba-ba sa iyang balaan nga anghel, mipahibalo niining mga butanga kanako, dili sa bisan unsa nga katakos sa akong kaugalingon;\n\n6 Kay mikuyog ako sa mga anak nga lalaki ni Mosiah, nagtinguha sa paglaglag sa simbahan sa Dios; apan tan-awa, mipadala ang Dios sa iyang balaan nga anghel aron sa pagsanta kanamo diha sa among agianan.\n\n7 Ug tan-awa, namulong siya kanamo, ingon og tingog kini sa dugdog, ug ang tibuok yuta nauyog ilawom sa among mga tiil; ug nangatumba kaming tanan sa yuta, kay ang kahadlok ngadto sa Ginoo miabot kanamo.\n\n8 Apan tan-awa, ang tingog miingon ngari kanako: Bangon. Ug mibangon ug mitindog ako, ug nakita ang anghel.\n\n9 Ug miingon siya kanako: Kon ikaw sa imong kaugalingon buot nga malaglag, ayaw na tinguhaa ang paglaglag sa simbahan sa Dios.\n\n10 Ug nahitabo nga natumba ako sa yuta; ug sulod kadto sa tulo ka adlaw ug tulo ka gabii nga dili na mabuka ang akong ba-ba, ni ako makagamit sa mga bahin sa akong lawas.\n\n11 Ug ang anghel misulti og dugang nga mga butang kanako, nga nadungog sa akong kaigsuonan, apan wala ako makadungog niini; kay sa dihang nakadungog ko sa mga pulong nga—Kon ikaw sa imong kaugalingon buot man nga malaglag, ayaw na lamang tinguhaa ang paglaglag sa simbahan sa Dios—giabot ako og dakong kahadlok ug katingala basin pa unya og pagalaglagon ako, dayon natumba ako sa yuta ug wala na ko makadungog.\n\n12 Apan gisakit ako sa mahangtorong kahasol, kay gihasol ang akong kalag sa hilabihan gayod ug gisakit tungod sa tanan nakong sala.\n\n13 Oo, nakahinumdom ako sa akong tanan nga sala ug kadaotan, diin gihasol ako uban sa mga kasakit sa impiyerno; oo, akong nakita nga misukol ako batok sa akong Dios, ug nga wala ko motuman sa iyang balaan nga mga sugo.\n\n14 Oo, ug akong napatay ang daghan sa iyang mga anak, o gidala sila sa kalaglagan; oo, ug sa kataposan hilabihan ang akong kadaotan, nga ang paghunahuna pa lang sa pagsulod ngadto sa presensya sa akong Dios misakit pag-ayo sa akong kalag uban sa dili matukib nga kalisang.\n\n15 O, naghunahuna ako, nga ako unta kon mahimo hinginlan ug dili na igkita lakip ang kalag ug lawas, aron dili na ako pabarogon sa presensya sa akong Dios, aron hukman sa akong mga binuhatan.\n\n16 Ug karon, gisakit ako sulod sa tulo ka adlaw ug tulo ka gabii, gani sa mga kasakit sa usa ka gipanghimaraot nga kalag.\n\n17 Ug nahitabo nga samtang gisakit ako sa ingon niana nga kahasol, samtang ako gisamok sa panumdoman sa daghan nako nga sala, tan-awa, nahinumdom usab ako nga nakadungog sa akong amahan nga nanagna ngadto sa katawhan kabahin sa pag-anhi sa usa ka Jesukristo, usa ka Anak sa Dios, sa pagtubos sa mga sala sa kalibotan.\n\n18 Karon, samtang ang akong hunahuna nakatutok niini, nangamuyo ko sulod sa akong kasingkasing: O Jesus, ikaw nga Anak sa Dios, kaloy-i ako, kinsa ania sa apdo sa kapaitan, ug giliyokan sa walay kataposang mga kadena sa kamatayon.\n\n19 Ug karon, tan-awa, sa dihang naghunahuna ko niini, wala na ako makahinumdom sa akong mga kasakit; oo, wala na ako hasola sa panumdoman sa akong mga sala.\n\n20 Ug, pagkadako sa kamaya, nga akong gibati, ug pagkakahibulongan nga kahayag ang akong nakita; oo, ang akong kalag napuno sa kamaya nga milabaw sa akong kasakit!\n\n21 Oo, sultihan ko ikaw, akong anak, nga wala nay labaw ka hapdos ug labaw ka pait sama sa akong mga kasakit. Oo, ug usab sultihan ko ikaw, akong anak, nga sa laing bahin, wala nay labaw ka talagsaon ug makapahimuot sama katam-is sa akong kamaya.\n\n22 Oo, ingon og akong nakita, ang sama sa nakita sa atong amahan nga si Lehi, ang Dios nga naglingkod sa iyang trono, gilibotan sa dili maihap nga katigoman sa mga anghel, sa kahimtang nga nanag-awit ug nanagdayeg sa ilang Dios; oo, ug ang akong kalag naghandom nga maadto didto.\n\n23 Apan tan-awa, ang akong mga kamot ug mga tiil gibalikan sa ilang kusog pag-usab, ug mibarog ako sa akong mga tiil, ug mipakita sa katawhan nga ako natawo sa Dios.\n\n24 Oo, ug sukad nianang panahona gani hangtod karon, naghago ako sa walay paghunong, aron makadala ako og mga kalag ngadto sa paghinulsol; aron madala nako sila sa pagtilaw sa hilabihan nga kamaya nga akong natilawan; aron sila usab matawo sa Dios, ug mapuno sa Espiritu Santo.\n\n25 Oo, ug karon tan-awa, O akong anak, ang Ginoo mihatag kanako og hilabihan nga kamaya tungod sa bunga sa akong mga kahago;\n\n26 Kay tungod sa pulong nga iyang gihatag kanako, tan-awa, daghan ang natawo sa Dios, ug nakatilaw sama sa akong natilawan, ug nakakita sama sa akong nakita; busa nasayod sila niini nga mga butang nga akong gisulti, sama sa akong nasayran; ug sa kahibalo nga ania kanako gikan sa Dios.\n\n27 Ug gibuligan ako samtang anaa ubos sa mga pagsulay ug mga kasamok sa matag matang, oo ug pinaagi sa tanang matang sa mga kasakit; oo, ang Dios miluwas kanako gikan sa bilanggoan, ug gikan sa mga gapos, ug gikan sa kamatayon; oo, ug akong ibutang ang akong pagsalig diha kaniya, ug sa gihapon moluwas siya kanako.\n\n28 Ug nasayod ako nga siya mobayaw kanako sa kataposang adlaw, aron mopuyo uban kaniya sa himaya; oo, ug magadayeg ako kaniya sa kahangtoran, kay gidala niya ang atong mga amahan gikan sa Ehipto, ug gilubong niya ang mga Ehiptohanon didto sa Pulang Dagat; ug siya migiya kanila pinaagi sa iyang gahom ngadto sa gisaad nga yuta; oo, ug giluwas niya sila gikan sa pagkaulipon ug pagkabihag matag karon ug unya.\n\n29 Oo, ug gidala usab niya ang atong mga amahan gikan sa yuta sa Jerusalem; ug siya usab, pinaagi sa iyang walay kataposan nga gahom, miluwas kanila gikan sa pagkaulipon ug pagkabihag, matag karon ug unya gani hangtod karong adlawa; ug kanunay nagbaton ako og panumdoman sa ilang pagkabihag; oo, ug kamo angay usab nga magbaton og panumdoman, sama sa akong gibuhat, sa ilang pagkabihag.\n\n30 Apan tan-awa, akong anak, dili kini mao ang tanan; kay angay kang masayod sama sa akong nasayran, nga kon tumanon nimo ang mga sugo sa Dios mouswag ka dinhi sa yuta; ug angay ka usab nga masayod, nga kon dili nimo tumanon ang mga sugo sa Dios isalikway ikaw gikan sa iyang atubangan. Karon sumala kini sa iyang pulong.\n\n", "alma 37": "[center][font_size=26]Kapitulo 37[/font_size][/center]\n\n[i]Ang mga palid nga tumbaga ug ang ubang mga kasulatan gitipigan aron sa pagdala og mga kalag ngadto sa kaluwasan—Ang mga Jaredita gilaglag tungod sa ilang pagkadaotan—Ang tinago nilang mga panumpa ug mga pakigsaad kinahanglang itago gikan sa katawhan—Pagpakitambag sa Ginoo sa tanan nimong buhaton—Sama nga ang Liahona miagak sa mga Nephita, mao usab ang pulong ni Kristo moagak sa mga tawo ngadto sa kinabuhi nga dayon. Mga 74 B.C.[/i]\n\n1 Ug karon, Helaman akong anak, mosugo ko kanimo nga dad-on nimo ang mga talaan nga gisalig ngari kanako;\n\n2 Ug mosugo usab ako kanimo nga isulat nimo ang usa ka talaan niini nga katawhan, sumala sa akong gibuhat, diha sa mga palid ni Nephi, ug himoong sagrado kining tanan nga butang nga akong giampingan, gani sama sa akong pagtipig niini; kay alang kini sa usa ka maalamon nga katuyoan nga kini gitipigan.\n\n3 Ug kini nga mga palid nga tumbaga, nga naglakip niini nga mga kinulit, nga adunay mga talaan sa balaan nga mga kasulatan diha niini, nga adunay kasaysayan sa kagikanan sa atong mga katigulangan, bisan gikan sa sinugdanan—\n\n4 Tan-awa, gipanagna na kini sa atong mga amahan, nga kinahanglan ampingan nila ug ihatag gikan sa usa ka kaliwatan ngadto sa lain, ug ampingan ug tipigan pinaagi sa kamot sa Ginoo hangtod nga motungha kini ngadto sa matag kanasoran, kaliwatan, pinulongan, ug katawhan, aron masayod sila sa mga misteryo nga nalakip diha niini.\n\n5 Ug karon tan-awa, kon tipigan kini kinahanglan nga magpabilin ang kasinaw niini; oo, ug magpabilin diha niini ang ilang kasinaw; oo, ug usab ang tanang palid nga naglakip nianang balaan nga sinulat.\n\n6 Karon tingali ikaw magdahom nga binuang kini ngari kanako; apan tan-awa sultihan ko ikaw, nga pinaagi sa gagmay ug yanong mga butang, mahitabo ang dagkong mga butang; ug ang gagmayng mga paagi sa daghan nga higayon molibog sa maalamon.\n\n7 Ug ang Ginoong Dios mohimo og pamaagi aron sa pagpahitabo sa iyang mahinungdanon ug walay kataposang mga katuyoan; ug pinaagi sa gagmay nga pamaagi ang Ginoo molibog sa maalamon ug mopahitabo sa kaluwasan sa daghan nga kalag.\n\n8 Ug karon, kini sukad pa kaniadto nga kaalam nang daan sa Dios nga kining mga butanga matipigan; kay tan-awa, mipalapad kini sa panumdoman niini nga katawhan, oo, ug mikombinser sa daghan nga dili maayo nilang mga kinaiya, ug midala kanila ngadto sa kahibalo sa ilang Dios ngadto sa kaluwasan sa ilang mga kalag.\n\n9 Oo, sultihan ko ikaw, kon dili pa tungod niining mga butanga nga anaa sa sulod niining mga talaan, nga anaa niining mga palid, si Ammon ug ang iyang kaigsoonan dili unta makakombinser sa daghan kaayong kaliboan nga mga Lamanita sa sayop nga tradisyon sa ilang mga amahan; oo, kining mga talaan ug ang ilang mga pulong ang midala kanila ngadto sa paghinulsol; mao nga, kini mihatag kanila sa kahibalo sa Ginoo nga ilang Dios, ug sa pagmaya kang Jesukristo nga ilang Manunubos.\n\n10 Ug kinsay nasayod kon pananglit sila ang mahimong pamaagi nga madala ang daghang kaliboan kanila, oo, ug usab daghang kaliboan sa atong tikig og liog nga kaigsoonan, nga mga Nephita, kinsa karon nagpatig-a sa ilang mga kasingkasing sa pagpakasala ug sa mga kadaotan, ngadto sa kahibalo sa ilang Manunubos?\n\n11 Karon kini nga mga misteryo wala pa sa hingpit ipahibalo ngari kanako; busa magpugong ako.\n\n12 Ug tingali igo na kon moingon ko nga giampingan kini alang sa maalamon nga katuyoan, diin nga katuyoan nahibaloan sa Dios; kay siya magatambag man pinaagi sa kaalam sa tanan niyang buhat, ug ang iyang mga dalan higpit, ug ang iyang padulngan usa ka walay kataposang pagtuyok.\n\n13 O hinumdomi, hinumdomi, akong anak nga Helaman, kon unsa ka higpit ang mga sugo sa Dios. Ug miingon siya: Kon tumanon nimo ang akong mga sugo ikaw mouswag sa yuta—apan kon ikaw dili motuman sa iyang mga sugo isalikway ikaw gikan sa iyang atubangan.\n\n14 Ug karon hinumdomi, akong anak, nga ang Dios mitugyan kanimo niining mga butanga, nga mga sagrado, nga iyang gitipigan nga sagrado, ug usab nga iyang tipigan ug ampingan alang sa usa ka maalamon nga katuyoan diha kaniya, nga mapakita niya ang iyang gahom ngadto sa umaabot nga mga kaliwatan.\n\n15 Ug karon tan-awa, isulti ko kanimo pinaagi sa espiritu sa pagpanagna, nga kon ikaw molapas sa mga sugo sa Dios, tan-awa, kining mga butanga nga sagrado pagakuhaon gikan kanimo pinaagi sa gahom sa Dios, ug ikaw itugyan ngadto ni Satanas, aron ayagon ka niya sama sa tipasi nga ipadpad sa hangin.\n\n16 Apan kon tumanon nimo ang mga sugo sa Dios, ug buhaton kini nga mga butang nga sagrado sumala sa gisugo sa Ginoo kanimo, (kay kinahanglan kang mangaliya sa Ginoo alang sa tanan nga butang bisan unsa pa man ang imong buhaton niini) tan-awa, walay gahom sa yuta o sa impiyerno nga makakuha niini gikan kanimo, kay gamhanan ang Dios ngadto sa pagpatuman sa tanan niyang pulong.\n\n17 Kay tumanon niya ang tanan niyang mga saad nga iyang gihimo kanimo, kay gituman niya ang iyang mga saad nga gihimo niya ngadto sa atong mga amahan.\n\n18 Kay misaad siya kanila nga iyang tipigan kining mga butanga alang sa usa ka maalamon nga katuyoan diha kaniya, aron mapakita niya ang iyang gahom sa umaabot nga kaliwatan.\n\n19 Ug karon tan-awa, usa ka katuyoan ang iyang natuman, gani ang pagpahiuli sa daghang kaliboan sa mga Lamanita ngadto sa kahibalo sa kamatuoran; ug gipakita niya ang iyang gahom kanila, ug ipakita usab niya ang iyang gahom ngadto sa umaabot nga mga henerasyon; busa kini pagatipigan.\n\n20 Busa mosugo ko kanimo, Helaman akong anak, nga magkugi ka sa pagtuman sa tanan kong mga pulong, ug magkugi ka sa pagtuman sa mga sugo sa Dios sama sa nahisulat.\n\n21 Ug karon, akong isulti kanimo ang mahitungod niadtong kawhaan ug upat ka palid, nga imo kining ampingan, aron ang mga misteryo ug ang mga buhat sa kangitngit, ug ang ilang tinago nga mga buhat, o ang tinago nga mga buhat niadtong mga tawo nga nangalaglag, ikapakita ngadto niini nga katawhan; oo, ang ilang tanang pagpatay, ug mga pagpanulis, ug ang ilang mga pagpanglungkab, ug ang ilang tanan nga pagkadaotan ug pagkasalawayon, ikapakita ngadto niini nga katawhan; oo, ug nga ampingan nimo kini nga mga panghubad.\n\n22 Kay tan-awa, nakakita ang Ginoo nga ang iyang katawhan nagsugod sa pagbuhat diha sa kangitngit, oo, mibuhat og tinago nga mga pagpatay ug mga pagkasalawayon; busa miingon ang Ginoo, kon dili sila maghinulsol sila pagalaglagon gikan sa ibabaw sa yuta.\n\n23 Ug miingon ang Ginoo: Mag-andam ako alang sa akong sulugoon nga si Gazelem, og usa ka bato, nga modan-ag sa kangitngit ngadto sa kahayag, aron akong ikapakita sa akong katawhan nga nag-alagad kanako, nga ako makapakita ngadto kanila sa mga buhat sa ilang kaigsoonan, oo, sa ilang tinago nga mga buhat, sa ilang mga buhat sa kangitngit, ug sa ilang mga pagkadaotan ug mga pagkasalawayon.\n\n24 Ug karon, akong anak, kini nga mga panghubad giandam aron ang pulong sa Dios unta matuman, nga iyang gipamulong, nga nag-ingon:\n\n25 Akong ipagula gikan sa kangitngit ngadto sa kahayag ang tanan nilang tinago nga mga buhat ug ang ilang mga pagkasalawayon; ug gawas kon sila maghinulsol ako molaglag kanila gikan sa ibabaw sa yuta; ug akong dad-on ngadto sa kahayag ang tanan nilang tinagoan ug pagkasalawayon, ngadto sa matag nasod nga sa pagkahuman manag-iya sa yuta.\n\n26 Ug karon, akong anak, nakita nato nga wala sila maghinulsol; busa nalaglag sila, ug hangtod dinhi ang pulong sa Dios natuman; oo, ang ilang tinago nga mga pagkasalawayon gipagawas gikan sa kangitngit ug gipahibalo kanato.\n\n27 Ug karon, akong anak, mosugo ko kanimo nga ipabilin nimo ang tanan nilang panumpa, ug ang ilang mga pakigsaad, ug ang ilang mga kauyonan diha sa ilang tinago nga mga pagkasalawayon; oo, ug ang tanan nilang mga timailhan ug ang ilang mga kahibulongan imong itago gikan niini nga katawhan, aron dili sila masayod niini, basin pa unya og mahulog usab sila ngadto sa kangitngit ug malaglag.\n\n28 Kay tan-awa, adunay tunglo dinhi sa tibuok nga yuta, nga ang kalaglagan moabot sa tanan niadtong mga tigbuhat sa kangitngit, sumala sa gahom sa Dios, kon sila hinog na kaayo; busa nagtinguha ako nga kini nga katawhan dili unta malaglag.\n\n29 Busa tipigan nimo kining tinago nga mga plano sa ilang mga panumpa ug sa ilang mga pakigsaad gikan niini nga katawhan, ug ang ilang mga pagkadaotan ug ang ilang mga pagpatay ug ang ilang mga pagkasalawayon lamang ang imong ibutyag ngadto kanila; ug tudloan nimo sila nga dumtan ang maong mga pagkadaotan ug mga pagkasalawayon ug mga pagpatay; ug tudloan usab nimo sila nga kini nga katawhan gilaglag tungod sa ilang mga pagkadaotan ug mga pagkasalawayon ug sa ilang mga pagpatay.\n\n30 Kay tan-awa, gipamatay nila ang tanang propeta sa Ginoo nga miabot taliwala kanila sa pagpamahayag kanila mahitungod sa ilang mga kadaotan; ug ang dugo niadtong ilang gipamatay nangamuyo ngadto sa Ginoo nga ilang Dios alang sa pagpanimalos niadtong ilang mga mamumuno; ug sa ingon niana ang mga paghukom sa Dios miabot niining mga tigbuhat sa kangitngit ug tinago nga mga kalihokan.\n\n31 Oo, ug gitunglo ang yuta hangtod sa kahangtoran alang niadtong mga tigbuhat sa kangitngit ug tinago nga mga kalihokan, bisan ngadto sa kalaglagan, gawas kon sila maghinulsol sa dili pa mahingpit ang ilang pagkahinog.\n\n32 Ug karon, akong anak, hinumdomi ang mga pulong nga akong gipamulong kanimo; ayaw isalig kadtong tinago nga mga plano ngadto niini nga katawhan, apan itudlo kanila ang walay kataposang pagdumot batok sa sala ug kadaotan.\n\n33 Isangyaw kanila ang paghinulsol, ug ang pagtuo kang Ginoong si Jesukristo; tudloi sila sa pagpaubos sa ilang mga kaugalingon ug sa pagkamaaghop ug pagkamapainubsanon sa kasingkasing; tudloi sila sa pagsalikway sa matag pagtental sa yawa, inubanan sa ilang pagtuo diha ni Ginoong Jesukristo.\n\n34 Tudloi sila nga dili gayod magluya sa maayong mga buhat, apan nga magmaaghop ug magmapainubsanon sa kasingkasing; kay ang mao makakaplag og kapahulayan sa ilang mga kalag.\n\n35 O, hinumdomi, akong anak, ug pagkat-on og kaalam sa imong kabatan-on; oo, pagkat-on sa imong kabatan-on sa pagtuman sa mga sugo sa Dios.\n\n36 Oo, ug pangamuyo ngadto sa Dios alang sa tanan nimong kabuhian; oo, himoa nga ang tanan nimong mga buluhaton himoon para sa Ginoo, ug bisan asa ikaw padulong himoa kini kauban ang Ginoo; oo, himoa nga ang tanan nimong mga hunahuna mapunting ngadto sa Ginoo; oo, himoa nga ang tanang pagbati sa imong kasingkasing maiya sa Ginoo sa kahangtoran.\n\n37 Pagpakitambag sa Ginoo sa tanan nimong buhaton, ug moagak siya kanimo alang sa kaayohan; oo, kon mohigda ka sa gabii higda ngadto sa Ginoo, aron siya mobantay kanimo sa imong pagkatulog; ug kon mobangon ka sa buntag himoa nga ang imong kasingkasing mapuno sa mga pasalamat ngadto sa Dios; ug kon ikaw mobuhat niini nga mga butang, ikaw pagabayawon sa kataposang adlaw.\n\n38 Ug karon, akong anak, may isulti ako mahitungod sa butang nga gitawag sa atong mga amahan og bola, o tigtultol—o gitawag kini sa atong mga amahan og Liahona, nga, kon hubaron, usa ka kompas; ug giandam kini sa Ginoo.\n\n39 Ug tan-awa, walay tawo nga makabuhat niini sunod sa matang sa maong talagsaon kaayo nga pagkabuhat. Ug tan-awa, giandam kini aron makita sa atong mga amahan ang dalan nga ilang agian didto sa kamingawan.\n\n40 Ug milihok kini alang kanila sumala sa ilang pagtuo sa Dios; busa, kon sila adunay pagtuo nga motuo nga ang Dios makahimo nga kadto nga mga buburan motudlo sa agianan nga ilang agian, tan-awa, nahitabo kini; busa aduna sila niini nga milagro, ug usab daghan pang uban nga milagro ang nahimo pinaagi sa gahom sa Dios, sa matag adlaw.\n\n41 Bisan pa niana, tungod kay kadtong mga milagro gibuhat pinaagi sa gagmay nga paagi mipakita kini kanila og mga kahibulongan nga buhat. Mga tapolan sila, ug nakalimot sa pagbansay sa ilang pagtuo ug pagkugi ug dayon kadtong mga kahibulongan nga buhat nahunong, ug wala sila mouswag sa ilang panaw;\n\n42 Busa, nagpabilin una sila sa kamingawan, o wala mopanaw sa usa ka linaktod nga agianan, ug nag-antos sa kagutom ug kauhaw, tungod sa ilang mga kalapasan.\n\n43 Ug karon, akong anak, manghinaot ko nga ikaw mosabot nga kining mga butanga wala buhata nga walay kapareha; tungod kay sa dihang ang atong mga amahan nagtinapolan sa pagsunod niini nga kompas (karon kining mga butanga mga temporal) wala sila mouswag; bisan sa mga butang nga espirituhanon.\n\n44 Kay tan-awa, sayon ra ang pagpatalinghog sa pulong ni Kristo, nga motudlo kanimo sa usa ka tul-id nga agianan paingon sa walay kataposang kalipay, sama sa pagpatalinghog sa atong mga amahan niini nga kompas, nga nagtudlo kanila sa usa ka tul-id nga agianan paingon sa gisaad nga yuta.\n\n45 Ug karon mosulti ko, wala bay usa ka paghulagway mahitungod niini nga butang? Kay sama kasegurado nga ang atong mga amahan gigiyahan niini nga tigtultol, pinaagi sa pagsunod sa agianan nga gitudlo niini, paingon sa gisaad nga yuta, ang mga pulong ni Kristo, kon kita mosunod sa agianan nga gitudlo niini, modala kanato latas niini nga walog sa kasubo ngadto sa mas maayo nga gisaad nga yuta.\n\n46 O akong anak, ayaw itugot nga kita magtinapolan tungod sa kasayon sa agianan; kay ingon niini usab sa atong mga amahan; kay giandam kini alang kanila, nga kon sila motan-aw mabuhi sila; mao usab kita. Ang agianan giandam na, ug kon kita motan-aw mabuhi kita sa kahangtoran.\n\n47 Ug karon, akong anak, iseguro nga maampingan nimo kining sagrado nga mga butang, oo, iseguro nga mohangad ka ngadto sa Dios ug magpakabuhi. Adtoa kini nga katawhan ug ipadayag ang pulong, ug pagmaligdong. Akong anak, maayo nga paglakaw.\n\n", "alma 38": "Ang mga sugo ni Alma ngadto sa iyang anak nga lalaki nga si Shiblon.\n\nNaglangkob sa kapitulo 38.\n\n[center][font_size=26]Kapitulo 38[/font_size][/center]\n\n[i]Si Shiblon gilutos tungod sa pagkamatarong—Ang kaluwasan anaa kang Kristo, kinsa mao ang kinabuhi ug kahayag sa kalibotan—Pugngi ang tanan nimong mainit nga mga pagbati. Mga 74 B.C.[/i]\n\n1 Akong anak, paminawa ang akong mga pulong, kay sultihan ko ikaw, gani sama sa akong gisulti kang Helaman, nga kon tumanon nimo ang mga sugo sa Dios mouswag ka dinhi sa yuta; ug kon ikaw dili motuman sa mga sugo sa Dios ipahimulag ka gikan sa iyang atubangan.\n\n2 Ug karon, akong anak, ako misalig nga ako adunay dakong kalipay dinha kanimo, tungod sa imong pagkamakanunayon ug sa imong pagkamatinud-anon sa Dios; kay sa ingon nga imong gisugdan sa panahon sa imong kabatan-on sa pagtan-aw sa Ginoo nga imong Dios, mao nga manghinaot ko nga ikaw magpadayon sa pagtuman sa iyang mga sugo; kay bulahan siya nga molahutay hangtod sa kataposan.\n\n3 Sultihan ko ikaw, akong anak, nga ako aduna nay dakong kamaya diha kanimo, tungod sa imong pagkamatinud-anon ug sa imong pagkamakugihon, ug sa imong pagkamapailobon ug sa imong pagkamainantoson taliwala sa katawhan sa mga Zoramita.\n\n4 Kay nasayod ko nga ikaw gigapos; oo, ug nasayod usab ako nga ikaw gibato tungod sa pulong; ug giantos nimo kining tanan nga butang uban sa pailob tungod kay ang Ginoo nag-uban kanimo; ug karon nasayod ka nga giluwas ka sa Ginoo.\n\n5 Ug karon Shiblon, akong anak, manghinaot ako nga ikaw mahinumdom, nga kon ibutang nimo ang imong pagsalig sa Dios ikaw pagaluwason gikan sa imong mga pagsulay, ug sa imong mga kasamok, ug sa imong mga kasakit, ug pagabayawon ka sa kataposang adlaw.\n\n6 Karon, akong anak, ako dili buot nga maghunahuna ka nga nasayran ko kining mga butanga sa akong kaugalingon, apan ang Espiritu sa Dios nga ania kanako ang mipahibalo niining mga butanga ngari kanako; kay kon wala pa ako matawo sa Dios wala unta ako masayod niining mga butanga.\n\n7 Apan tan-awa, ang Ginoo sa iyang dakong kaluoy mipadala sa iyang anghel aron sa pagpahayag kanako nga kinahanglan gayod nga ako mopahunong sa buhat sa kalaglagan taliwala sa iyang katawhan; oo, ug nakakita ako og anghel sa inatubangay, ug nakigsulti siya kanako, ug ang iyang tingog sama sa dugdog, ug kini nakapakurog sa tibuok yuta.\n\n8 Ug nahitabo nga tulo ka adlaw ug tulo ka gabii ako nga anaa sa labing pait nga kasakit ug kaguol sa kalag; ug wala gayod sukad, hangtod nga nangamuyo ako sa Ginoo nga si Jesukristo alang sa kaluoy, nga ako nakadawat og kapasayloan sa akong mga sala. Apan tan-awa, nangamuyo ako kaniya ug nakakaplag ko og kalinaw sa akong kalag.\n\n9 Ug karon, akong anak, kini gisulti ko kanimo aron makakat-on ka og kaalam, nga makakat-on ka bahin kanako nga walay lain nga paagi o mga paagi nga ang tawo maluwas, gawas lamang ug pinaagi ni Kristo. Tan-awa, siya ang kinabuhi ug ang kahayag sa kalibotan. Tan-awa, siya ang pulong sa kamatuoran ug pagkamatarong.\n\n10 Ug karon, samtang magsugod ka sa pagtudlo sa pulong niana nga paagi manghinaot ko nga ikaw magpadayon sa pagtudlo; ug manghinaot ko nga magkugi ka ug magmapugnganon sa tanan nga butang.\n\n11 Pagmatngon nga dili ka mabayaw sa garbo; oo, pagmatngon nga dili ka manghambog sa imong kaugalingon nga kaalam, ni sa imong labihan nga kusog.\n\n12 Gamita ang imong kaisog, apan dili ang pagpalabi-labi; ug pagmatngon usab nga ikaw makapugong sa tanan nimong mainit nga mga pagbati, nga mapuno ka sa paghigugma; pagmatngon nga ikaw maglikay sa pagtinapolan.\n\n13 Ayaw pag-ampo sama sa gibuhat sa mga Zoramita, kay nakakita ka nga sila nag-ampo aron mabati sa mga tawo, ug aron daygon tungod sa ilang kaalam.\n\n14 Ayaw pag-ingon: O Dios, magpasalamat ko kanimo nga kami mas maayo kay sa among kaigsoonan; apan hinuon sulti nga: O Ginoo, pasayloa ang akong pagkadili takos, ug hinumdomi nga kaluy-an ang akong kaigsoonan—oo, angkona ang imong pagkadili takos sa atubangan sa Dios sa tanang higayon.\n\n15 Ug hinaot nga ang Ginoo mopanalangin sa imong kalag, ug modawat kanimo sa kataposang adlaw ngadto sa iyang gingharian, aron molingkod sa kalinaw. Karon lakaw, akong anak, ug itudlo ang pulong ngadto niini nga katawhan. Pagmaligdong. Akong anak, maayo nga paglakaw.\n\n", "alma 39": "Ang sugo ni Alma ngadto sa iyang anak nga lalaki nga si Corianton.\n\nNaglangkob sa mga kapitulo 39 hangtod 42.\n\n[center][font_size=26]Kapitulo 39[/font_size][/center]\n\n[i]Ang sala sa pagpakighilawas usa ka salawayon—Ang mga sala ni Corianton nakapugong sa mga Zoramita sa pagdawat sa pulong—Ang katubsanan ni Kristo molakip sa pagluwas sa mga matinud-anon kinsa nahiuna pa niini. Mga 74 B.C.[/i]\n\n1 Ug karon, akong anak, may dugang pa ako nga isulti kanimo kay sa unsay akong gisulti sa imong igsoon; kay tan-awa, wala ba ikaw makapaniid sa pagkamakanunayon sa imong igsoon, sa iyang pagkamatinud-anon, ug sa iyang kakugi sa pagtuman sa mga sugo sa Dios? Tan-awa, wala ba siya magpakita og maayo nga ehemplo kanimo?\n\n2 Kay wala man nimo hatagi og igong pagtagad ang akong mga pulong sama sa gihimo sa imong igsoon, taliwala sa katawhan sa mga Zoramita. Karon mao kini ang unsay dili nako gusto kanimo; nagpadayon ka sa pagpanghambog sa imong kusog ug sa imong kaalam.\n\n3 Ug dili pa kini ang tanan, akong anak. Mibuhat ka nianang nakapaguol kanako; kay gitalikdan nimo ang pagpangalagad, ug miadto sa yuta sa Siron taliwala sa mga utlanan sa mga Lamanita, aron mosunod sa babayeng nagbaligya sa dungog nga si Isabel.\n\n4 Oo, nabihag niya ang mga kasingkasing sa daghan; apan dili kini igo nimo nga ipangatarongan, akong anak. Unta imong giatiman ang pagpangalagad nga gitugyan kanimo.\n\n5 Wala ba ikaw masayod, akong anak, nga kining mga butanga salawayon sa panan-aw sa Ginoo; oo, labing salawayon labaw sa tanang sala gawas sa pagpaagas sa dugo sa mga walay sala o sa paglimod sa Espiritu Santo?\n\n6 Kay tan-awa, kon ilimod nimo ang Espiritu Santo nga sa makausa adunay dapit diha kanimo, ug nasayod ka nga ikaw milimod niini, tan-awa, usa kini ka sala nga dili mapasaylo; oo, ug si bisan kinsa nga mopatay batok sa kahayag ug kasayoran sa Dios, dili sayon alang kaniya nga makakuha og kapasayloan; oo, sultihan ko ikaw akong anak, nga dili sayon alang kaniya nga makaangkon og kapasayloan.\n\n7 Ug karon, akong anak, akong panghinaot sa Dios nga unta wala ka makasala og ingon ka hilabihan ka dako nga sala. Dili ko mopadayon sa paghisgot sa imong mga sala, aron sa paghasol sa imong kalag, kon kini dili alang sa imong kaayohan.\n\n8 Apan tan-awa, dili ka makatago sa imong mga sala gikan sa Dios; ug gawas kon ikaw maghinulsol mobarog kini nga usa ka pagpamatuod batok kanimo sa kataposang adlaw.\n\n9 Karon akong anak, manghinaot ko nga ikaw maghinulsol ug mobiya sa imong mga sala, ug dili na mosunod sa mga kahigal sa imong mga mata, apan molimod kining mga butanga sa imong kaugalingon; kay gawas nga buhaton nimo kini, dili gayod nimo mapanunod ang gingharian sa Dios. O, hinumdomi, ug dawata kini, ug ayaw na buhata kining mga butanga.\n\n10 Ug mosugo ako kanimo nga paminawon nimo ang tambag sa imong mga magulang nga lalaki sa imong mga buluhaton; kay tan-awa, ikaw anaa sa imong pagkabatan-on, ug kinahanglan nga amumahan ka sa imong mga igsoon. Ug pamati sa ilang mga tambag.\n\n11 Ayaw tugoti nga malingla ang imong kaugalingon sa bisan unsa nga kawang ug binuang nga butang; ayaw tugoti ang yawa nga molingla og usab sa imong kasingkasing sa pagsunod niadtong mga babayeng daotan nga nagbaligya sa dungog. Tan-awa, O akong anak, kadako sa kadaotan nga imong nadala ngadto sa mga Zoramita; kay sa dihang nakita nila ang imong binuhatan dili sila motuo sa akong mga pulong.\n\n12 Ug karon ang Espiritu sa Ginoo miingon kanako: Sugoa ang imong mga anak sa pagbuhat og maayo, tingali unya og madala nila ang mga kasingkasing sa daghan nga katawhan ngadto sa pagkalaglag; busa mosugo ako kanimo, akong anak, agi og pagtahod sa Dios, nga ihunong nimo ang imong mga kadaotan;\n\n13 Nga mobalik ka sa Ginoo uban sa tibuok nimong hunahuna, gahom, ug kusog; nga dili na ikaw mopahisaalag sa mga kasingkasing sa pagbuhat og daotan; apan hinoon balika sila, ug angkona ang imong mga sayop ug mga kalapasan nga imong nabuhat.\n\n14 Ayaw pangitaa ang mga katigayonan ni ang mga kawang nga butang niini nga kalibotan; kay tan-awa, dili nimo kini madala.\n\n15 Ug karon, akong anak, mosulti ko og gamay kanimo kabahin sa pag-anhi ni Kristo. Tan-awa, sultihan ko ikaw, nga siya sa pagkatinuod mao ang moanhi aron sa pagkuha sa mga sala sa kalibotan; oo, siya moanhi aron mopahayag sa malipayong mga balita sa kaluwasan sa iyang katawhan.\n\n16 Ug karon, akong anak, mao kini ang pagpangalagad diin ikaw gitawag, sa pagpahayag niining malipayon nga mga balita niini nga katawhan, aron sa pag-andam sa ilang mga hunahuna; o kaha aron ang kaluwasan modangat ngadto kanila, nga andamon nila ang mga hunahuna sa ilang mga anak sa pagpaminaw sa pulong unya sa panahon sa iyang pag-anhi.\n\n17 Ug karon hupayon nako ang imong hunahuna bahin niini nga hilisgotan. Tan-awa, natingala ikaw ngano nga kining mga butanga sa layo pa kinahanglan nga masayran nang daan. Tan-awa, sultihan ko ikaw, dili ba ang usa ka kalag niining panahona bililhon para sa Dios sama usab ka bililhon sa usa ka kalag unya sa panahon sa iyang pag-anhi?\n\n18 Dili ba sama ka mahinungdanon nga ang plano sa katubsanan ipahibalo ngadto niini nga katawhan ug ngadto usab sa ilang kaliwatan?\n\n19 Dili ba sama ra ka sayon niining panahona alang sa Ginoo ang pagpadala sa iyang anghel aron ipahayag kining malipayong mga balita ngari kanato ingon man ngadto sa atong kaliwatan, o ingon man human unya sa panahon sa iyang pag-anhi?\n\n", "alma 40": "[center][font_size=26]Kapitulo 40[/font_size][/center]\n\n[i]Si Kristo mopahitabo sa pagkabanhaw sa tanang tawo—Ang mga patay nga matarong moadto sa paraiso ug ang daotan ngadto sa kawanangan sa kangitngit aron maghulat sa adlaw sa ilang pagkabanhaw—Ang tanang butang ipahiuli ngadto sa tukma ug hingpit nga bayanan sa Pagkabanhaw. Mga 74 B.C.[/i]\n\n1 Karon akong anak, aniay akong idugang sa pagsulti kanimo; kay nakasabot ako nga ang imong hunahuna nabalaka mahitungod sa pagkabanhaw sa mga patay.\n\n2 Tan-awa, sultihan ko ikaw, nga walay pagkabanhaw—o, ako moingon, sa laktod nga pagkasulti, nga kini nga mortal dili mahimong imortal, kini nga madunoton dili mahimong dili madunoton—hangtod human sa pag-anhi ni Kristo.\n\n3 Tan-awa, siya ang mopahitabo sa pagkabanhaw sa mga patay. Apan tan-awa, akong anak, ang pagkabanhaw wala pa. Karon, akong ipadayag kanimo ang usa ka misteryo; bisan pa niana, daghan pa kaayong misteryo ang gitipigan, nga walay usa nga nasayod gawas lamang sa Dios. Apan ipakita ko kanimo ang usa ka butang nga makugihon nakong gipangutana sa Dios aron masayod ako—kabahin sa pagkabanhaw.\n\n4 Tan-awa, adunay panahon nga gitakda nga ang tanan mobangon gikan sa mga patay. Karon kon moabot kini nga panahon walay usa nga nasayod; apan ang Dios nasayod sa panahon nga gikatakda.\n\n5 Karon, kon adunay usa ka panahon, o ikaduha nga panahon, o ikatulo nga panahon, nga ang mga tawo mobangon gikan sa mga patay, dili kana importante; kay ang Dios nasayod sa tanang butang; ug igo na kanako nga masayod nga kini mao ang mahitabo—nga adunay gitakda nga panahon nga ang tanan mabanhaw gikan sa mga patay.\n\n6 Karon kinahanglan gayod nga adunay gintang sa panahon sa kamatayon ug sa panahon sa pagkabanhaw.\n\n7 Ug karon mangutana ko unsay mahitabo sa mga kalag sa mga tawo gikan niini nga panahon sa kamatayon hangtod sa panahon nga gitakda alang sa pagkabanhaw?\n\n8 Karon bisan kon adunay labaw pa sa usa ka higayon nga gitakda nga mabanhaw ang mga tawo dili kini maoy importante; kay ang tanan dili magdungan sa pagkamatay, ug dili kini maoy importante; ang tanan sama og usa ra ka adlaw sa Dios, ug ang panahon gisukod lamang ngadto sa mga tawo.\n\n9 Busa, adunay panahon nga gitakda nga ang mga tawo mabanhaw gikan sa mga patay; ug adunay gintang sa panahon sa kamatayon ug sa pagkabanhaw. Ug karon, mahitungod niini nga gintang sa panahon, unsa man ang mahitabo sa mga kalag sa mga tawo mao ang butang nga makugihon nakong gipangutana sa Ginoo aron masayran; ug mao kini ang butang nga akong nasayran.\n\n10 Ug kon moabot na ang panahon nga ang tanan mabanhaw, nan makahibalo sila nga ang Dios nasayod sa tanang panahon nga gitakda alang sa tawo.\n\n11 Karon, mahitungod sa kahimtang sa kalag tali sa kamatayon ug sa pagkabanhaw—Tan-awa, gipahibalo kini ngari kanako pinaagi sa usa ka anghel, nga ang mga espiritu sa tanang tawo, human sila mobiya gikan niining mortal nga lawas, oo, ang mga espiritu sa tanang tawo, maayo man o daotan, dad-on pauli ngadto niana nga Dios nga mihatag kanila sa kinabuhi.\n\n12 Ug unya mahitabo, nga ang mga espiritu niadtong mga matarong pagadawaton ngadto sa kahimtang sa kalipay, nga gitawag og paraiso, usa ka kahimtang sa kapahulayan, usa ka kahimtang sa kalinaw, diin sila mopahulay gikan sa ilang tanang kasamok ug gikan sa tanang kabalaka, ug kasubo.\n\n13 Ug dayon mahitabo, nga ang mga espiritu sa mga daotan, oo, kinsa mga daotan—kay tan-awa, sila walay bahin ni tipik sa Espiritu sa Ginoo; kay tan-awa, mipili sila sa daotang mga buhat kaysa maayo; busa ang espiritu sa yawa misulod kanila, ug nanag-iya sa ilang balay—ug itambog kini ngadto sa kawanangan sa kangitngit; adunay pagbakho, ug pagdangoyngoy, ug pagpangagot sa mga ngipon, ug tungod sa ilang kaugalingon nga kadaotan, kay nagpabihag sila sa kabubut-on sa yawa.\n\n14 Karon mao kini ang kahimtang sa mga kalag sa daotan, oo, sa kangitngit, ug usa ka kahimtang sa makalilisang, makahahadlok nga talan-awon kay ang nagdilaab nga kasuko sa Dios anaa kanila; sa ingon niana nagpabilin sila niini nga kahimtang, ingon man usab ang mga matarong didto sa paraiso, hangtod sa panahon sa ilang pagkabanhaw.\n\n15 Karon, adunay uban nga nakasabot nga kining kahimtang sa kalipay ug kining kahimtang sa kasakit sa kalag, sa wala pa ang pagkabanhaw, mao ang unang pagkabanhaw. Oo, moangkon ko nga kini mahimong tawagon og pagkabanhaw, ang pagkabanhaw sa espiritu o sa kalag ug paghatod kanila ngadto sa kalipay o kasakit, sumala sa mga pulong nga gipamulong na.\n\n16 Ug tan-awa, kini gipamulong na usab, nga adunay unang pagkabanhaw, usa ka pagkabanhaw sa tanan niadtong wala na, o karon ania, o sa mga moanhi pa, sukad sa pagkabanhaw ni Kristo gikan sa pagkamatay.\n\n17 Karon, wala kita magdahom nga kini nga unang pagkabanhaw, nga gipamulong niini nga paagi, mao ang pagkabanhaw sa mga kalag ug ang paghatod kanila ngadto sa kalipay o kasakit. Dili kamo makadahom nga kini mao ang gipasabot.\n\n18 Tan-awa, sultihan ko ikaw, Dili; apan nagpasabot kini sa panaghiusa og balik sa kalag uban sa lawas, ngadto kanila gikan sa mga adlaw ni Adan ngadto sa pagkabanhaw ni Kristo.\n\n19 Karon, kon ang mga kalag ug ang mga lawas niadtong gipamulong pagahiusahon og dungan, ang daotan ingon man ang matarong, wala ko mag-ingon; nga igo na nga mosulti ko nga silang tanan mobangon; o sa laing pagkasulti, ang ilang pagkabanhaw moabot sa dili pa ang pagkabanhaw niadtong kinsa namatay human sa pagkabanhaw ni Kristo.\n\n20 Karon, akong anak, dili ko moingon nga ang ilang pagkabanhaw moabot atol sa pagkabanhaw ni Kristo; apan tan-awa, mohatag ko niini isip akong opinyon, nga ang mga kalag ug ang mga lawas pagahiusahon, sa mga matarong, sa pagkabanhaw ni Kristo, ug sa iyang pagkayab ngadto sa langit.\n\n21 Apan kon atol man kini o human sa iyang pagkabanhaw, dili ko makasulti; apan kini ang akong isulti, nga adunay gintang tali sa kamatayon ug pagkabanhaw sa lawas, ug ang kalag anaa sa kahimtang sa kalipay o sa kasakit hangtod sa panahon nga gitakda sa Dios nga ang mga patay mobangon, ug mahiusa, ang kalag ug lawas, ug dad-on aron mobarog sa atubangan sa Dios, ug hukman sumala sa ilang mga binuhatan.\n\n22 Oo, kini mopahitabo sa pagpahiuli niadtong mga butang nga gikapamulong na sa mga ba-ba sa mga propeta.\n\n23 Ang kalag ipahiuli ngadto sa lawas, ug ang lawas ngadto sa kalag; oo, ug ang matag bahin sa lawas ug lutahan ipahiuli ngadto sa iyang lawas; oo, gani bisan usa ka buhok sa ulo dili mawala; apan ang tanang butang ipahiuli ngadto sa ilang tukma ug hingpit nga bayanan.\n\n24 Ug karon, akong anak, kini mao ang pagpahiuli nga gipamulong na sa mga ba-ba sa mga propeta—\n\n25 Ug dayon ang mga matarong mosidlak didto sa gingharian sa Dios.\n\n26 Apan tan-awa, usa ka makalilisang nga kamatayon ang moabot sa mga daotan; kay mamatay sila sumala sa mga butang mahitungod sa pagkamatarong; kay mga hugaw sila, ug walay hugaw nga butang nga makapanunod sa gingharian sa Dios; apan isalikway sila ug ihatod sa pag-ambit sa mga bunga sa ilang mga kahago o sa ilang mga buhat, nga mga daotan; ug sila moinom sa mga lawog sa mapait nga kopa.\n\n", "alma 41": "[center][font_size=26]Kapitulo 41[/font_size][/center]\n\n[i]Sa Pagkabanhaw ang mga tawo mobangon ngadto sa usa ka kahimtang sa walay kataposan nga kalipay o walay kataposan nga kasakit—Ang pagkadaotan dili mahitabo nga kalipay—Ang mga tawong kalibotanon walay Dios dinhi sa kalibotan—Ang matag tawo makadawat pag-usab sa Pagpahiuli ang mga kinaiya ug mga hiyas nga naangkon sa pagka-mortal. Mga 74 B.C.[/i]\n\n1 Ug karon, akong anak, may gamay kong isulti mahitungod sa pagpahiuli nga gikapamulong na; kay tan-awa, ang uban mituis sa mga kasulatan, ug nahisalaag sa layo tungod niining butanga. Ug nakasabot ko nga ang imong hunahuna nahasol usab mahitungod niining butanga. Apan tan-awa, ipasabot nako kini kanimo.\n\n2 Sultihan ko ikaw, akong anak, nga ang plano sa pagpahiuli gikinahanglan sa hustisya sa Dios; kay kinahanglan nga ang tanang butang ipahiuli sa ilang tukma nga pagkahan-ay. Tan-awa, gikinahanglan ug makiangayon, sumala sa gahom ug pagkabanhaw ni Kristo, nga ang kalag sa tawo kinahanglan nga ipahiuli ngadto sa iyang lawas, ug nga ang matag bahin sa lawas ipahiuli ngadto sa iyang kaugalingon.\n\n3 Ug gikinahanglan uban sa hustisya sa Dios nga ang mga tawo pagahukman sumala sa ilang mga buhat; ug kon ang ilang mga buhat matarong niini nga kinabuhi, ug ang mga tinguha sa ilang mga kasingkasing matarong, nga sila kinahanglan usab, sa kataposan nga adlaw, ipahiuli niana nga matarong.\n\n4 Ug kon ang ilang mga buhat daotan ipahiuli ngadto kanila ang daotan. Busa, ang tanan nga butang ipahiuli ngadto sa tukma niini nga pagkahan-ay, matag butang ngadto sa iyang naandan nga bayanan—pagka-mortal ngadto sa pagka-imortal, madunoton ngadto sa pagkadili madunoton—gibanhaw ngadto sa walay kataposan nga kalipay nga makapanunod sa gingharian sa Dios, o sa walay kataposan nga pagkauyamot nga makapanunod sa gingharian sa yawa, ang usa ngadto sa usa ka bahin, ang lain ngadto sa lain—\n\n5 Ang usa banhawon ngadto sa kalipay sumala sa iyang pagtinguha og kalipay, o sa matarong sumala sa iyang pagtinguha og matarong; ug ang uban ngadto sa daotan sumala sa iyang pagtinguha og daotan; kay nagtinguha man siya sa pagbuhat og daotan sa tanang adlaw mao nga maangkon niya ang iyang ganti sa pagkadaotan inig abot sa kagabhion.\n\n6 Ug mao gihapon kini sa lain nga bahin. Kon naghinulsol siya sa iyang mga sala, ug nagtinguha sa pagkamatarong hangtod sa kataposan sa iyang mga adlaw, bisan pa pagagantihan siya sa pagkamatarong.\n\n7 Sila mao ang gitubos sa Ginoo; oo, sila mao ang gikuha, nga naluwas gikan sa walay kataposang gabii sa kangitngit; ug sa ingon niana mobarog sila o mapukan; kay tan-awa, sa ilang kaugalingon sila ang mga tighukom kon mobuhat ba og maayo o mobuhat ba og daotan.\n\n8 Karon, ang mga balaod sa Dios dili mausab; busa, ang agianan giandam na nga si bisan kinsa man ang adunay tinguha nga molakaw subay niana ug maluwas.\n\n9 Ug karon tan-awa, akong anak, ayaw na paghimo og laing kalapasan batok sa imong Dios diha niana nga mga punto sa doktrina, nga hangtod karon ikaw nagpadayon sa pagpakasala.\n\n10 Ayaw pagdahom, nga tungod kay gikapamulong na ang mahitungod sa pagpahiuli, nga ikaw ipahiuli gikan sa sala ngadto sa kalipay. Tan-awa, sultihan ko ikaw, ang pagkadaotan dili gayod mahimong kalipay.\n\n11 Ug karon, akong anak, ang tanang tawo nga anaa sa kinaiyanhon nga kahimtang, o sa laing pagkasulti, kalibotanon nga kahimtang, anaa sa apdo sa kapaitan ug sa gapos sa kadaotan; sila walay Dios dinhi sa kalibotan, ug nahisupak sila sa kinaiyahan sa Dios; busa, anaa sila sa kahimtang nga sukwahi sa kinaiyahan sa kalipay.\n\n12 Ug karon tan-awa, ang kahulogan ba sa pulong nga pagpahiuli mao ang pagkuha sa usa ka butang sa kinaiyanhon nga kahimtang ug ipahimutang kini sa dili kinaiyanhon nga kahimtang, o sa pagpahimutang niini sa usa ka kahimtang nga sukwahi sa iyang kinaiyahan?\n\n13 O, akong anak, dili ingon niini ang mahitabo; apan ang kahulogan sa pulong nga pagpahiuli mao ang pagpabalik og usab sa daotan alang sa daotan, o kalibotanon alang sa kalibotanon, o yawan-on alang sa yawan-on—maayo alang niana nga maayo; matarong alang niana nga matarong; makiangayon alang niana nga makiangayon; maluluy-on alang niana nga maluluy-on.\n\n14 Busa, akong anak, seguroa nga ikaw magmaluluy-on sa imong kaigsoonan; makigsabot nga makiangayon,ug mohukom nga matarong, ug mobuhat og maayo sa kanunay; ug kon buhaton nimo kining tanan nga butang nan madawat nimo ang imong ganti; oo, maangkon nimo ang kaluoy nga ipahiuli og balik diha kanimo; maangkon nimo ang hustisya nga ipahiuli og balik diha kanimo; maangkon nimo ang matarong nga paghukom nga ipahiuli og balik diha kanimo; ug maangkon nimo ang maayo nga iganti balik diha kanimo.\n\n15 Kay kana nga imong gipasiugdahan nga buhaton mobalik og usab diha kanimo, ug mapahiuli; busa, ang pulong nga pagpahiuli mohukom gayod sa hingpit sa makasasala, ug dili gayod makahatag kaniya og kaangayan.\n\n", "alma 42": "[center][font_size=26]Kapitulo 42[/font_size][/center]\n\n[i]Ang pagka-mortal mao ang panahon sa pagsulay aron sa paghatag og kahigayonan sa tawo sa paghinulsol ug pag-alagad sa Dios—Ang Pagkapukan nagdala sa temporal ug espirituhanon nga kamatayon sa tanang katawhan—Ang katubsanan moabot pinaagi sa paghinulsol—Ang Dios Mismo motubos sa mga sala sa kalibotan—Ang kaluoy anaa alang niadtong maghinulsol—Ang tanan nga uban ipaubos sa hustisya sa Dios—Ang kaluoy moabot tungod sa Pag-ula—Kadto lamang tinuod nga mahinulsolon ang maluwas. Mga 74 B.C.[/i]\n\n1 Ug karon, akong anak, nakasabot ko nga ingon og aduna pay nakahasol sa imong hunahuna, nga dili nimo masabtan—mahitungod sa hustisya sa Dios sa pagsilot sa makasasala; kay imong gisulayan sa paghunahuna, nga dili makiangayon nga ang makasasala itugyan sa usa ka kahimtang sa pagkauyamot.\n\n2 Karon tan-awa, akong anak, ipasabot nako kining butanga kanimo. Kay tan-awa, human hinginli sa Ginoong Dios ang atong unang mga ginikanan gikan sa tanaman sa Eden aron mougmad sa yuta, diin sila gikuha—oo, gidala niya ang lalaki, ug iyang gibutangan ang silangan nga dapit sa tanaman sa Eden, og kerubim, ug usa ka nagdilaab nga espada nga naglibot sa matag padulnganan, aron sa pagbantay sa kahoy sa kinabuhi—\n\n3 Karon, nasabtan nato nga ang tawo nahimong sama sa Dios, nasayod sa maayo ug sa daotan; ug tingali unya og kab-oton niya, ug mopupô usab gikan sa kahoy sa kinabuhi, ug mokaon ug mabuhi sa kahangtoran, ang Ginoong Dios mibutang sa kerubim ug sa nagdilaab nga espada, aron siya dili makakaon sa bunga—\n\n4 Ug sa ingon niana, nasabtan nato, nga adunay panahon nga gihatag sa tawo sa paghinulsol, oo, panahon sa pagsulay, panahon sa paghinulsol ug pag-alagad sa Dios.\n\n5 Kay tan-awa, kon si Adan mikab-ot pa dihadiha dayon, ug mikaon sa kahoy sa kinabuhi, mabuhi unta siya sa kahangtoran, sumala sa pulong sa Dios, nga walay higayon sa paghinulsol; oo, ug usab ang pulong sa Dios wala untay kapuslanan, ug ang mahinungdanon nga plano sa kaluwasan mapakyas unta.\n\n6 Apan tan-awa, gikatakda nga mamatay ang tawo—busa, samtang sila gipahimulag gikan sa kahoy sa kinabuhi kinahanglan nga ipahimulag sila gikan sa ibabaw sa yuta—ug ang tawo mahisalaag sa kahangtoran, oo, nahimo silang makasasala nga katawhan.\n\n7 Ug karon, nasabtan nimo nga ang atong unang mga ginikanan gipahimulag sa temporal ug espirituhanon nga paagi gikan sa atubangan sa Ginoo; ug sa ingon niana nakita nato nga sila nahimong ulipon sa pagsunod sa ilang kaugalingon nga kabubut-on.\n\n8 Karon tan-awa, dili kinahanglan nga ang tawo bawion gikan niini nga temporal nga kamatayon, kay kana moguba sa mahinungdanong plano sa kalipay.\n\n9 Busa, samtang ang kalag dili mamatay, ug ang pagkapukan maoy hinungdan sa espirituhanon nga kamatayon sa tanang katawhan ingon usab sa temporal, mao nga, sila gipahimulag gikan sa atubangan sa Ginoo, kinahanglan nga ang katawhan pagabawion gikan niining espirituhanon nga kamatayon.\n\n10 Busa, samtang nahimo silang kalibotanon, mahilayon, ug yawan-on, pinaagi sa kinaiyahan, kini nga kahimtang sa pagsulay nahimong kahimtang alang kanila sa pagpangandam; nahimo kining usa ka igpapangandam nga kahimtang.\n\n11 Ug karon hinumdomi, akong anak, kon dili pa sa plano sa katubsanan, (kon wala pa kini) inig kamatay nila ang ilang mga kalag mahimong uyamot, tungod kay gipahimulag gikan sa atubangan sa Ginoo.\n\n12 Ug karon, walay paagi nga mabawi ang mga tawo gikan niining kahimtang sa pagkapukan, nga gihimo sa tawo sa iyang kaugalingon tungod sa iyang kaugalingon nga pagkamasinupakon;\n\n13 Busa, sumala sa hustisya, ang plano sa katubsanan dili moabot, gawas lamang sa mga kondisyon sa paghinulsol sa mga tawo niining kahimtang sa pagsulay, oo, kining kahimtang sa pagpangandam; kay kon dili pa tungod niini nga mga kondisyon, ang kaluoy dili moepekto gawas kon kini moguba sa buhat sa hustisya. Karon ang buhat sa hustisya dili maguba; kay kon mao, ang Dios mohunong sa pagka-Dios.\n\n14 Ug sa ingon niana makita nato nga ang tanang katawhan napukan, ug sila anaa ubos sa gahom sa hustisya; oo, ang hustisya sa Dios, nga motugyan kanila sa kahangtoran nga pagkahimulag, gikan sa iyang atubangan.\n\n15 Ug karon, ang plano sa kaluoy dili mapahitabo gawas kon adunay pag-ula nga pagahimoon; busa ang Dios sa iyang kaugalingon miula alang sa mga sala sa kalibotan, aron mapahitabo ang plano sa kaluoy, pagtagbaw sa mga gipangayo sa hustisya, nga ang Dios unta mahimo nga usa ka hingpit, makiangayon nga Dios, ug usa ka maluluy-on usab nga Dios.\n\n16 Karon, ang paghinulsol dili moabot sa mga tawo gawas kon adunay silot, nga mahangtoron usab sama sa gidugayon sa kinabuhi sa kalag, nga gilakip kaatbang sa plano sa kalipay, nga mahangtoron usab sama sa gidugayon sa kinabuhi sa kalag.\n\n17 Karon, unsaon sa tawo sa paghinulsol gawas kon siya makasala? Unsaon niya pagpakasala kon walay balaod? Unsaon sa pagkaadunay balaod gawas kon adunay pagsilot?\n\n18 Karon, dihay silot nga gilakip, ug makiangayon nga balaod nga gihatag, nga nakahatag og kasubo sa tanlag ngadto sa tawo.\n\n19 Karon, kon wala pay balaod nga gihatag—kon ang tawo makapatay siya kinahanglan nga mamatay—mahadlok ba siya nga mamatay kon siya makapatay?\n\n20 Ug usab, kon wala pay balaod nga gihatag batok sa sala ang mga tawo dili mahadlok nga magpakasala.\n\n21 Ug kon wala pay balaod nga gihatag, kon ang mga tawo makasala unsa ang mahimo sa hustisya, o sa kaluoy, kay kini walay pag-angkon sa maong binuhat?\n\n22 Apan adunay gihatag nga balaod, ug gilakip nga silot, ug gitugot nga paghinulsol; nga ang paghinulsol, dawaton sa kaluoy; kon dili ang hustisya maoy modawat sa binuhat ug mopatuman sa balaod, ug ang balaod mopahamtang sa silot; kay kon dili, ang mga gihimo sa hustisya maguba, ug ang Dios mohunong sa pagka-Dios.\n\n23 Apan ang Dios dili mohunong sa pagka-Dios, ug ang kaluoy adunay epekto sa mahinulsolon, ug ang kaluoy moabot tungod sa pag-ula; ug ang pag-ula mopahitabo sa pagkabanhaw sa mga patay; ug ang pagkabanhaw sa mga patay mopabalik sa mga tawo ngadto sa presensya sa Dios; ug sa ingon niana ipahiuli sila ngadto sa iyang presensya, aron pagahukman sumala sa ilang mga buhat, sumala sa balaod ug sa hustisya.\n\n24 Kay tan-awa, ang hustisya maningil sa tanan nga iyang gipangayo, ug usab ang kaluoy modawat sa tanang tawo nga nakadawat og kaluoy; ug sa ingon niana, walay lain kon dili ang tinuod nga mahinulsolon mao ang maluwas.\n\n25 Unsa diay, nagtuo ka ba nga ang kaluoy mohikaw sa hustisya? Sultihan ko ikaw, Dili; bisan usa ka tipik. Kay kon mao, ang Dios mohunong sa pagka-Dios.\n\n26 Ug sa ingon niana ang Dios mopadangat sa iyang mahinungdanon ug mahangtoron nga mga katuyoan, nga giandam gikan pa sa katukoran sa kalibotan. Ug sa ingon niana moabot ang kaluwasan ug ang katubsanan sa mga tawo, ug usab ang ilang kalaglagan ug kauyamot.\n\n27 Busa, O akong anak, si bisan kinsa ang moduol mahimo nga moduol ug moinom sa tubig sa kinabuhi nga gawasnon; ug si bisan kinsa ang dili moduol ang mao dili pugson sa pagduol; apan sa kataposang adlaw ipahiuli ngadto kaniya sumala sa iyang binuhatan.\n\n28 Kon siya nagtinguha sa pagbuhat og daotan, ug wala makahinulsol sa iyang mga adlaw, tan-awa, ang kasub-anan moabot kaniya, sumala sa pagpahiuli nga buhaton sa Dios.\n\n29 Ug karon, akong anak, nagtinguha ako nga kining mga butanga dili na mosamok kanimo, ug itugot lamang nga ang imong mga sala maoy mohasol kanimo, nga kana nga kahasol mag-aghat kanimo sa paghinulsol.\n\n30 O akong anak, nagtinguha ako nga ikaw dili na molimod sa hustisya sa Dios. Ayaw paningkamoti ang paghatag sa imong kaugalingon bisan sa kinagamyang pagpangatarongan tungod sa imong mga sala, pinaagi sa paglimod sa hustisya sa Dios; apan tugoti nga ang hustisya sa Dios, ug ang iyang kaluoy, ug ang iyang pagkamainantoson adunay hingpit nga luna sa imong kasingkasing; ug himoa nga modala kini kanimo ngadto sa abog sa pagpaubos.\n\n31 Ug karon, O akong anak, gitawag ka sa Dios sa pagsangyaw sa pulong ngadto niini nga katawhan. Ug karon, akong anak, padayon, ipahayag ang pulong inubanan sa kamatuoran ug kaligdong, aron ikaw makadala og mga kalag ngadto sa paghinulsol, aron ang mahinungdanong plano sa kaluoy moangkon kanila. Ug hinaot nga ang Dios mohatag kanimo sumala sa akong mga gipamulong. Amen.\n\n", "alma 43": "[center][font_size=26]Kapitulo 43[/font_size][/center]\n\n[i]Si Alma ug ang iyang mga anak nga lalaki nagsangyaw sa pulong—Ang mga Zoramita ug ang ubang mga masupilon nga Nephita nahimong mga Lamanita—Ang mga Lamanita misulong batok sa mga Nephita aron makiggubat—Si Moroni misangkap sa mga Nephita og panalipod nga taming—Ang Ginoo mipadayag ngadto kang Alma sa estratehiya sa mga Lamanita—Ang mga Nephita nanalipod sa ilang mga panimalay, mga kagawasan, mga pamilya, ug relihiyon—Ang mga kasundalohan ni Moroni ug ni Lehi miliyok sa mga Lamanita. Mga 74 B.C.[/i]\n\n1 Ug karon nahitabo nga ang mga anak nga lalaki ni Alma miadto taliwala sa katawhan, aron sa pagpahayag sa pulong ngadto kanila. Ug si Alma, usab, sa iyang kaugalingon, dili makapahulay, ug siya usab miadto.\n\n2 Karon dili na kita maghisgot kabahin sa ilang pagsangyaw, gawas nga nagsangyaw sila sa pulong, ug sa kamatuoran, sumala sa espiritu sa pagpanagna ug pagpadayag; ug nagsangyaw sila subay sa balaan nga kapunongan sa Dios diin sila gitawag.\n\n3 Ug karon mobalik ko sa asoy sa mga gubat tali sa mga Nephita ug sa mga Lamanita, sa ikanapulo ug walo nga tuig sa paghari sa mga maghuhukom.\n\n4 Kay tan-awa, nahitabo nga ang mga Zoramita nahimong mga Lamanita; busa, sa pagsugod sa ikanapulo ug walo nga tuig ang katawhan sa mga Nephita nakakita nga ang mga Lamanita misulong kanila; busa naghimo sila og mga pagpangandam alang sa gubat; oo, gipundok nila ang ilang mga kasundalohan didto sa yuta sa Jershon.\n\n5 Ug nahitabo nga ang mga Lamanita misulong uban sa ilang mga kaliboan; ug miabot sila sa yuta sa Antionum, nga mao ang yuta sa mga Zoramita; ug usa ka tawo nga ginganlan og Zerahemnah mao ang ilang pangulo.\n\n6 Ug karon, kay ang mga Amalekita mas daotan ug adunay tinguha nga mopatay kay sa mga Lamanita, diha ug sa ilang mga kaugalingon, busa, si Zerahemnah mipili og labaw nga mga kapitan sa mga Lamanita, ug tanan sila mga Amalekita ug mga Zoramita.\n\n7 Karon gibuhat niya kini aron makapadayon siya sa ilang pagdumot ngadto sa mga Nephita, aron madala niya sila sa pagkaulipon sa katumanan sa iyang mga plano.\n\n8 Kay tan-awa, ang iyang mga plano mao ang paghulhog sa mga Lamanita aron masuko batok sa mga Nephita; gibuhat niya kini aron makaangkon siya og dakong gahom kanila, ug usab aron makaangkon og gahom sa mga Nephita pinaagi sa pagdala kanila ngadto sa pagkaulipon.\n\n9 Ug karon ang plano sa mga Nephita mao ang pagpanalipod sa ilang mga yuta, ug sa ilang mga balay, ug sa ilang mga asawa, ug sa ilang mga anak, aron mapanalipdan sila gikan sa mga kamot sa ilang mga kaaway; ug nga usab mapanalipdan nila ang ilang mga katungod ug ang ilang mga pribilehiyo, oo, ug usab ang ilang kalingkawasan, aron makasimba sila sa Dios sumala sa ilang mga tinguha.\n\n10 Kay nasayod sila nga kon mahulog sila sa mga kamot sa mga Lamanita, nga bisan kinsa ang mosimba sa Dios pinaagi sa espiritu ug sa kamatuoran, sa tinuod ug sa buhi nga Dios, pamatyon sa mga Lamanita.\n\n11 Oo, ug nasayod usab sila sa hilabihang pagdumot sa mga Lamanita ngadto sa ilang kaigsuonan, kinsa mao ang katawhan sa Anti-Nephi-Lehi, nga gitawag og katawhan ni Ammon—ug dili sila makig-away, oo, mihimo sila og usa ka pakigsaad ug dili sila molapas niini—busa, kon mahulog sila ngadto sa mga kamot sa mga Lamanita pamatyon sila.\n\n12 Ug ang mga Nephita dili makatugot nga pamatyon sila; busa gihatagan nila sila og mga yuta nga ilang kapuy-an.\n\n13 Ug ang katawhan ni Ammon mihatag ngadto sa mga Nephita og dakong bahin sa ilang kabtangan aron isuporta sa ilang kasundalohan; ug sa ingon niana ang mga Nephita napugos, nga nag-inusara, sa pagpakigbatok sa mga Lamanita, nga mga kaliwat nila ni Laman ug ni Lemuel, ug sa mga anak nga lalaki ni Ishmael, ug niadtong tanan nga mibiya gikan sa mga Nephita nga mga Amalekita ug mga Zoramita, ug sa kaliwatan sa mga pari ni Noah.\n\n14 Karon kadto nga mga kaliwat hapit mahisama ka daghan sa mga Nephita; ug sa ingon niana ang mga Nephita napugos sa pagpakig-away sa ilang kaigsuonan, gani sa pagpaagas sa dugo.\n\n15 Ug nahitabo nga samtang ang kasundalohan sa mga Lamanita nagkapundok didto sa yuta sa Antionum, tan-awa, ang kasundalohan sa mga Nephita nakaandam sa pagpakigsangka kanila didto sa yuta sa Jershon.\n\n16 Karon, ang pangulo sa mga Nephita, o ang tawo nga napili nga mahimong labaw nga kapitan sa mga Nephita—karon ang labaw nga kapitan mao ang nangulo sa tanang kasundalohan sa mga Nephita—ug ang iyang ngalan mao si Moroni;\n\n17 Ug si Moroni ang nangulo sa tanan, ug sa pagdumala sa ilang mga gubat. Ug kawhaan ug lima pa lamang ang iyang panuigon sa dihang gipili siya nga labaw nga kapitan sa kasundalohan sa mga Nephita.\n\n18 Ug nahitabo nga iyang nasugatan ang mga Lamanita sa mga utlanan sa Jershon, ug ang iyang katawhan gisangkapan og mga espada, ug mga sundang, ug tanan nga matang sa hinagiban sa gubat.\n\n19 Ug sa dihang ang kasundalohan sa mga Lamanita nakakita nga ang katawhan ni Nephi, o nga si Moroni, nakaandam sa iyang katawhan gamit ang mga taming sa lawas ug mga panagang sa bukton, oo, ug usab mga panagang sa pagpanalipod sa ilang mga ulo, ug usab nagsul-ob sila og bagâ nga sapot—\n\n20 Karon ang kasundalohan ni Zerahemnah wala makaandam sa bisan hain niini nga butang; ang ilang dala mao lamang ang ilang mga espada ug ilang mga sundang, ug ilang mga gapasan ug ilang mga panâ, ilang mga bato ug ilang mga saplong; ug mga hubo sila, gawas sa panit nga gibakos sa ilang mga bat-ang; oo, ang tanan mga hubo, gawas sa mga Zoramita ug mga Amalekita;\n\n21 Apan wala sila sangkapi og mga taming sa lawas, ni mga panagang—busa, nahadlok sila sa hilabihan sa kasundalohan sa mga Nephita tungod sa ilang mga panalipod, bisan og mas labaw ang ilang gidaghanon kay sa mga Nephita.\n\n22 Tan-awa, karon nahitabo nga wala sila mangahas sa pagsulong batok sa mga Nephita didto sa mga utlanan sa Jershon; busa mibiya sila gikan sa yuta sa Antionum paingon sa kamingawan, ug miagi sila libot sa kamingawan, duol sa ulohan sa suba sa Sidon, aron makaadto sila sa yuta sa Manti ug manag-iya sa yuta; kay wala sila magdahom nga ang kasundalohan ni Moroni nasayod asa sila paingon.\n\n23 Apan nahitabo, sa dihang mibiya sila paingon sa kamingawan si Moroni mipadala og mga espiya ngadto sa kamingawan aron sa pagpaniid sa ilang mga sundalo; ug si Moroni, usab, nga nasayod tungod sa mga panagna ni Alma, mipadala og pipila ka tawo ngadto kaniya, nagtinguha nga siya magpakisayod sa Ginoo kon ang kasundalohan sa mga Nephita kinahanglan bang manalipod sa ilang mga kaugalingon batok sa mga Lamanita.\n\n24 Ug nahitabo nga ang pulong sa Ginoo midangat ngadto kang Alma, ug si Alma mipahibalo sa mga sinugo ni Moroni, nga ang kasundalohan sa mga Lamanita nagmartsa libot sa kamingawan, aron makaadto sila sa yuta sa Manti, aron makasugod sila sa pag-atake sa mas huyang nga bahin sa katawhan. Ug kadto nga mga sinugo milakaw ug mihatod sa mensahe ngadto kang Moroni.\n\n25 Karon si Moroni, nga nagbilin og bahin sa iyang kasundalohan didto sa yuta sa Jershon, basin pa unya kon sa unsa nga paagi ang usa ka bahin sa mga Lamanita mosulong niana nga yuta ug manag-iya sa siyudad, midala sa nahibilin nga bahin sa iyang kasundalohan ug mimartsa ngadto sa yuta sa Manti.\n\n26 Ug misugo siya nga ang tanang katawhan niana nga dapit sa yuta magpundok sa ilang mga kaugalingon aron makig-away batok sa mga Lamanita, aron sa pagpanalipod sa ilang mga yuta ug sa ilang nasod, sa ilang mga katungod ug sa ilang mga kalingkawasan; busa andam na sila batok sa panahon sa pag-abot sa mga Lamanita.\n\n27 Ug nahitabo nga si Moroni misugo nga ang iyang kasundalohan kinahanglan motago didto sa walog nga duol sa daplin sa suba sa Sidon, nga anaa sa kasadpan sa suba sa Sidon sa kamingawan.\n\n28 Ug si Moroni mibutang og mga espiya sa palibot, aron masayran niya kanus-a moabot ang mga sundalo sa mga Lamanita.\n\n29 Ug karon, kay nasayod man si Moroni sa katuyoan sa mga Lamanita, nga ang ilang katuyoan mao ang pagpatay sa ilang kaigsuonan, o sa pagmando kanila ug pagdala kanila ngadto sa pagkaulipon aron makatukod sila og usa ka gingharian sa ilang mga kaugalingon sa tibuok yuta;\n\n30 Ug siya usab nga nasayod nga ang tinguha sa mga Nephita mao lamang ang pagpanalipod sa ilang mga yuta, ug sa ilang kalingkawasan, ug sa ilang simbahan, busa naghunahuna siya nga dili sala nga siya manalipod kanila pinaagi sa laang; busa, nahibaloan niya pinaagi sa iyang mga espiya asa moagi ang mga Lamanita.\n\n31 Busa, gibahin niya ang iyang kasundalohan ug midala og usa ka bahin ngadto sa walog, ug mipatago kanila sa silangan, ug sa habagatan sa bungtod sa Riplah;\n\n32 Ug ang nahibilin gipatago niya sa kasadpan sa walog, sa kasadpan sa suba sa Sidon, ug ubos sa mga utlanan sa yuta sa Manti.\n\n33 Ug sa ingon niana nga napahimutang na ang iyang kasundalohan sumala sa iyang tinguha, andam na siya sa pagpakig-away kanila.\n\n34 Ug nahitabo nga ang mga Lamanita miabot sa amihanan sa bungtod, diin nagtago ang usa ka bahin sa kasundalohan ni Moroni.\n\n35 Ug samtang ang mga Lamanita miagi sa bungtod sa Riplah, ug milugsong sa walog, ug misugod sa pagtabok sa suba sa Sidon, sa kasundalohan nga nagtago sa habagatan sa bungtod nga gipangulohan sa usa ka tawo nga ginganlan og Lehi, ug gipangulohan niya ang iyang kasundalohan ug giliyokan ang mga Lamanita dapit sa silangan sa ilang luyo.\n\n36 Ug nahitabo nga ang mga Lamanita, sa dihang nakita nila ang mga Nephita nga nagpaingon kanila dapit sa ilang luyo, miatubang kanila ug misugod sa pagpakig-away batok sa kasundalohan ni Lehi.\n\n37 Ug ang kalihokan sa kamatayon sa duha ka pundok nagsugod, apan kini mas makalilisang sa habig sa mga Lamanita, kay ang ilang pagkahubo nabantang sa kusog kaayong mga paghapos sa mga Nephita gamit sa ilang mga espada ug sa ilang mga sundang, nga nakaingon sa kamatayon sa hapit sa matag paghapos.\n\n38 Samtang sa lain nga bahin, matag karon ug unya adunay usa ka tawo nga mamatay sa mga Nephita, tungod sa ilang mga espada ug pagkahurot sa dugo, ingon nga napanalipdan sila gikan sa ilang mas mahinungdanong mga bahin sa lawas, o ang mas mahinungdanong mga bahin sa lawas gipanalipdan gikan sa mga paghapos sa mga Lamanita, tungod sa ilang mga taming sa dughan, ug sa ilang mga panagang sa bukton, ug sa ilang mga panagang sa ulo; ug sa ingon niana ang mga Nephita nagpahigayon sa kalihokan sa kamatayon diha sa mga Lamanita.\n\n39 Ug nahitabo nga ang mga Lamanita nangahadlok, tungod sa dakong kalaglagan taliwala kanila, gani hangtod nga nagsugod sila sa paglayas paingon sa suba sa Sidon.\n\n40 Ug gigukod sila ni Lehi ug sa iyang mga tawo; ug giabog sila ni Lehi paingon sa katubigan sa Sidon, ug mitabok sila sa katubigan sa Sidon. Ug si Lehi mipugong sa iyang kasundalohan sa daplin sa suba sa Sidon nga dili sila motabok.\n\n41 Ug nahitabo nga si Moroni ug ang iyang kasundalohan misugat sa mga Lamanita didto sa walog, sa pikas nga bahin sa suba sa Sidon, ug misugod sa pagsulong kanila ug sa pagpatay kanila.\n\n42 Ug ang mga Lamanita nanglayas na usab gikan kanila, paingon sa yuta sa Manti; ug gisugat na usab sila sa kasundalohan ni Moroni.\n\n43 Karon niini nga hitabo ang mga Lamanita nakig-away sa hilabihan; oo, wala pa sukad ang mga Lamanita mahibaloi nga nakig-away sa tumang kalig-on ug kaisog, wala, wala bisan sukad sa sinugdanan.\n\n44 Ug gidasig sila sa mga Zoramita ug sa mga Amalekita, nga ilang labaw nga mga kapitan ug mga pangulo, ug pinaagi ni Zerahemnah, nga ilang labaw nga kapitan, o ilang labaw nga pangulo ug komandante; oo, nakig-away sila sama sa mga dragon, ug daghan sa mga Nephita ang napatay pinaagi sa ilang mga kamot, oo, kay napikas nila ang daghan sa ilang mga panagang sa ulo, ug milapos sa panagang sa lawas ang ilang mga pagduslak, ug mitigbas sila sa daghan sa ilang mga bukton; ug sa ingon niana ang mga Lamanita mitigbas tungod sa ilang mabangis nga kasuko.\n\n45 Bisan pa niana, ang mga Nephita nadasig sa usa ka mas maayong katuyoan, kay wala sila makig-away alang sa usa ka monarkiya ni sa gahom apan nakig-away sila alang sa ilang mga panimalay ug sa ilang mga kalingkawasan, sa ilang mga asawa ug sa ilang mga anak, ug sa ilang tanan, oo, alang sa ilang mga tulumanon sa pagsimba ug sa ilang simbahan.\n\n46 Ug gibuhat nila ang unsay gibati nila nga mao ang katungdanan nga nautang nila sa ilang Dios; kay ang Ginoo misulti kanila, ug usab ngadto sa ilang mga amahan, nga: Kon kamo dili sad-an sa unang pagsulong, ni sa ikaduha, kamo dili motugot nga kamo pamatyon sa mga kamot sa inyong mga kaaway.\n\n47 Ug usab, ang Ginoo miingon nga: Kamo manalipod sa inyong mga pamilya bisan hangtod sa pagpaagas sa dugo. Busa tungod niini nga hinungdan ang mga Nephita nakig-away sa mga Lamanita, aron sa pagpanalipod sa ilang mga kaugalingon, ug sa ilang mga pamilya, ug sa ilang mga yuta, sa ilang nasod, ug sa ilang mga katungod, ug sa ilang relihiyon.\n\n48 Ug nahitabo nga sa dihang ang mga tawo ni Moroni nakakita sa kabangis ug sa kasuko sa mga Lamanita, hapit na unta sila mosibog ug molayas gikan kanila. Ug si Moroni, nga nakasabot sa ilang tuyo, mipadala sa iyang mga pulong ug midasig sa ilang mga kasingkasing uban niini nga mga hunahuna—oo, sa paghunahuna sa ilang mga yuta, sa ilang kalingkawasan, oo, sa ilang kagawasan gikan sa pagkaulipon.\n\n49 Ug nahitabo nga giatubang nila ang mga Lamanita, ug nangamuyo sila uban sa hiniusa nga tingog ngadto sa Ginoo nga ilang Dios, alang sa ilang kalingkawasan ug sa ilang kagawasan gikan sa pagkaulipon.\n\n50 Ug misugod sila sa pagpakigbatok sa mga Lamanita uban sa gahom; ug nianang mao gihapon nga oras dihang nangamuyo sila sa Ginoo alang sa ilang kagawasan, ang mga Lamanita misugod sa pagpanglayas gikan kanila; ug nanglayas sila ngadto sa katubigan sa Sidon.\n\n51 Karon, ang mga Lamanita mas daghan pa, oo, labaw pa kon kaduhaon ang gidaghanon kay sa mga Nephita; bisan pa niana, giabog sila hangtod nga natingob sa usa ka pundok sa walog, sa daplin sa suba sa Sidon.\n\n52 Busa ang kasundalohan ni Moroni miliyok kanila, oo, bisan sa duha ka habig sa suba, kay tan-awa, didto sa silangan mao ang mga tawo ni Lehi.\n\n53 Busa sa dihang nakakita si Zerahemnah sa mga tawo ni Lehi didto sa silangan sa suba sa Sidon, ug ang mga kasundalohan ni Moroni didto sa kasadpan sa suba sa Sidon, nga giliyokan sila sa mga Nephita, giabot sila og kalisang.\n\n54 Karon si Moroni, sa dihang nakita niya ang ilang kalisang, misugo sa iyang mga tawo nga mohunong sa pagpaagas sa ilang dugo.\n\n", "alma 44": "[center][font_size=26]Kapitulo 44[/font_size][/center]\n\n[i]Si Moroni mimando sa mga Lamanita nga mohimo og usa ka pakigsaad sa kalinaw o pamatyon—Gisalikway ni Zerahemnah ang tanyag, ug ang pakig-away nagpadayon—Ang mga kasundalohan ni Moroni mibuntog sa mga Lamanita. Mga 74–73 B.C.[/i]\n\n1 Ug nahitabo nga mihunong sila ug misibog og pipila ka lakang gikan kanila. Ug misulti si Moroni kang Zerahemnah: Tan-awa, Zerahemnah, wala kami magtinguha nga mahimong mga tawo nga tigpaagas og dugo. Nasayod ka nga kamo anaa sa among mga kamot, apan wala kami magtinguha sa pagpatay kaninyo.\n\n2 Tan-awa, wala kami moanhi aron makig-away batok kaninyo aron among mapaagas ang inyong dugo alang sa gahom; ni kami nagtinguha sa pagdala ni bisan kinsa ngadto sa yugo sa pagkaulipon. Apan mao gayod kini ang hinungdan nga kamo misulong batok kanamo; oo, ug nasuko kamo kanamo tungod sa among relihiyon.\n\n3 Apan karon, nakita ninyo nga ang Ginoo nag-uban kanamo; ug nakita ninyo nga siya mitugyan kaninyo sa among mga kamot. Ug karon manghinaot ko nga kamo mosabot nga gibuhat kini ngari kanamo tungod sa among relihiyon ug sa among pagtuo kang Kristo. Ug karon nakita ninyo nga dili kamo makapahunong niining among pagtuo.\n\n4 Karon nakita ninyo nga mao kini ang tinuod nga pagtuo sa Dios; oo, nakita ninyo nga ang Dios mosuporta, ug moamping, ug mopanalipod kanamo, samtang kami nagmatinud-anon kaniya, ug sa among pagtuo, ug sa among relihiyon; ug dili gayod motugot ang Ginoo nga mangamatay kami gawas kon mohimo kami og kalapasan ug molimod sa among pagtuo.\n\n5 Ug karon, Zerahemnah, mandoan ko ikaw, sa ngalan nianang makagagahom kaayo nga Dios, kinsa naglig-on sa among mga bukton nga nakaangkon kami og gahom batok kaninyo, pinaagi sa among pagtuo, pinaagi sa among relihiyon, ug pinaagi sa among mga tulumanon sa pagsimba, ug pinaagi sa among simbahan, ug pinaagi sa sagrado nga tabang nga utang namo sa among mga asawa ug sa among mga anak, pinaagi niana nga kalingkawasan nga nagbugkos kanamo sa among mga yuta ug sa among nasod; oo, ug usab pinaagi sa paghupot sa sagrado nga pulong sa Dios, diin among nautang ang among tanang kalipay; ug pinaagi sa tanan nga among labing gimahal—\n\n6 Oo, ug dili kini mao ang tanan; mandoan ko kamo pinaagi sa inyong tanang tinguha alang sa kinabuhi, nga itugyan ninyo ang inyong mga hinagiban sa gubat ngari kanamo, ug dili na kami magtinguha sa inyong dugo, apan kami dili mohunos sa inyong kinabuhi, kon mobiya kamo ug dili na mobalik pag-usab aron sa pakiggubat batok kanamo.\n\n7 Ug karon, kon dili kamo mobuhat niini, tan-awa, kamo ania sa among mga kamot, ug momando ako sa akong mga tawo nga sila mosulong diha kaninyo, ug mopahamtang og kamatayon sa inyong mga lawas, aron mangamatay kamo; ug makita unya nato kinsa ang makaangkon og gahom niini nga katawhan; oo, makita unya nato kinsa ang mahimong ulipon.\n\n8 Ug karon nahitabo nga sa dihang si Zerahemnah nakadungog niini nga mga gipangsulti miduol siya ug mitugyan sa iyang espada ug sa iyang sundang, ug sa iyang gapasan ngadto sa mga kamot ni Moroni, ug miingon ngadto kaniya: Tan-awa, ania ang among mga hinagiban sa gubat; itugyan namo kini nganha kanimo, apan dili kami motugot sa among mga kaugalingon nga manumpa nganha kanimo, nga kami nasayod nga dili namo matuman, ug usab sa among mga anak; apan dawata ang among mga hinagiban sa gubat, ug tugoti nga mobiya kami ngadto sa kamingawan; kay kon dili, gamiton namo ang among mga espada, ug kami mangamatay o modaog.\n\n9 Tan-awa, dili kami pareha ninyo og tinuohan; dili kami motuo nga ang Dios mao ang nagtugyan kanamo sa inyong mga kamot; apan mituo kami nga ang inyong pagkamalipoton ang mipanalipod kaninyo gikan sa among mga espada. Tan-awa, ang inyong mga panagang sa lawas ug ang inyong mga taming mao ang mipanalipod kaninyo.\n\n10 Ug karon sa dihang nakahuman na si Zerahemnah sa pagsulti niini nga mga pulong, giuli ni Moroni ang espada ug ang mga hinagiban sa gubat, nga iyang nadawat, ngadto kang Zerahemnah, nga nag-ingon: Tan-awa, taposon nato ang panagbangi.\n\n11 Karon dili nako mabakwi ang mga pulong nga akong nasulti, busa ingon nga ang Ginoo buhi, dili kamo mobiya gawas kon mobiya kamo uban ang panumpa nga dili na kamo mobalik pag-usab sa pakiggubat batok kanamo. Karon kay kamo ania sa among mga kamot paagason namo ang inyong dugo nganha sa yuta, o sundon ninyo ang mga kasabotan nga akong gisugyot.\n\n12 Ug karon sa dihang nakasulti si Moroni niini nga mga pulong, si Zerahemnah migunit sa iyang espada, ug nasuko siya kang Moroni, ug midasmag siya aron patyon niya si Moroni; apan sa dihang gituyhad niya ang iyang espada, tan-awa, usa sa mga sundalo ni Moroni mitigbas niini gani nahulog kini sa yuta, ug nabuak ang puloan niini; ug siya usab mitigbas kang Zerahemnah nga ang panit sa iyang bagulbagol natangtang ug nahulog kini sa yuta. Ug si Zerahemnah mipalayo gikan kanila ngadto sa taliwala sa iyang mga sundalo.\n\n13 Ug nahitabo nga ang sundalo nga nagtindog sa duol, kinsa mao ang nakatangtang sa panit sa bagulbagol ni Zerahemnah, mipunit sa panit sa bagulbagol gikan sa yuta pinaagi sa buhok, ug gibutang kini sa tumoy sa iyang espada, ug gipataas kini ngadto kanila, miingon ngadto kanila gamit ang usa ka makusog nga tingog:\n\n14 Gani sama niining panit sa bagulbagol nga natagak sa yuta, nga mao ang panit sa bagulbagol sa inyong pangulo, mao usab ang inyong pagkapukan ngadto sa yuta gawas kon itugyan ninyo ang inyong mga hinagiban sa gubat ug mobiya uban ang usa ka pakigsaad sa kalinaw.\n\n15 Karon dihay daghan, dihang nakadungog sila niini nga mga pulong ug nakakita sa panit sa bagulbagol nga diha sa espada, giabot og kahadlok; ug daghan ang miduol ug milabay sa ilang mga hinagiban sa gubat sa tiilan ni Moroni, ug misulod sa usa ka pakigsaad sa kalinaw. Ug kutob sa misulod sa usa ka pakigsaad gitugotan sila nga mobiya ngadto sa kamingawan.\n\n16 Karon nahitabo nga si Zerahemnah nasuko pag-ayo, ug siya mihulhog sa nahibilin sa iyang mga sundalo ngadto sa pagkasuko, nga makig-away sa mas tumang kaisog batok sa mga Nephita.\n\n17 Ug karon si Moroni nasuko, tungod sa pagkagahi og ulo sa mga Lamanita; busa mimando siya sa iyang mga tawo nga sila moatake kanila ug patyon sila. Ug nahitabo nga misugod sila sa pagpatay kanila; oo, ug ang mga Lamanita nakig-away gamit ang ilang mga espada ug ilang kusog.\n\n18 Apan tan-awa, ang ilang hubo nga mga panit ug ang ilang walay purong nga mga ulo nabantang sa hait nga mga espada sa mga Nephita; oo, tan-awa gipangduslak ug gipangtigbas sila, oo, ug napukan og dali sa mga espada sa mga Nephita; ug nagsugod sila sa pagkamatay, gani sumala sa gipanagna sa sundalo ni Moroni.\n\n19 Karon si Zerahemnah, dihang nakita niya nga silang tanan hapit na mahurot sa pagpatay, misinggit og kusog ngadto ni Moroni, misaad nga siya mohimo og pakigsaad ug usab ang iyang katawhan uban kanila, kon sila dili mohunos sa nahibilin sa ilang mga kinabuhi, nga sila dili na gayod makiggubat pag-usab batok kanila.\n\n20 Ug nahitabo nga si Moroni misugo nga ang kalihokan sa kamatayon hunongon na usab taliwala sa katawhan. Ug gipangkuha niya ang mga hinagiban sa gubat gikan sa mga Lamanita; ug human sila makasulod sa usa ka pakigsaad uban kaniya sa kalinaw gitugotan sila nga mobiya ngadto sa kamingawan.\n\n21 Karon ang gidaghanon sa ilang mga patay wala maihap tungod sa kadaghan niini; oo, ang gidaghanon sa ilang mga patay hilabihan ka daghan, sa parehong habig sa mga Nephita ug sa mga Lamanita.\n\n22 Ug nahitabo nga gihulog nila ang ilang mga patay ngadto sa katubigan sa Sidon, ug nangaanod kini ug nalubong sa kinahiladman sa dagat.\n\n23 Ug ang kasundalohan sa mga Nephita, o ni Moroni, namalik ug nangadto sa ilang mga balay ug sa ilang mga yuta.\n\n24 Ug sa ingon niana natapos ang ikanapulo ug walo nga tuig sa paghari sa mga maghuhukom sa katawhan ni Nephi. Ug sa ingon niana natapos ang talaan ni Alma, nga nasulat diha sa mga palid ni Nephi.\n\n", "alma 45": "Ang asoy sa katawhan ni Nephi, ug sa ilang mga gubat ug mga panagsumpaki, sa mga adlaw ni Helaman, sumala sa talaan ni Helaman, nga iyang gitipigan sa iyang panahon.\n\nNaglangkob sa mga kapitulo 45 hangtod 62.\n\n[center][font_size=26]Kapitulo 45[/font_size][/center]\n\n[i]Si Helaman mituo sa mga pulong ni Alma—Si Alma nanagna sa kalaglagan sa mga Nephita—Siya mipanalangin ug mitunglo sa yuta—Si Alma tingali gibayaw pinaagi sa Espiritu, sama kang Moises—Panagsumpaki mitubo diha sa Simbahan. Mga 73 B.C.[/i]\n\n1 Tan-awa, karon nahitabo nga ang katawhan ni Nephi nagmaya sa hilabihan, tungod kay ang Ginoo miluwas kanila pag-usab gikan sa mga kamot sa ilang mga kaaway; busa nagpasalamat sila sa Ginoo nga ilang Dios; oo, ug nagpuasa sila pag-ayo ug nag-ampo pag-ayo, ug nagsimba sila sa Dios uban ang hilabihan kaayo nga pagmaya.\n\n2 Ug nahitabo sa ikanapulo ug siyam nga tuig sa pagmando sa mga maghuhukom sa katawhan ni Nephi, si Alma miduol sa iyang anak nga si Helaman ug miingon kaniya: Mituo ka ba sa mga pulong nga akong gisulti kanimo mahitungod sa mga talaan nga gitipigan?\n\n3 Ug si Helaman miingon ngadto kaniya: Oo, mituo ako.\n\n4 Ug si Alma miingon pag-usab: Mituo ka ba kang Jesukristo, kinsa moanhi?\n\n5 Ug siya miingon: Oo, mituo ako sa tanang pulong nga imong gipamulong.\n\n6 Ug si Alma miingon kaniya pag-usab: Motuman ka ba sa akong mga sugo?\n\n7 Ug siya miingon: Oo, motuman ako sa imong mga sugo sa tibuok kong kasingkasing.\n\n8 Dayon si Alma miingon kaniya: Bulahan ikaw; ug ang Ginoo mopauswag kanimo dinhi niini nga yuta.\n\n9 Apan tan-awa, ako adunay ipanagna kanimo; apan unsa ang akong ipanagna kanimo dili nimo ipahibalo; oo, unsa ang akong ipanagna kanimo dili mahibaloan, bisan hangtod nga matuman ang pagpanagna; busa isulat ang mga pulong nga akong isulti.\n\n10 Ug kini mao ang mga pulong: Tan-awa, mibati ko nga kini gayod nga katawhan, ang mga Nephita, sumala sa espiritu sa pagpadayag nga ania kanako, nga sa upat ka gatos ka tuig sukad sa panahon nga si Jesukristo magpakita sa iyang kaugalingon ngadto kanila, mokunhod tungod sa pagkawalay pagtuo.\n\n11 Oo, ug dayon makasaksi sila og mga gubat ug pagdagsang sa mga kamatay, oo, mga kagutom ug pagpaagas sa dugo, bisan hangtod nga mangamatay ang katawhan ni Nephi—\n\n12 Oo, ug tungod kay mokunhod sila tungod sa pagkawalay pagtuo ug mahulog ngadto sa mga buhat sa kangitngit, ug pagkamaulagon, ug sa tanang matang sa kadaotan; oo, sultihan ko ikaw, nga tungod kay sila nakasala batok nianang dako nga kahayag ug kahibalo, oo, sultihan ko ikaw, nga sukad niana nga adlaw, gani ang tanan sa ikaupat nga henerasyon dili matapos sa dili pa moabot kining hilabihan nga kadaotan.\n\n13 Ug kon kanang mahinungdanon nga adlaw moabot, tan-awa, ang panahon moabot dayon nga kadtong kinsa mao karon, o ang mga binhi niadtong kinsa karon giisip nga katawhan ni Nephi, dili na pagaiphon nga katawhan ni Nephi.\n\n14 Apan kinsa kadtong magpabilin, ug dili malaglag nianang mahinungdanon ug makalilisang nga adlaw, pagaiphon taliwala sa mga Lamanita, ug mahimong sama kanila, tanan, gawas sa pipila nga pagatawagon nga mga disipulo sa Ginoo; ug gukoron sila sa mga Lamanita gani hangtod nga sila mangamatay. Ug karon, tungod sa kadaotan, kini nga panagna matuman.\n\n15 Ug karon nahitabo nga human makasulti si Alma niining mga butanga ngadto kang Helaman, siya mipanalangin kaniya, ug usab sa uban niyang mga anak nga lalaki; ug siya usab mipanalangin sa yuta alang sa mga matarong.\n\n16 Ug miingon siya: Sa ingon niana miingon ang Ginoong Dios—Tunglohon ang yuta, oo, kini nga yuta, ngadto sa matag kanasoran, kaliwatan, pinulongan, ug katawhan, ngadto sa kalaglagan, nga nagbuhat og daotan, kon hingpit na ang ilang pagkahinog; ug sumala sa akong gisulti kini matuman; kay kini mao ang pagtunglo ug ang pagpanalangin sa Dios dinhi sa yuta, kay dili makatan-aw ang Ginoo sa sala bisan sa labing gamay lamang nga pagtugot.\n\n17 Ug karon, sa dihang nakasulti na si Alma niini nga mga pulong siya mipanalangin sa simbahan, oo, kadtong tanang mobarog nga lig-on diha sa pagtuo sukad niana nga panahon hangtod sa hangtod.\n\n18 Ug sa dihang kini nabuhat na ni Alma mibiya siya sa yuta sa Zarahemla, ingon og mopaingon ngadto sa yuta sa Melek. Ug nahitabo nga wala na gayod siya igdungog; kabahin sa iyang kamatayon o paglubong wala kami masayod.\n\n19 Tan-awa, kini ang among nahibaloan, nga siya usa ka matarong nga tawo; ug ang panultihon mikanap sa simbahan nga siya gibayaw sa Espiritu, o gilubong pinaagi sa kamot sa Ginoo, sama kang Moises. Apan tan-awa, ang mga kasulatan miingon nga ang Ginoo midala kang Moises ngadto sa iyang kaugalingon; ug nagtuo kami nga siya usab midawat kang Alma diha sa espiritu, sa iyang kaugalingon; busa, tungod niini nga hinungdan kami walay nasayran mahitungod sa iyang kamatayon ug paglubong.\n\n20 Ug karon nahitabo nga sa pagsugod sa ikanapulo ug siyam nga tuig sa paghari sa mga maghuhukom sa katawhan ni Nephi, nga si Helaman miadto sa katawhan aron sa pagsangyaw sa pulong ngadto kanila.\n\n21 Kay tan-awa, tungod sa ilang mga gubat uban sa mga Lamanita ug sa daghan nga ginagmay nga mga panagsumpaki ug mga kasamok nga anaa taliwala sa katawhan, gikinahanglan nga ang pulong sa Dios ipadayag taliwala kanila, oo, ug nga usa ka han-ay nga pamalaod ug pamaagi himoon sa tibuok simbahan.\n\n22 Busa, si Helaman ug ang iyang kaigsuonan miadto aron sa pagtukod sa simbahan pag-usab sa tibuok yuta, oo, sa matag siyudad sa tibuok yuta nga gipanag-iya sa katawhan ni Nephi. Ug nahitabo nga nagtudlo sila og mga pari ug mga magtutudlo sa tibuok yuta, sa tanang simbahan.\n\n23 Ug karon nahitabo nga human si Helaman ug ang iyang kaigsuonan makatudlo og mga pari ug mga magtutudlo sa mga simbahan nga dihay mitungha nga panagsumpaki taliwala kanila, ug dili sila maminaw sa mga pulong ni Helaman ug sa iyang kaigsuonan;\n\n24 Apan nagmapagarbohon sila, nga gibayaw sa ilang mga kasingkasing, tungod sa hilabihan ka daghan sa ilang mga katigayonan; busa mitubo sila nga adunahan sa ilang kaugalingong panan-aw, ug dili maminaw sa ilang mga pulong, sa paglakaw nga matarong atubangan sa Dios.\n\n", "alma 46": "[center][font_size=26]Kapitulo 46[/font_size][/center]\n\n[i]Si Amalickiah naglaraw nga mahimong hari—Si Moroni mipataas sa bandila sa kalingkawasan—Gipundok niya ang katawhan sa pagpanalipod sa ilang relihiyon—Tinuod nga mga tumutuo gitawag og mga Kristiyano—Salin ni Jose panalipdan—Si Amalickiah ug ang mga masupilon milayas ngadto sa yuta sa Nephi—Kadtong kinsa dili mosuporta sa kawsa sa kagawasan pahamtangan sa kamatayon. Mga 73–72 B.C.[/i]\n\n1 Ug nahitabo nga kadtong tanan nga nagdumili sa pagpatalinghog sa mga pulong ni Helaman ug sa iyang kaigsuonan gipundok batok sa ilang kaigsuonan.\n\n2 Ug karon tan-awa, nasuko sila pag-ayo, hangtod nga nakahukom sila sa pagpatay kanila.\n\n3 Karon ang pangulo niadtong kinsa nasuko batok sa ilang kaigsuonan usa ka dako ug kusgan nga tawo; ug ang iyang ngalan mao si Amalickiah.\n\n4 Ug si Amalickiah matinguhaon nga mahimong hari; ug kadtong katawhan kinsa nasuko matinguhaon usab nga siya mahimo nilang hari; ug ang daghan nga bahin kanila mao ang ubos nga mga maghuhukom sa yuta, ug nagtinguha sila og gahom.\n\n5 Ug nalingla sila sa mga ulog-ulog ni Amalickiah, nga kon mosuporta sila kaniya ug mopalingkod kaniya nga ilang hari siya mohimo kanila nga mga pangulo sa katawhan.\n\n6 Sa ingon niana nailad sila ni Amalickiah nga mobiya, bisan pa sa pagsangyaw ni Helaman ug sa iyang kaigsuonan, oo, bisan pa sa ilang tumang pag-amuma sa simbahan, kay sila halangdong mga pari sa simbahan.\n\n7 Ug dihay daghan sa simbahan kinsa mituo sa mga ulog-ulog nga pulong ni Amalickiah, busa mibiya sila gani sa simbahan; ug sa ingon niana ang mga kalihokan sa katawhan ni Nephi hilabihan ka walay kaseguroan ug kakuyaw, bisan pa sa ilang dako nga kadaogan nga naangkon nila batok sa mga Lamanita, ug sa ilang dako nga pagmaya nga naangkon nila tungod sa ilang kaluwasan pinaagi sa kamot sa Ginoo.\n\n8 Sa ingon niana makita nato unsa ka dali ang anak sa mga tawo nga makalimot sa Ginoo nga ilang Dios, oo, unsa ka dali nga makabuhat og daotan, ug malingla pinaagi sa usa nga daotan.\n\n9 Oo, ug makita usab nato ang hilabihan nga pagkadaotan nga mahimo sa usa ka grabe nga daotang tawo diha sa mga anak sa mga tawo.\n\n10 Oo, makita nato nga si Amalickiah, tungod kay tawo siya nga malipoton og pamaagi ug tawo nga daghan og mga pulong sa pang-ulog-ulog, nga nalingla niya ang mga kasingkasing sa daghang katawhan sa pagbuhat og daotan; oo, ug nagtinguha sa paglaglag sa simbahan sa Dios, ug sa paglaglag sa katukoran sa kalingkawasan nga gihatag sa Dios kanila, o diin nga panalangin gipadala sa Dios sa yuta alang sa`mga matarong.\n\n11 Ug karon nahitabo nga sa dihang si Moroni, kinsa mao ang labaw nga komandante sa kasundalohan sa mga Nephita, nakadungog niini nga mga pagbiya, nasuko siya ni Amalickiah.\n\n12 Ug nahitabo nga gigisi niya ang iyang kupo; ug mikuha siya og usa ka piraso niini, ug misulat diha niini—Agi og paghinumdom sa atong Dios, sa atong relihiyon, ug kagawasan, ug sa atong kalinaw, sa atong mga asawa, ug sa atong mga anak—ug gihigot niya kini sa tumoy sa usa ka tukon.\n\n13 Ug gitaod niya ang panagang sa iyang ulo, ug ang taming sa iyang dughan, ug ang iyang mga panagang; ug gibakos ang iyang taming sa iyang bat-ang; ug mikuha siya sa tukon, diin anaa sa tumoy niini ang iyang gisi nga kupo, (ug gitawag niya kini og ang bandila sa kalingkawasan) ug miyukbo siya sa iyang kaugalingon sa yuta, ug nag-ampo siya nga mainiton sa iyang Dios alang sa mga panalangin sa kalingkawasan nga moabot sa iyang kaigsuonan, kutob nga adunay pundok sa mga Kristiyano nga magpabilin nga manag-iya sa yuta—\n\n14 Kay mao kana ang gingalan sa tanang tinuod nga mga tumutuo ni Kristo nga mga sakop sa simbahan sa Dios niadtong mga dili sakop sa simbahan.\n\n15 Ug kadtong kinsa nasakop sa simbahan mga matinud-anon; oo, kadtong tanan kinsa tinuod nga mga tumutuo ni Kristo malipayong midala, sa ngalan ni Kristo, o mga Kristiyano nga maoy tawag kanila, tungod sa ilang pagtuo ni Kristo kinsa moanhi.\n\n16 Ug busa, niining higayona, si Moroni nag-ampo nga ang kawsa sa mga Kristiyano, ug ang kagawasan sa yuta kahatagan og suporta.\n\n17 Ug nahitabo nga sa dihang gibu-bo niya ang iyang kalag ngadto sa Dios, ginganlan niya ang tanang yuta nga anaa sa habagatang dapit sa yuta og Kamingawan, oo, ug sa kataposan, ang tanang yuta, lakip sa amihanan ug sa habagatan—Usa ka pinili nga yuta, ug ang yuta sa kalingkawasan.\n\n18 Ug miingon siya: Sa pagkatinuod ang Dios dili motugot nga kita, kinsa gitamay tungod kay gidala nato sa atong mga kaugalingon ang ngalan ni Kristo, pagatunob-tunoban ug pagalaglagon, hangtod nga mapahamtang nato kini sa atong kaugalingon pinaagi sa kaugalingon natong mga kalapasan.\n\n19 Ug sa dihang nasulti ni Moroni kini nga mga pulong, miadto siya taliwala sa katawhan, mipakayab sa gisi nga bahin sa iyang sapot sa kahanginan, aron ang tanan makakita sa sinulat nga iyang gisulat sa gisi nga bahin, ug misinggit sa makusog nga tingog, nga nag-ingon:\n\n20 Tan-awa, si bisan kinsa nga gustong manalipod niini nga panultihon sa yuta, paduola sila pinaagi sa gahom sa Ginoo, ug mosulod sa usa ka pakigsaad nga manalipod sa ilang mga katungod, ug ang ilang relihiyon, aron ang Ginoong Dios mopanalangin kanila.\n\n21 Ug nahitabo nga sa dihang gipahayag ni Moroni kining mga pulonga, tan-awa, ang katawhan dungan nga nangadto nga nanagdagan dala ang ilang panagang nga gibakos sa ilang mga bat-ang, migisi sa ilang mga sapot agi og timaan, o isip pakigsaad, nga dili sila mobiya sa Ginoo nga ilang Dios; o, sa lain nga pagkasulti, kon sila molapas sa mga sugo sa Dios, o mohimo og kalapasan, ug maulaw sa pagdala nganha kanila sa ngalan ni Kristo, ang Ginoo mogisi kanila sama sa ilang paggisi sa ilang mga sapot.\n\n22 Karon mao kini ang pakigsaad nga ilang gihimo, ug gipanglabay nila ang ilang mga sapot sa tiilan ni Moroni, nga nag-ingon: Kami mopakigsaad sa among Dios, nga kami pagalaglagon, gani sama sa among kaigsuonan sa yuta sa amihanan nga bahin, kon makahimo kami og kalapasan; oo, mahimo niya kaming ilabay ngadto sa tiilan sa among mga kaaway, gani sama sa among paglabay sa among mga sapot sa imong tiilan aron tunob-tunoban sa tiil, kon kami mohimo og kalapasan.\n\n23 Si Moroni miingon kanila: Tan-awa, mga salin kita sa binhi ni Jacob; oo, mga salin kita sa binhi ni Jose, kansang kupo gigisi sa iyang mga igsuong lalaki ngadto sa daghang mga piraso; oo, ug karon tan-awa, hinumdoman nato ang pagtuman sa mga sugo sa Dios, o ang atong mga sapot pagagision sa atong kaigsuonan, ug ibalhog kita sa bilanggoan, o ibaligya, o patyon.\n\n24 Oo, panalipdan nato ang atong kalingkawasan isip salin ni Jose; oo, hinumdoman nato ang mga pulong ni Jacob, sa wala pa siya mamatay, kay tan-awa, nakakita siya nga ang usa ka bahin sa salin sa kupo ni Jose gitipigan ug wala madunot. Ug miingon siya—Sama niining salin sa sapot sa akong anak nga lalaki nga natipigan, mao usab ang salin sa binhi sa akong anak nga lalaki panalipdan sa kamot sa Dios, ug pagadad-on ngadto kaniya, samtang ang nahibilin sa binhi ni Jose mamatay, sama sa salin sa iyang sapot.\n\n25 Karon tan-awa, nakahatag kini og kasubo sa akong kalag; bisan pa niana, ang akong kalag nagmaya sa akong anak nga lalaki, tungod niana nga bahin sa iyang binhi nga pagadad-on ngadto sa Dios.\n\n26 Karon tan-awa, mao kini ang pinulongan ni Jacob.\n\n27 Ug karon kinsa ang nasayod apan ang salin sa binhi ni Jose, nga mamatay sama sa iyang sapot, mao kadtong kinsa mibiya gikan kanato? Oo, ug gani mao usab kita kon kita dili mobarog nga makanunayon diha sa pagtuo kang Kristo.\n\n28 Ug karon nahitabo nga sa dihang si Moroni nakasulti niini nga mga pulong miadto siya, ug usab mipadala sa tanang dapit sa yuta nga adunay mga pag-apostasiya, ug mipundok sa tanang katawhan kinsa matinguhaon nga magpadayon ang ilang kalingkawasan, sa pagbarog batok ni Amalickiah ug niadtong kinsa miapostasiya, kinsa gitawag og mga Amalickiahanon.\n\n29 Ug nahitabo nga sa dihang si Amalickiah nakakita nga ang katawhan ni Moroni mas daghan kay sa mga Amalickiahanon—ug usab nakita niya nga ang iyang katawhan nagmadudahon mahitungod sa kaangayan sa kawsa nga ilang gipahigayon—busa, sa kahadlok nga siya dili makakuha sa tumong, gidala niya ang iyang katawhan kinsa gustong mokuyog ug mobiya paingon sa yuta sa Nephi.\n\n30 Karon naghunahuna si Moroni nga dili angay nga ang mga Lamanita makaangkon og dugang nga kusog; busa nakahunahuna siya sa pagpugong sa katawhan ni Amalickiah, o sa pagkuha kanila ug pagdala kanila pagbalik, ug pahamtangan sa kamatayon si Amalickiah; oo, kay nasayod siya nga iyang hulhogan ang mga Lamanita nga masuko batok kanila, ug makiggubat batok kanila; ug nasayod siya nga buhaton kini ni Amalickiah aron maangkon niya ang iyang mga katuyoan.\n\n31 Busa naghunahuna si Moroni nga angay nga iyang dad-on ang iyang kasundalohan, kinsa nagkapundok sa ilang mga kaugalingon, ug nagsangkap sa ilang mga kaugalingon, ug misulod sa usa ka pakigsaad sa pagpatunhay sa kalinaw—ug nahitabo nga iyang gidala ang iyang kasundalohan ug mimartsa dala ang iyang mga tolda paingon sa kamingawan, aron pugngan ang pag-agi ni Amalickiah didto sa kamingawan.\n\n32 Ug nahitabo nga iyang gibuhat sumala sa iyang mga tinguha, ug mimartsa paingon sa kamingawan, ug gisanta ang kasundalohan ni Amalickiah.\n\n33 Ug nahitabo nga si Amalickiah miikyas kauban sa gamay nga pundok sa iyang mga tawo, ug ang nahibilin gihatod ngadto sa mga kamot ni Moroni ug gidala pagbalik ngadto sa yuta sa Zarahemla.\n\n34 Karon, si Moroni nga mao ang tawo nga gipili sa labaw nga mga maghuhukom ug sa tingog sa katawhan, busa siya adunay gahom sumala sa iyang kabubut-on ngadto sa kasundalohan sa mga Nephita, sa pagtukod ug sa paggamit og awtoridad diha kanila.\n\n35 Ug nahitabo nga kadtong mga Amalickiahanon nga dili mosulod sa usa ka pakigsaad sa pagsuporta sa kawsa sa kagawasan, aron mapadayon nila ang gawasnon nga pangagamhanan, iyang gipahamtangan sa kamatayon; ug dihay pipila lamang kinsa midumili sa pagpakigsaad sa kagawasan.\n\n36 Ug nahitabo usab, nga mimando siya nga ang bandila sa kalingkawasan ipakayab sa matag tore nga anaa sa tibuok yuta, nga gipanag-iya sa mga Nephita; ug sa ingon niana si Moroni mitukod sa sumbanan sa kalingkawasan taliwala sa mga Nephita.\n\n37 Ug nagsugod na usab sila sa pag-angkon og kalinaw diha sa yuta; ug sa ingon niana gipadayon nila ang kalinaw diha sa yuta hangtod dapit sa kataposan sa ikanapulo ug siyam nga tuig sa paghari sa mga maghuhukom.\n\n38 Ug si Helaman ug ang labaw nga mga pari mipadayon usab sa kahusay sa simbahan; oo, bisan sulod sa upat ka tuig nga sila nakaangkon og dakong kalinaw ug pagmaya sa simbahan.\n\n39 Ug nahitabo nga dihay daghang nangamatay, nga hugot nga nagtuo nga ang ilang mga kalag gitubos pinaagi ni Ginoong Jesukristo; sa ingon niana mibiya sila sa kalibotan nga nagmaya.\n\n40 Ug dihay ubang nangamatay tungod sa mga hilanat, diin sa ubang mga panahon sa tuig kasagaran kaayong anaa sa yuta—apan dili kaayo daghan ang mahitungod sa hilanat, tungod sa pagkamaayo sa mga matang sa daghang tanom ug mga gamot nga giandam sa Dios aron maayo ang hinungdan sa mga sakit, diin ang tawo ulipon sa kinaiya sa klima—\n\n41 Apan dihay daghang namatay tungod sa katigulangon; ug kadtong kinsa namatay nga adunay pagtuo ni Kristo malipayon uban kaniya, sama sa unsay angay lang nga atong tuohan.\n\n", "alma 47": "[center][font_size=26]Kapitulo 47[/font_size][/center]\n\n[i]Si Amalickiah migamit og panglimbong, pagpatay, ug pakigkunsabo aron mahimong hari sa mga Lamanita—Ang mga Nephita nga masupilon mas daotan ug bangis pa kay sa mga Lamanita. Mga 72 B.C.[/i]\n\n1 Karon mobalik kita sa atong talaan kang Amalickiah ug niadtong milayas uban kaniya ngadto sa kamingawan; kay tan-awa, gidala niya kadtong miuban kaniya, ug mitungas sa yuta sa Nephi taliwala sa mga Lamanita, ug mihulhog sa mga Lamanita nga masuko batok sa katawhan ni Nephi, hangtod nga ang hari sa mga Lamanita mipadala og usa ka pahibalo sa iyang tibuok yuta, taliwala sa tanan niya nga katawhan, nga sila kinahanglan magpundok sa ilang mga kaugalingon pag-usab aron sa pagpakig-away batok sa mga Nephita.\n\n2 Ug nahitabo nga sa dihang ang pahibalo miabot kanila nahadlok sila sa hilabihan; oo, nahadlok sila nga masilo ang hari, ug nahadlok usab sila nga makig-away batok sa mga Nephita basin pa og mangamatay sila. Ug nahitabo nga sila dili, o ang kadaghanan kanila dili, motuman sa mga sugo sa hari.\n\n3 Ug karon nahitabo nga ang hari nasuko tungod sa ilang pagkamasinupakon; busa mihatag siya kang Amalickiah og kamandoan niana nga bahin sa iyang kasundalohan nga masulundon sa iyang mga sugo, ug nagmando kaniya nga siya moadto ug mopugos kanila sa pagpakig-away.\n\n4 Karon tan-awa, mao kini ang tinguha ni Amalickiah; kay siya nga usa ka maliputon kaayo nga tawo sa pagbuhat og daotan busa mihimo siya og plano sa iyang kasingkasing sa pagpalagpot sa hari sa mga Lamanita gikan sa iyang trono.\n\n5 Ug karon naangkon na niya ang kamandoan niadtong mga bahin sa mga Lamanita nga pabor sa hari; ug nagtinguha siya nga makaangkon og pabor niadtong dili mga masulundon; busa miadto siya sa dapit nga gitawag og Onidah, kay didto ang tanang Lamanita milayas; kay ilang nadiskobrehan ang kasundalohan nga nagsingabot, ug, nagtuo nga miadto sila aron sa pagpatay kanila, busa nanglayas sila ngadto sa Onidah, sa dapit sa mga hinagiban.\n\n6 Ug mipili sila og tawo nga mahimo nilang hari ug pangulo, nga may hugot kaayo ug determinado nga hunahuna nga sila dili mahimong mandoan sa pakiggubat batok sa mga Nephita.\n\n7 Ug nahitabo nga nagpundok sila sa ibabaw sa bungtod nga gitawag og Antipas, sa pagpangandam sa pagpakig-away.\n\n8 Karon dili tuyo ni Amalickiah ang pagpakig-away kanila sumala sa mga sugo sa hari; apan tan-awa, ang iyang tuyo nga makaangkon og pabor sa kasundalohan sa mga Lamanita, aron iyang mapahimutang ang iyang kaugalingon nga pangulo ug palagpoton ang hari ug makapanag-iya sa gingharian.\n\n9 Ug tan-awa, nahitabo nga gisugo niya ang iyang kasundalohan sa pagpabarog sa ilang mga tolda diha sa walog nga duol sa bungtod sa Antipas.\n\n10 Ug nahitabo nga sa dihang miabot ang kagabhion mipadala siya og usa ka tinago nga embahada ngadto sa bungtod sa Antipas, nagtinguha nga ang pangulo niadtong kinsa anaa sa bungtod, kansang ngalan mao si Lehonti, nga molugsong siya sa bungtod, kay nagtinguha siya nga makigsulti kaniya.\n\n11 Ug nahitabo nga sa pagkadawat ni Lehonti sa mensahe wala siya mangahas sa paglugsong sa bungtod. Ug nahitabo nga si Amalickiah mipadala pag-usab sa ikaduha nga higayon, nagtinguha nga siya manaog. Ug nahitabo nga si Lehonti dili gayod; ug mipadala siya pag-usab sa ikatulo nga higayon.\n\n12 Ug nahitabo nga sa dihang nahibaloan ni Amalickiah nga dili niya mapalugsong si Lehonti gikan sa bungtod, mitungas siya ngadto sa bungtod, duol sa kampo ni Lehonti; ug mipadala siya pag-usab sa ikaupat nga higayon sa iyang mensahe ngadto kang Lehonti, nagtinguha nga siya molugsong, ug nga siya mahimong magdala sa iyang mga tigbantay uban kaniya.\n\n13 Ug nahitabo nga sa dihang si Lehonti milugsong uban sa iyang mga tigbantay ngadto kang Amalickiah, tinguha ni Amalickiah nga ikuyog niya sa paglugsong ang iyang kasundalohan sa panahon sa kagabhion, ug moliyok niadtong mga tawo nga naa sa ilang mga kampo nga gihatag sa hari kaniya nga mandoan, ug nga siya motugyan kanila ngadto sa mga kamot ni Lehonti, kon siya mohimo kaniya (ni Amalickiah) nga ikaduha nga pangulo sa tibuok nga kasundalohan.\n\n14 Ug nahitabo nga milugsong si Lehonti uban sa iyang mga tawo ug miliyok sa mga tawo ni Amalickiah, aron nga sa dili pa sila momata sa kaadlawon sila giliyokan na sa kasundalohan ni Lehonti.\n\n15 Ug nahitabo nga sa dihang nakita nila nga giliyokan na sila, nagpakiluoy sila kang Amalickiah nga siya motugot kanila nga makighiusa sa ilang kaigsuonan, aron dili sila pamatyon. Karon mao gayod kini ang butang nga gitinguha ni Amalickiah.\n\n16 Ug nahitabo nga gitugyan niya ang iyang mga tawo, supak sa kamandoan sa hari. Karon mao kini ang butang nga gitinguha ni Amalickiah, nga matuman niya ang iyang mga plano sa pagpalagpot sa hari gikan sa trono.\n\n17 Karon nabatasan na sa mga Lamanita, nga kon ang ilang labaw nga pangulo mamatay, nga pilion ang ikaduha nga pangulo nga mahimong ilang labaw nga pangulo.\n\n18 Ug nahitabo nga gisugo ni Amalickiah ang usa sa iyang mga sulugoon nga hiloan sa hinay-hinay si Lehonti, nga siya namatay.\n\n19 Karon, sa dihang patay na si Lehonti, ang mga Lamanita mipili kang Amalickiah nga mahimo nilang pangulo ug ilang labaw nga komandante.\n\n20 Ug nahitabo nga si Amalickiah mimartsa uban sa iyang kasundalohan (kay naangkon na niya ang iyang mga tinguha) ngadto sa yuta sa Nephi, ngadto sa siyudad sa Nephi, nga mao ang labing mahinungdanon nga siyudad.\n\n21 Ug ang hari migawas aron sa pagsugat kaniya uban sa iyang mga tigbantay, kay nagtuo siya nga si Amalickiah mituman sa iyang mga mando, ug nga si Amalickiah mipundok sa daghan kaayo nga kasundalohan aron makig-away batok sa mga Nephita.\n\n22 Apan tan-awa, samtang ang hari migawas aron sa pagsugat kaniya si Amalickiah misugo sa iyang mga sulugoon nga mosugat sa hari. Ug nangadto sila ug miyukbo sa ilang mga kaugalingon atubangan sa hari, ingon og mitahod kaniya tungod sa iyang pagkagamhanan.\n\n23 Ug nahitabo nga ang hari mituyhad sa iyang kamot aron sa pagpatindog kanila, ingon sa nabatasan sa mga Lamanita, agi og ilhanan sa kalinaw, nga ang maong pamatasan nakuha nila gikan sa mga Nephita.\n\n24 Ug nahitabo nga sa dihang siya nakapatindog sa nahauna gikan sa yuta, tan-awa gidunggab niya ang hari sa kasingkasing; ug natumba siya sa yuta.\n\n25 Karon ang mga sulugoon sa hari nanagan; ug ang mga sulugoon ni Amalickiah misinggit, nga nag-ingon:\n\n26 Tan-awa, ang mga sulugoon sa hari midunggab kaniya sa kasingkasing, ug siya namatay ug sila nanagan; tan-awa, dali sud-onga.\n\n27 Ug nahitabo nga mimando si Amalickiah nga ang iyang kasundalohan momartsa ug motan-aw unsa ang nahitabo sa hari; ug sa dihang miabot sila sa dapit, ug nakakita sa hari nga naghigda nga samaran, si Amalickiah nagpakaaron-ingnon nga nasuko, ug miingon: Kinsa kadtong nahigugma sa hari, paadtoa, ug ipagukod ang iyang mga sulugoon aron sila patyon.\n\n28 Ug nahitabo nga silang tanan nga nahigugma sa hari, sa dihang nakabati sila niini nga mga pulong, miduol ug migukod sa mga sulugoon sa hari.\n\n29 Karon sa dihang ang mga sulugoon sa hari nakakita og kasundalohan nga migukod kanila, nangahadlok sila pag-usab, ug nanagan paingon sa kamingawan, ug miabot didto sa yuta sa Zarahemla ug mitipon sa katawhan ni Ammon.\n\n30 Ug ang kasundalohan nga migukod kanila namauli, human napakyas sa paggukod kanila; ug sa ingon niana si Amalickiah, pinaagi sa iyang panglimbong, nakaangkon sa mga kasingkasing sa katawhan.\n\n31 Ug nahitabo nga sa pagkaugma misulod siya sa siyudad sa Nephi uban sa iyang kasundalohan, ug gipanag-iya ang siyudad.\n\n32 Ug karon nahitabo nga ang rayna, sa dihang nakadungog siya nga gipatay ang hari—kay si Amalickiah mipadala og embahada ngadto sa rayna nga nagpahibalo kaniya nga ang hari gipatay sa iyang mga sulugoon, nga gigukod niya sila uban sa iyang kasundalohan, apan kini nakawang, ug nakaikyas sila—\n\n33 Busa, sa pagkadawat sa rayna niini nga mensahe nagpasugo siya ngadto kang Amalickiah, nagtinguha nga dili niya pamatyon ang mga tawo sa siyudad; ug nagtinguha usab siya nga moadto kaniya; ug siya usab nagtinguha nga magdala siya og mga saksi uban kaniya aron mopamatuod mahitungod sa kamatayon sa hari.\n\n34 Ug nahitabo nga si Amalickiah midala sa samang sulugoon nga mipatay sa hari, ug silang tanan nga uban kaniya, ug miadto sa rayna, ngadto sa dapit diin siya naglingkod; ug silang tanan mipamatuod ngadto kaniya nga ang hari gipatay sa iyang kaugalingon nga mga sulugoon; ug miingon usab sila: Nanagan sila; dili ba kini ang pagpamatuod batok kanila? Ug sa ingon niana natagbaw nila ang rayna mahitungod sa kamatayon sa hari.\n\n35 Ug nahitabo nga si Amalickiah naningkamot nga magustohan sa rayna, ug mihimo kaniya nga iyang asawa; ug sa ingon niana pinaagi sa iyang panglimbong, ug pinaagi sa tabang sa iyang malipoton nga mga sulugoon, naangkon niya ang gingharian; oo, siya giila nga hari sa tibuok nga yuta, taliwala sa tanang katawhan sa mga Lamanita, nga gilangkoban sa mga Lamanita ug mga Lemuelita ug sa mga Ishmaelita, ug sa tanang masupilon sa mga Nephita, gikan sa paghari ni Nephi hangtod karon nga panahon.\n\n36 Karon kining mga masupilon, kay nakadawat og sama nga panudlo ug sama nga impormasyon sa mga Nephita, oo, nga natudloan sa sama nga kahibalo bahin sa Ginoo, bisan pa niana, katingalahan nga isaysay, nga sa wala madugay human sa ilang mga pagbiya nahimo silang labaw pa nga tig-a ug dili mahinulsolon, ug labaw pa ka luog, daotan ug mabangis kay sa mga Lamanita—misagop sa mga tradisyon sa mga Lamanita; misunod sa pamaagi sa katapolan, ug sa tanang matang sa pagkamaulagon; oo, gikalimtan sa hingpit ang Ginoo nga ilang Dios.\n\n", "alma 48": "[center][font_size=26]Kapitulo 48[/font_size][/center]\n\n[i]Si Amalickiah mihulhog sa mga Lamanita batok sa mga Nephita—Si Moroni miandam sa iyang katawhan sa pagpanalipod sa kawsa sa mga Kristiyano—Siya nagmaya sa kalingkawasan ug kagawasan ug usa ka gamhanan nga tawo sa Dios. Mga 72 B.C.[/i]\n\n1 Ug karon nahitabo nga, sa dihang nakuha na ni Amalickiah ang gingharian misugod siya sa pagdasig sa mga kasingkasing sa mga Lamanita batok sa katawhan ni Nephi; oo, mipili siya og mga tawo aron makigsulti ngadto sa mga Lamanita gikan sa ilang mga tore, batok sa mga Nephita.\n\n2 Ug sa ingon niana midasig siya sa ilang mga kasingkasing batok sa mga Nephita, hangtod nga sa ulahing bahin sa kataposan sa ikanapulo ug siyam nga tuig sa paghari sa mga maghuhukom, kay nakab-ot niya ang iyang mga plano, oo, nga nahimong hari sa mga Lamanita, nagtinguha usab siya nga mohari sa tibuok yuta, oo, ug sa tanang katawhan nga anaa sa yuta, sa mga Nephita ingon man usab sa mga Lamanita.\n\n3 Busa nahimo niya ang iyang plano, iyang napagahi ang mga kasingkasing sa mga Lamanita ug mibuta sa ilang mga hunahuna, ug mihulhog kanila ngadto sa kasuko, hangtod nga siya nakapundok og daghang kasundalohan aron sa pagpakig-away batok sa mga Nephita.\n\n4 Kay determinado siya, tungod sa kadaghan sa iyang katawhan, sa pagbuntog sa mga Nephita ug sa pagdala kanila ngadto sa pagkaulipon.\n\n5 Ug sa ingon niana mipili siya og labaw nga mga kapitan sa mga Zoramita, sila nga maoy labing nasayod sa kalig-on sa mga Nephita, ug sa ilang mga dapit nga kadangpan, ug sa labing huyang nga mga bahin sa ilang mga siyudad; busa siya mipili kanila nga mahimong labaw nga mga kapitan sa iyang mga kasundalohan.\n\n6 Ug nahitabo nga gidala nila ang ilang pundok sa mga sundalo, ug mibalhin paingon sa yuta sa Zarahemla didto sa kamingawan.\n\n7 Karon nahitabo nga samtang si Amalickiah sa ingon niana nagpahigayon sa pag-angkon og gahom pinaagi sa limbong ug lipot, si Moroni, sa laing bahin, nag-andam sa mga hunahuna sa katawhan nga magmatinud-anon sa Ginoo nga ilang Dios.\n\n8 Oo, gipalig-on niya ang kasundalohan sa mga Nephita, ug mitukod og gagmay nga mga kuta, o mga dapit nga kadangpan; mibutang og mga bungdo libot sa yuta aron kapanalipdan ang iyang kasundalohan, ug usab mitukod og mga paril nga mga bato aron moliyok kanila sa palibot, libot sa ilang mga siyudad ug sa mga utlanan sa ilang mga yuta; oo, tanan libot sa yuta.\n\n9 Ug sa ilang labing huyang nga mga kuta gibutangan niya og daghang tawo; ug sa ingon niana iyang gipanalipdan ug gipalig-on ang yuta nga gipanag-iya sa mga Nephita.\n\n10 Ug sa ingon niana nangandam siya sa pagsuporta sa ilang kalingkawasan, sa ilang mga yuta, sa ilang mga asawa, ug sa ilang mga anak, ug sa ilang kalinaw, ug aron magpakabuhi sila alang sa pagserbisyo sa Ginoo nga ilang Dios, ug nga sila makapadayon niana nga gitawag sa ilang mga kaaway nga kawsa sa mga Kristiyano.\n\n11 Ug si Moroni usa ka kusgan ug gamhanan nga tawo; siya usa ka tawo nga hingpit nga nakasabot; oo, usa ka tawo nga dili mahimuot sa pagpaagas sa dugo; usa ka tawo kansang kalag nagmaya sa kalingkawasan ug kagawasan sa iyang nasod, ug sa iyang kaigsuonan gikan sa pagkabihag ug pagkaulipon;\n\n12 Oo, usa ka tawo kansang kasingkasing napuno sa pasalamat sa iyang Dios, tungod sa daghang pribilehiyo ug mga panalangin nga iyang gihatag ngadto sa iyang katawhan; usa ka tawo nga naningkamot pag-ayo alang sa kaayohan ug kaseguroan sa iyang katawhan.\n\n13 Oo, ug usa siya ka tawo nga lig-on diha sa pagtuo kang Kristo, ug nanumpa siya sa usa ka panumpa nga panalipdan niya ang iyang katawhan, ang iyang mga katungod, ug ang iyang nasod, ug ang iyang relihiyon, bisan sa pagpaagas sa iyang dugo.\n\n14 Karon ang mga Nephita gitudloan sa pagpanalipod sa ilang mga kaugalingon batok sa ilang mga kaaway, bisan sa pagpaagas sa dugo kon gikinahanglan; oo, ug sila usab gitudloan nga dili gayod maoy manguna, oo, ug dili mogamit sa espada gawas kon kini batok sa kaaway, gawas lang kon kini alang sa pagpanalipod sa ilang kinabuhi.\n\n15 Ug mao kini ang ilang pagtuo, nga pinaagi sa pagbuhat niana ang Dios mopauswag kanila sa yuta, o sa lahi nga pagkasulti, kon magmatinud-anon sila sa pagtuman sa mga sugo sa Dios nga siya mopauswag kanila dinhi sa yuta; oo, magpahimangno kanila sa paglayas, o sa pagpangandam sa gubat, sa pamaagi nga tukma sigon sa unsay peligro kanila;\n\n16 Ug usab, nga ang Dios mopahibalo kanila asa sila mopadulong aron sa pagpanalipod sa ilang mga kaugalingon batok sa ilang mga kaaway, ug pinaagi sa pagbuhat niini, ang Ginoo moluwas kanila; ug mao kini ang pagtuo ni Moroni, ug ang iyang kasingkasing mihimaya niini; dili sa pagpaagas sa dugo apan sa pagbuhat og maayo, sa pagpanalipod sa iyang katawhan, oo, sa pagtuman sa mga sugo sa Dios, oo, ug pagbatok sa daotan.\n\n17 Oo, sa pagkatinuod, sa pagkatinuod sultihan ko kamo, kon ang tanang tawo mahisama, ug nahisama, ug mahisama bisan kanus-a, sama ni Moroni, tan-awa, ang mga gahom gayod sa impyerno nauyog na unta sa kahangtoran; oo, ang yawa wala untay gahom sa mga kasingkasing sa katawhan.\n\n18 Tan-awa, tawo siya nga sama ni Ammon, ang anak ni Mosiah, oo, ug bisan sa ubang mga anak ni Mosiah, oo, ug usab kang Alma ug sa iyang mga anak, kay silang tanan mga tawo sa Dios.\n\n19 Karon tan-awa, si Helaman ug ang iyang kaigsuonan sama sa pagkamaalagaron sa katawhan ni Moroni; kay misangyaw sila sa pulong sa Dios, ug mibunyag sila ngadto sa paghinulsol sa tanang tawo bisan si kinsa nga mopatalinghog sa ilang mga pulong.\n\n20 Ug sa ingon niana nangadto sila, ug ang katawhan nagpaubos sa ilang mga kaugalingon tungod sa ilang mga pulong, hangtod nga gipaboran sila sa Ginoo sa hilabihan, ug sila sa ingon niana luwas gikan sa mga gubat ug sa mga panagbingkil diha sa ilang mga kaugalingon, oo, gani sulod sa upat ka tuig.\n\n21 Apan, sumala sa akong gisulti, sa ulahing bahin sa ikanapulo ug siyam nga tuig, oo, bisan pa sa kalinaw taliwala sa ilang mga kaugalingon, napugos sila nga nagpanuko sa pagpakig-away sa ilang kaigsuonan nga mga Lamanita.\n\n22 Oo, ug sa kataposan, ang ilang mga gubat wala gayod mohunong sulod sa daghang tuig batok sa mga Lamanita, bisan pa sa ilang dakong pagdumili.\n\n23 Karon, nagmagul-anon sila nga nangandam sa mga hinagiban batok sa mga Lamanita, tungod kay wala sila mahimuot sa pagpaagas sa dugo; oo, ug dili pa kini mao ang tanan—naguol sila nga mahimong hinungdan sa pagpadala sa daghan kaayo sa ilang kaigsuonan gikan niini nga kalibotan ngadto sa walay kataposan nga kalibotan, nga dili andam sa pagpakigkita sa ilang Dios.\n\n24 Bisan pa niana, dili sila makatugot nga isakripisyo ang ilang kinabuhi, nga ang ilang mga asawa ug mga anak pamatyon pinaagi sa linuog nga kabangis niadtong kinsa kanhiay ilang kaigsuonan, oo, ug mibiya gikan sa ilang simbahan, ug mibiya kanila ug nagplano sa pagpatay kanila pinaagi sa pag-ipon sa mga Lamanita.\n\n25 Oo, dili sila makaantos nga ang ilang kaigsuonan magmaya sa dugo sa mga Nephita, samtang adunay bisan usa nga motuman sa mga sugo sa Dios, kay ang saad sa Ginoo mao, nga kon motuman sila sa iyang mga sugo mouswag sila sa yuta.\n\n", "alma 49": "[center][font_size=26]Kapitulo 49[/font_size][/center]\n\n[i]Ang misulong nga mga Lamanita wala makakuha sa gilig-on nga mga siyudad sa Ammonihah ug sa Noah—Si Amalickiah mitunglo sa Dios ug nanumpa nga moinom sa dugo ni Moroni—Si Helaman ug ang iyang kaigsuonan nagpadayon sa paglig-on sa Simbahan. Mga 72 B.C.[/i]\n\n1 Ug karon nahitabo sa ikanapulo ug usa nga bulan sa ikanapulo ug siyam nga tuig, sa ikanapulo nga adlaw sa bulan, ang kasundalohan sa mga Lamanita nakit-an nga nagpaingon padulong sa yuta sa Ammonihah.\n\n2 Ug tan-awa, ang siyudad gitukod pag-usab, ug si Moroni mibutang og kasundalohan dapit sa mga utlanan sa siyudad, ug gipalibotan nila kini og yuta aron sa pagpanalipod kanila gikan sa mga panâ ug mga bato sa mga Lamanita; kay tan-awa, nakig-away sila gamit ang mga bato ug mga panâ.\n\n3 Tan-awa, ako miingon nga ang siyudad sa Ammonihah gitukod pag-usab. Sultihan ko kamo, oo, nga ang usa ka bahin gitukod pag-usab; ug tungod kay ang mga Lamanita miguba niini makausa tungod sa kadaotan sa katawhan, nagtuo sila nga sayon gihapon ang pagbihag kanila.\n\n4 Apan tan-awa, pagkadako sa ilang kasagmuyo; kay tan-awa, ang mga Nephita mikalot og yuta aron himoon og bungdo libot kanila, nga hilabihan ka taas nga ang mga Lamanita dili makalabay sa ilang mga bato ug sa ilang mga panâ ngadto kanila aron sila maigo, ni sila makaduol kanila gawas kon pinaagi sa ilang ganghaan.\n\n5 Karon niini nga higayon ang labaw nga mga kapitan sa mga Lamanita nahibulong sa hilabihan, tungod sa kaalam sa mga Nephita sa pag-andam sa ilang mga dapit nga tagoanan.\n\n6 Karon nagtuo ang mga pangulo sa mga Lamanita nga tungod sa ilang gidaghanon, oo, nagtuo sila nga kahigayonan na nila ang pagsulong kanila sama sa ilang nabuhat kaniadto; oo, ug giandam usab nila ang ilang mga kaugalingon pinaagi sa mga panagang, ug mga taming; ug giandam usab nila ang ilang mga kaugalingon gamit ang mga sapot nga panit, oo, bagâ kaayong mga sapot nga itabon sa ilang pagkahubo.\n\n7 Ug kay nakaandam sa ingon niana nagtuo sila nga sayon ra nilang mabuntog ug maulipon ang ilang kaigsuonan sa yugo sa pagkaulipon, o sa pagpatay ug pagpuo kanila sumala sa ilang kahimuot.\n\n8 Apan tan-awa, sa ilang tumang katingala, sila nakapangandam alang kanila, sa pamaagi nga wala pa gayod mahibaloi sa mga anak ni Lehi. Karon andam sila alang sa mga Lamanita, sa pagpakig-away subay sa pamaagi nga gitudlo ni Moroni.\n\n9 Ug nahitabo nga ang mga Lamanita, o ang mga Amalickianhon, natingala sa hilabihan sa ilang pamaagi sa pagpangandam alang sa gubat.\n\n10 Karon, kon si hari Amalickiah milugsong pa unta gikan sa yuta sa Nephi, nga nangulo sa iyang kasundalohan, tingali mimando siya sa mga Lamanita sa pag-atake sa mga Nephita sa siyudad sa Ammonihah; kay tan-awa, walay bili kaniya ang dugo sa iyang katawhan.\n\n11 Apan tan-awa, si Amalickiah wala molugsong mismo aron makig-away. Ug tan-awa, ang iyang labaw nga mga kapitan wala mangahas sa pag-atake sa mga Nephita sa siyudad sa Ammonihah, kay giusab ni Moroni ang pamaagi sa mga kalihokan sa mga Nephita, hangtod nga ang mga Lamanita nasagmuyo tungod sa ilang mga dapit nga kasibogan ug dili sila makasulong kanila.\n\n12 Busa misibog sila didto sa kamingawan, ug midala sa ilang pundok sa mga sundalo ug mimartsa paingon sa yuta sa Noah, nagtuo nga kadto ang sunod nga labing maayong dapit nga sulngon ang mga Nephita.\n\n13 Kay wala sila masayod nga si Moroni milig-on, o mitukod og mga kuta nga katagoan, alang sa matag siyudad libot sa tibuok yuta; busa, mimartsa sila paingon sa yuta sa Noah uban ang hugot nga determinasyon; oo, ang ilang labaw nga mga kapitan miabante ug mihimo og usa ka panumpa nga pamatyon nila ang katawhan niana nga siyudad.\n\n14 Apan tan-awa, sa ilang katingala, ang siyudad sa Noah, nga usa ka huyang nga dapit kaniadto, sa pagkakaron, tungod sa pamaagi ni Moroni, nahimong lig-on, oo, gani labaw pa kalig-on sa siyudad sa Ammonihah.\n\n15 Ug karon, tan-awa, tungod kadto sa kaalam ni Moroni; kay nagtuo siya nga mahadlok sila sa siyudad sa Ammonihah; ug kay ang siyudad sa Noah mao man ang labing huyang nga dapit sa yuta kaniadto, busa momartsa sila paingon didto aron makig-away; ug mao kadto sumala sa iyang mga tinguha.\n\n16 Ug tan-awa, si Moroni mipili kang Lehi nga mahimong labaw nga kapitan sa mga tawo niana nga siyudad; ug mao gihapon kadto nga Lehi nga nakig-away sa mga Lamanita didto sa walog sa silangan sa suba sa Sidon.\n\n17 Ug karon tan-awa nahitabo, nga sa dihang ang mga Lamanita nakakita nga si Lehi ang nagmando sa siyudad nasagmuyo na usab sila, kay nahadlok kaayo sila ni Lehi; bisan pa niana ang ilang labaw nga mga kapitan nakapanumpa sa usa ka panumpa sa pag-atake sa siyudad; busa, misulong sila uban sa ilang kasundalohan.\n\n18 Karon tan-awa, ang mga Lamanita dili makasulod sa ilang mga kuta nga dangpanan agi sa ubang agianan kondili adto ra gayod sa may ganghaan, tungod sa kataas sa bungdo nga gibutang, ug sa kalawom sa kanal nga gikalot sa palibot, kondili adto ra gayod sa may ganghaan.\n\n19 Ug ingon niana ka andam ang mga Nephita sa pagpatay sa tanan nga mangahas sa pagkatkat aron mosulod sa kuta sa bisan unsang laing paagi, pinaagi sa paglabay og mga bato ug mga panâ ngadto kanila.\n\n20 Sa ingon niana sila nakaandam, oo, usa ka pundok sa ilang labing kusgan nga mga tawo, dala ang ilang mga espada ug ilang mga saplong, sa pagtigbas sa tanan kinsa mangahas sa pagsulod sa ilang dapit nga dangpanan agi sa ganghaan; ug sa ingon niana sila nakaandam sa pagpanalipod sa ilang mga kaugalingon batok sa mga Lamanita.\n\n21 Ug nahitabo nga ang mga kapitan sa mga Lamanita midala sa ilang kasundalohan sa atubangan sa ganghaan, ug misugod sa pagpakig-away sa mga Nephita, aron makasulod sa ilang dapit nga dangpanan; apan tan-awa, giabog sila matag karon ug unya, hangtod nga gipamatay sila sa hilabihan nga pagpamatay.\n\n22 Karon sa dihang nakita nila nga wala silay mahimo aron malutsan nila ang mga Nephita agi sa agianan, gisugdan nila sa pagkalot ang ilang mga bungdo sa yuta aron sila makahimo og agianan sa ilang kasundalohan, aron makaangkon sila og sama nga kahigayonan sa pagpakig-away; apan tan-awa, niini nga mga pagsulay nasamdan ug nangamatay sila tungod sa mga bato ug sa mga panâ nga gitira kanila; ug imbis mapuno ang ilang mga kanal pinaagi sa pagkabkab sa mga bungdo sa yuta, napuno kini sa gidaghanon sa ilang mga patay ug mga samaran nga lawas.\n\n23 Sa ingon niana ang mga Nephita adunay abilidad sa pagkontrolar sa ilang mga kaaway; ug sa ingon niana ang mga Lamanita misulay sa pagpatay sa mga Nephita hangtod ang ilang labaw nga mga kapitan tanan nangamatay; oo, ug labaw sa usa ka libo sa mga Lamanita ang nangamatay; samtang, sa lain nga bahin, walay bisan usa ka kalag sa mga Nephita ang namatay.\n\n24 Dihay mga kalim-an nga nasamaran, nga nabantang sa mga panâ sa mga Lamanita sa may agianan, apan napanalipdan sila sa ilang mga panagang, ug sa ilang mga taming, ug sa ilang mga panagang sa ulo, hinungdan nga ang ilang mga samad diha ra sa ilang mga bitiis, daghan niini grabe kaayo.\n\n25 Ug nahitabo, nga sa dihang ang mga Lamanita nakakita nga ang ilang tanan nga labaw nga mga kapitan nangamatay misibog sila ngadto sa kamingawan. Ug nahitabo nga namalik sila ngadto sa yuta sa Nephi, aron pahibaloon ang ilang hari nga si Amalickiah, kinsa usa ka Nephita sa pagkatawo, mahitungod sa ilang dakong kapildihan.\n\n26 Ug nahitabo nga nasuko siya pag-ayo sa iyang katawhan, kay wala niya maangkon ang iyang tinguha sa mga Nephita; wala niya mahimo ang pagyugo kanila ngadto sa pagkaulipon.\n\n27 Oo, nasuko siya pag-ayo, ug gitunglo niya ang Dios, ug usab si Moroni, nanumpa uban sa panumpa nga imnon niya ang iyang dugo; ug kini tungod kay si Moroni nagtuman sa mga sugo sa Dios sa pagpangandam alang sa kaseguroan sa iyang katawhan.\n\n28 Ug nahitabo, nga sa laing bahin, ang katawhan ni Nephi nagpasalamat sa Ginoo nga ilang Dios, tungod sa iyang dili hitupngan nga gahom sa pagluwas kanila gikan sa mga kamot sa ilang mga kaaway.\n\n29 Ug sa ingon niana natapos ang ikanapulo ug siyam nga tuig sa paghari sa mga maghuhukom sa katawhan ni Nephi.\n\n30 Oo, ug dihay nagpadayon nga kalinaw taliwala kanila, ug hilabihan kadako ang kauswagan sa simbahan tungod sa ilang pagpatalinghog ug kakugi nga ilang gihatag ngadto sa pulong sa Dios, nga gipadayag ngadto kanila pinaagi ni Helaman, ug ni Shiblon, ug ni Corianton, ug ni Ammon ug sa iyang kaigsuonan, oo, ug pinaagi niadtong tanan nga gi-orden sa balaan nga kapunongan sa Dios, ug gibunyagan tungod sa paghinulsol, ug gipadala aron sa pagsangyaw sa katawhan.\n\n", "alma 50": "[center][font_size=26]Kapitulo 50[/font_size][/center]\n\n[i]Si Moroni milig-on sa mga yuta sa mga Nephita—Sila mitukod og daghang bag-o nga mga siyudad—Mga gubat ug mga kalaglagan nahiagoman sa mga Nephita sa mga adlaw sa ilang mga pagkadaotan ug mga pagkasalawayon—Si Morianton ug ang iyang mga masupilon gibuntog ni Teancum—Si Nephihah namatay, ug ang iyang anak nga lalaki nga si Pahoran mipuli sa hukmanan. Mga 72–67 B.C.[/i]\n\n1 Ug karon nahitabo nga si Moroni wala mohunong sa paghimo og mga pagpangandam alang sa gubat, o sa pagpanalipod sa iyang katawhan batok sa mga Lamanita; kay misugo siya nga ang iyang kasundalohan magsugod sa sinugdanan sa ikakawhaan nga tuig sa pagmando sa mga maghuhukom, nga sugdan nila ang pagkalot og mga bungdo sa yuta libot sa tanang siyudad, sa tibuok nga mga yuta nga gipanag-iya sa mga Nephita.\n\n2 Ug sa ibabaw niini nga mga bungdo sa yuta gipabutangan niya og mga troso, oo, giugbok nga mga troso tupong sa gitas-on sa usa ka tawo, libot sa mga siyudad.\n\n3 Ug mimando siya nga nianang mga tinukod nga troso kinahanglan adunay bayanan sa mga talinis nga kahoy nga iliyok sa mga troso; ug kini lig-on ug tag-as.\n\n4 Ug mimando siya nga magtukod og mga tore nga magdungaw niadtong mga tinukod nga talinis nga kahoy, ug mimando siya nga magtukod og mga dapit nga dangpanan diha sa mga tore, aron ang mga bato ug ang mga panâ sa mga Lamanita dili makaigo kanila.\n\n5 Ug andam sila nga makalabay og mga bato gikan sa itaas niini, sumala sa ilang kahimuot ug sa ilang kusog, ug mopatay kaniya kinsa mosulay sa pagduol sa mga paril sa siyudad.\n\n6 Sa ingon niana si Moroni miandam og mga kuta batok sa pag-abot sa ilang mga kaaway, libot sa matag siyudad sa tibuok yuta.\n\n7 Ug nahitabo nga mimando si Moroni nga ang iyang kasundalohan kinahanglan moadto sa silangan sa kamingawan; oo, ug nangadto sila ug miabog sa tanang Lamanita nga anaa sa silangan sa kamingawan ngadto sa ilang kaugalingong mga yuta, nga anaa sa habagatan sa yuta sa Zarahemla.\n\n8 Ug ang yuta sa Nephi tul-id ang direksyon nga nagagikan sa silangan nga dagat paingon sa kasadpan.\n\n9 Ug nahitabo nga sa dihang si Moroni miabog sa tanang Lamanita gikan sa silangan nga kamingawan, nga naa sa amihanan sa mga yuta nga ilang gipanag-iya, mimando siya nga ang mga lumulupyo nga atua sa yuta sa Zarahemla ug sa naglibot nga yuta kinahanglan moadto didto sa silangan nga kamingawan, gani sa mga utlanan daplin sa baybayon, ug manag-iya sa yuta.\n\n10 Ug gibutangan usab niya og kasundalohan ang habagatan, sa mga utlanan sa ilang mga gipanag-iya, ug mimando kanila sa pagtukod og mga kuta aron mapanalipdan nila ang ilang kasundalohan ug ang ilang katawhan gikan sa mga kamot sa ilang mga kaaway.\n\n11 Ug sa ingon niana giguba niya ang tanang kuta sa mga Lamanita sa silangan nga kamingawan, oo, ug usab sa kasadpan, naglig-on sa utlanan taliwala sa mga Nephita ug sa mga Lamanita, taliwala sa yuta sa Zarahemla ug sa yuta sa Nephi, gikan sa kasadpan nga dagat, subay sa ulohan sa suba sa Sidon—ang mga Nephita nga mipanag-iya sa tanang yuta paingon sa amihanan, oo, gani ang tibuok yuta nga paingon sa amihanan sa yuta sa Bountiful, sumala sa ilang kahimuot.\n\n12 Sa ingon niana si Moroni, uban sa iyang kasundalohan, nga nagkadaghan matag adlaw tungod sa pasalig sa panalipod nga ilang nakita sa iyang mga buhat, naningkamot nga malumpag ang kalig-on ug gahom sa mga Lamanita gikan sa mga yuta nga ilang gipanag-iya, aron sila wala nay gahom sa mga yuta nga ilang gipanag-iya.\n\n13 Ug nahitabo nga ang mga Nephita misugod sa pagbutang og pundasyon sa usa ka siyudad, ug gitawag nila ang siyudad og Moroni; ug kini diha buyon sa silangan sa dagat; ug kini buyon sa habagatan sa utlanan nga gipanag-iya sa mga Lamanita.\n\n14 Ug gisugdan usab nila ang katukoran sa usa ka siyudad taliwala sa siyudad sa Moroni ug sa siyudad sa Aaron, nagsumpay sa mga utlanan sa Aaron ug sa Moroni; ug gitawag nila ang ngalan sa siyudad, o ang yuta og Nephihah.\n\n15 Ug gisugdan usab nila nianang sama nga tuig ang pagtukod og daghang siyudad sa amihanan, ang usa sa tinuyo nga pamaagi nga ilang gitawag og Lehi, nga anaa sa amihanan buyon sa mga utlanan sa baybayon.\n\n16 Ug sa ingon niana natapos ang ikakawhaan nga tuig.\n\n17 Ug ingon niini ang mauswagong mga sitwasyon sa katawhan ni Nephi sa pagsugod sa ikakawhaan ug usa nga tuig sa pagmando sa mga maghuhukom ibabaw sa katawhan ni Nephi.\n\n18 Ug miuswag sila sa hilabihan, ug nahimo silang hilabihan ka adunahan; oo, ug midaghan ug nag-anam sila ka lig-on dinhi sa yuta.\n\n19 Ug sa ingon niana nakita nato unsa kamaluluy-on ug kamakiangayon ang tanang kahimoan sa Ginoo, sa pagpatuman sa iyang tanang pulong ngadto sa katawhan; oo, nakita nato nga ang iyang mga pulong gipamatud-an, bisan karon nga panahon, nga iyang gisulti kang Lehi, nga nag-ingon:\n\n20 Bulahan ikaw ug ang imong mga anak; ug sila bulahan, tungod kay kon motuman sila sa akong mga sugo mouswag sila dinhi sa yuta. Apan hinumdomi, kon dili sila motuman sa akong mga sugo isalikway sila gikan sa atubangan sa Ginoo.\n\n21 Ug atong nakita nga kining mga saad napamatud-an sa katawhan ni Nephi; kay tungod sa ilang mga panag-away ug sa ilang mga panagbingkil, oo, sa ilang mga pagpatay, ug sa ilang mga pagpanglungkab, sa ilang pagsimba og mga dios-dios, sa ilang mga malaw-ay nga mga buhat, ug sa ilang mga pagkasalawayon, nga diha taliwala kanila, nga maoy nakaingon sa ilang mga gubat ug sa ilang mga kalaglagan.\n\n22 Ug kadtong kinsa mga matinud-anon sa pagtuman sa mga sugo sa Ginoo giluwas sa tanang panahon, samtang kaliboan sa ilang daotang kaigsuonan nahimong ulipon, o nangamatay pinaagi sa espada, o mikunhod tungod sa pagkawalay pagtuo, ug mitipon sa mga Lamanita.\n\n23 Apan tan-awa walay laing panahon nga mas malipayon ang katawhan ni Nephi, sukad sa mga adlaw ni Nephi, kay sa mga adlaw ni Moroni, oo, bisan karon nga panahon, sa ikakawhaan ug usa nga tuig sa pagmando sa mga maghuhukom.\n\n24 Ug nahitabo nga ang ikakawhaan ug duha nga tuig sa pagmando sa mga maghuhukom natapos usab sa kalinaw; oo, ug ang ikakawhaan ug tulo nga tuig usab.\n\n25 Ug nahitabo nga sa pagsugod sa ikakawhaan ug upat nga tuig sa pagmando sa mga maghuhukom, malinawon na usab unta ang katawhan ni Nephi kon dili pa tungod sa panagbingkil nga nahitabo kanila mahitungod sa yuta sa Lehi, ug sa yuta sa Morianton, diin nagsumpay sa mga utlanan sa Lehi; ang duha nga anaa sa mga utlanan buyon sa baybayon sa dagat.\n\n26 Kay tan-awa, ang katawhan nga nanag-iya sa yuta sa Morianton miangkon og usa ka bahin sa yuta sa Lehi; busa dihay nagsugod nga mainiton nga panagbingkil tali kanila, hangtod nga ang katawhan sa Morianton miandam sa mga hinagiban batok sa ilang kaigsuonan, ug hugot ang ilang tinguha nga mogamit sa espada sa pagpatay kanila.\n\n27 Apan tan-awa, ang katawhan nga nanag-iya sa yuta sa Lehi milayas ngadto sa kampo ni Moroni, ug nangayo kaniya og tabang; kay tan-awa dili sila ang nasayop.\n\n28 Ug nahitabo nga sa dihang ang katawhan sa Morianton, nga gipangulohan sa usa ka tawo kansang ngalan mao si Morianton, nakakita nga ang katawhan sa Lehi milayas ngadto sa kampo ni Moroni, nahadlok sila sa hilabihan basin pa unya og ang kasundalohan ni Moroni mosulong kanila ug mopatay kanila.\n\n29 Busa, si Morianton midasig sa ilang mga kasingkasing nga kinahanglan molayas sila ngadto sa yuta dapit sa amihanan nga bahin, nga nalukop sa lapad nga katubigan ug panag-iyahon ang yuta nga anaa sa amihanan nga bahin.\n\n30 Ug tan-awa, matuman unta nila kini nga plano, (nga mao unta ang hinungdan sa pagbasol) apan tan-awa, si Morianton ingon nga usa ka tawo nga dali masuko, busa nasuko siya sa usa sa iyang mga sulugoon nga babaye, ug siya midagmal kaniya ug mibunal kaniya pag-ayo.\n\n31 Ug nahitabo nga milayas siya, ug miadto sa kampo ni Moroni, ug misulti kang Moroni sa tanang butang mahitungod sa nahitabo, ug usab mahitungod sa ilang mga tumong nga molayas ngadto sa yuta dapit sa amihanan nga bahin.\n\n32 Karon tan-awa, ang katawhan kinsa tua sa yuta sa Mabungahon, o sa Moroni diay, nahadlok nga sila mopatalinghog sa mga pulong ni Morianton ug makighiusa sa iyang katawhan, ug sa ingon niana manag-iya siya niadtong mga bahin sa yuta, nga maoy mahimong hinungdan sa makuyaw nga mga sangpotanan sa katawhan ni Nephi, oo, diin nga mga sangpotanan mosangpot sa pagkapukan sa ilang kalingkawasan.\n\n33 Busa si Moroni mipadala og kasundalohan, dala ang ilang kagamitan sa gubat, sa pagsanta sa katawhan ni Morianton, sa pagpahunong sa ilang panaw ngadto sa yuta sa amihanan nga bahin.\n\n34 Ug nahitabo nga wala sila makasanta kanila hangtod nga miabot sila sa mga utlanan sa yuta sa Kamingawan; ug didto sila nakasanta kanila, dapit sa may pig-ot nga agianan paingon sa dagat ngadto sa yuta sa amihanan nga bahin, oo, subay sa dagat, diha sa kasadpan ug sa silangan.\n\n35 Ug nahitabo nga ang kasundalohan nga gipadala ni Moroni, nga gipangulohan sa usa ka tawo kansang ngalan mao si Teancum, misugat sa katawhan ni Morianton; ug nagdumili sa pagsunod ang katawhan ni Morianton, (ingon nga nadasig sa iyang pagkadaotan ug sa iyang ulog-ulog nga mga pulong) nagsugod ang gubat tali kanila, diin si Teancum mipatay kang Morianton ug mibuntog sa iyang kasundalohan, ug midala kanila nga mga binilanggo, ug mibalik sa kampo ni Moroni. Ug sa ingon niana natapos ang ikakawhaan ug upat nga tuig sa pagmando sa mga maghuhukom sa katawhan ni Nephi.\n\n36 Ug sa ingon niana ang katawhan ni Morianton gidala pagbalik. Ug sa ilang pagpakigsaad sa pagpatunhay sa kalinaw sila gipahiuli sa yuta sa Morianton, ug usa ka paghiusa nahitabo tali kanila ug sa katawhan sa Lehi; ug sila usab gipabalik sa ilang mga yuta.\n\n37 Ug nahitabo nga sa samang tuig nga ang katawhan sa Nephi adunay kalinaw nga nabalik nganha kanila, nga si Nephihah, ang ikaduhang labaw nga maghuhukom, namatay, human nga nakalingkod sa hukmanan uban sa hingpit nga katarong sa atubangan sa Dios.\n\n38 Bisan pa niana, mibalibad siya kang Alma nga maoy mogunit sa mga talaan ug niadtong mga butang nga gitamod ni Alma ug sa iyang mga amahan nga labing sagrado; busa si Alma mitugyan niini sa iyang anak nga lalaki, si Helaman.\n\n39 Tan-awa, nahitabo nga ang anak nga lalaki ni Nephihah gitudlo nga molingkod sa hukmanan, puli sa iyang amahan; oo, gitudlo siya nga labaw nga maghuhukom ug gobernador sa katawhan, uban ang panumpa ug sagrado nga ordinansa sa paghukom sa pagkamatarong, ug sa pagpatunhay sa kalinaw ug kagawasan sa katawhan, ug sa paghatag kanila sa ilang sagrado nga mga kahigayonan sa pagsimba sa Ginoo nga ilang Dios, oo, sa pagbulig ug sa pagpatunhay sa katuyoan sa Dios sa tanan niyang mga adlaw, ug sa pagdala sa mga daotan ngadto sa kaangayan sumala sa ilang kalapasan.\n\n40 Karon tan-awa, ang iyang ngalan mao si Pahoran. Ug si Pahoran mipuli sa katungdanan sa iyang amahan, ug misugod sa iyang pagmando sa kataposan sa ikakawhaan ug upat nga tuig, sa katawhan ni Nephi.\n\n", "alma 51": "[center][font_size=26]Kapitulo 51[/font_size][/center]\n\n[i]Ang mga tawong makihari nagtinguha nga usbon ang balaod ug nagbutang og usa ka hari—Si Pahoran ug ang mga tawong gawasnon gibuligan sa tingog sa katawhan—Si Moroni mipugos sa mga tawo nga makihari sa pagpanalipod sa ilang nasod o pahamtangan sa kamatayon—Si Amalickiah ug ang mga Lamanita nakailog og daghan nga mga lig-on nga siyudad—Si Teancum mipakgang sa pagsulong sa Lamanita ug mipatay kang Amalickiah sulod sa iyang tolda. Mga 67–66 B.C.[/i]\n\n1 Ug karon nahitabo sa pagsugod sa ikakawhaan ug lima nga tuig sa pagmando sa mga maghuhukom ibabaw sa katawhan ni Nephi, sila nga nakapatunhay og kalinaw tali sa katawhan sa Lehi ug sa katawhan sa Morianton kabahin sa ilang mga yuta, ug ingon nga nagsugod ang ikakawhaan ug lima nga tuig sa kalinaw;\n\n2 Bisan pa niana, wala nila mapatunhay og dugay ang hingpit nga kalinaw sa yuta, kay dihay nagsugod nga panagbingkil taliwala sa katawhan kabahin sa labaw nga maghuhukom nga si Pahoran; kay tan-awa, dihay usa ka bahin sa katawhan nga nagtinguha nga usbon ang pipila ka piho nga punto sa balaod.\n\n3 Apan tan-awa, si Pahoran dili mousab ni motugot nga ang balaod usbon; busa, wala siya mopatalinghog niadtong kinsa nagpadala sa ilang mga tingog uban ang ilang mga hangyo kabahin sa pag-usab sa balaod.\n\n4 Busa, kadtong kinsa nagtinguha nga usbon ang balaod nasuko kaniya, ug nagtinguha nga dili na siya mahimong labaw nga maghuhukom sa yuta; busa dihay miabot nga usa ka mainiton nga panaglalis kabahin sa hitabo, apan dili ngadto sa pagpaagas sa dugo.\n\n5 Ug nahitabo nga kadtong kinsa nagtinguha nga si Pahoran papahawaon gikan sa hukmanan gitawag og mga tawong makihari, kay nagtinguha sila nga usbon ang balaod sa paagi nga mapukan ang gobyerno ug sa pagtuboy og usa ka hari dinhi sa yuta.\n\n6 Ug kadtong kinsa nagtinguha nga si Pahoran magpabilin nga labaw nga maghuhukom sa yuta midala sa ngalan nga mga tawong gawasnon; ug ingon niana ang pagkabahin taliwala kanila, kay ang mga tawong gawasnon nanumpa o mipakigsaad sa pagpatunhay sa ilang mga katungod ug sa mga kahigayonan sa ilang relihiyon pinaagi sa usa ka gawasnon nga panggobyerno.\n\n7 Ug nahitabo nga kining hitaboa sa ilang mga panagbingkil gihusay pinaagi sa tingog sa katawhan. Ug nahitabo nga ang tingog sa katawhan midapig sa mga tawong gawasnon, ug si Pahoran nagpabilin sa hukmanan, nga nakapahimo og dakong kamaya sa kaigsuonan ni Pahoran ug usab sa daghan nga katawhan sa kalingkawasan, kinsa usab mipahilom sa mga tawong makihari, nga wala sila mangahas sa pagsupak apan napugos sa pagpatunhay sa kawsa sa kagawasan.\n\n8 Karon kadtong kinsa pabor sa mga hari mao kadtong mga halangdon, ug nagtinguha sila nga mahimong hari; ug gibuligan sila niadtong kinsa nagtinguha og gahom ug awtoridad ibabaw sa katawhan.\n\n9 Apan tan-awa, usa kini ka makuyaw nga panahon sa maong mga panagbingkil sa katawhan ni Nephi; kay tan-awa, si Amalickiah mihulhog pag-usab sa mga kasingkasing sa katawhan sa mga Lamanita batok sa katawhan sa mga Nephita, ug siya mipundok sa mga sundalo gikan sa tanang bahin sa iyang yuta, ug gisangkapan sila, ug nangandam alang sa gubat uban ang tumang kakugi; kay siya nanumpa sa pag-inom sa dugo ni Moroni.\n\n10 Apan tan-awa, atong makita nga ang iyang saad nga iyang gihimo dinalidali; bisan pa niana, giandam niya ang iyang kaugalingon ug ang iyang kasundalohan sa pagsulong aron sa pagpakiggubat sa mga Nephita.\n\n11 Karon ang iyang kasundalohan dili na kaayo daghan sama kaniadto, tungod sa daghang kaliboan nga namatay pinaagi sa kamot sa mga Nephita; apan bisan pa sa ilang dakong kapildihan, si Amalickiah nakapundok og daghan kaayong kasundalohan, hangtod nga siya wala mahadlok nga mosulong sa yuta sa Zarahemla.\n\n12 Oo, bisan si Amalickiah mismo misulong, nga nangulo sa mga Lamanita. Ug kini sa ikakawhaan ug lima nga tuig sa pagmando sa mga maghuhukom; ug kini sa sama nga higayon nga sila misugod sa paghusay sa mga kalihokan sa ilang mga panagbingkil kabahin sa labaw nga maghuhukom nga si Pahoran.\n\n13 Ug nahitabo nga sa dihang ang mga tawo nga gitawag og mga tawong makihari nakadungog nga ang mga Lamanita mosulong aron sa pagpakiggubat kanila, nalipay sila sa ilang mga kasingkasing; ug nagdumili sila sa paggamit sa mga hinagiban, kay nasuko sila pag-ayo sa labaw nga maghuhukom, ug usab sa mga tawong gawasnon, nga sila dili mogamit sa ilang mga hinagiban aron sa pagpanalipod sa ilang nasod.\n\n14 Ug nahitabo nga sa dihang si Moroni nakakita niini, ug usab nakakita nga ang mga Lamanita nagsingabot sa mga utlanan sa yuta, nasuko siya pag-ayo tungod sa pagkagahi sa ulo niadtong katawhan nga iyang gihagoan nga panalipdan sa tumang kakugi; oo, nasuko siya pag-ayo; ang iyang kalag napuno sa kasuko batok kanila.\n\n15 Ug nahitabo nga nagpadala siya og hangyo, uban ang tingog sa katawhan, ngadto sa gobernador sa yuta, nagtinguha nga basahon niya kini, ug mohatag kaniya (ni Moroni) og gahom sa pagpugos niadtong mga masupilon sa pagpanalipod sa ilang nasod o sila pahamtangan sa kamatayon.\n\n16 Kay kini mao ang iyang unang atubangon nga sumpoon ang maong mga panagbingkil ug mga panagsumpaki sa katawhan; kay tan-awa, kay mao na kini hangtod karon ang hinungdan sa tanan nilang kalaglagan. Ug nahitabo nga kini gitugot sumala sa tingog sa katawhan.\n\n17 Ug nahitabo nga si Moroni mimando nga ang iyang kasundalohan makig-away niadtong mga tawong makihari, sa pagpaubos sa ilang garbo ug sa ilang pagkaharianon, ug sa pagpaubos kanila, o sila mogamit sa ilang mga hinagiban ug mosuporta sa kawsa sa kalingkawasan.\n\n18 Ug nahitabo nga ang kasundalohan mimartsa batok kanila; ug ilang gipaubos ang ilang garbo ug ang ilang pagkaharianon, hangtod nga sa ilang pag-alsa sa ilang mga hinagiban sa gubat aron sa pakig-away batok sa mga tawo ni Moroni sila gipangtigbas ug gipahisama sa yuta.\n\n19 Ug nahitabo nga dihay upat ka libo niadtong mga masupilon kinsa gitigbas pinaagi sa espada; ug kadtong ilang mga pangulo nga wala mamatay sa gubat gidakop ug gibalhog sa bilanggoan, kay walay panahon alang sa ilang mga paghusay niini nga higayon.\n\n20 Ug ang nahibilin niadtong mga masupilon, imbes tigbason sa espada hangtod mahagba sa yuta, miampo ngadto sa bandila sa kalingkawasan, ug napugos sa pagpataas sa bandila sa kalingkawasan diha sa ilang mga tore, ug diha sa ilang mga siyudad, ug sa paggamit sa mga hinagiban aron sa pagpanalipod sa ilang nasod.\n\n21 Ug sa ingon niana si Moroni mitapos sa mga tawong makihari, nga wala nay gidungog pinaagi sa ngalan nga tawong makihari; ug sa ingon niana siya mitapos sa pagkagahi sa ulo ug sa garbo niadtong katawhan kinsa mipaila sa dugo nga pagkaharianon; apan gidala sila ngadto sa pagpaubos sa ilang mga kaugalingon sama sa ilang kaigsuonan, ug sa pagpakig-away nga maisogon alang sa ilang kagawasan gikan sa pagkaulipon.\n\n22 Tan-awa, nahitabo nga samtang si Moroni anaa sa paghunong sa mga gubat ug mga panagbingkil sa iyang kaugalingong katawhan, ug sa pagpasakop kanila sa kalinaw ug sa taas nga ang-ang sa paglambo, ug paghimo og mga balaod sa pag-andam alang sa gubat batok sa mga Lamanita, tan-awa, ang mga Lamanita miabot sa yuta sa Moroni, diin nahimutang sa mga utlanan sa baybayon sa dagat.\n\n23 Ug nahitabo nga ang mga Nephita dili kaayo lig-on didto sa siyudad sa Moroni; busa si Amalickiah miabog kanila, nakapatay og daghan. Ug nahitabo nga si Amalickiah nakapanag-iya sa siyudad, oo, nakapanag-iya sa tanan nilang mga kuta.\n\n24 Ug kadtong kinsa milayas gikan sa siyudad sa Moroni miadto sa siyudad sa Nephihah; ug usab ang mga katawhan sa siyudad sa Lehi mipundok sa ilang mga kaugalingon, ug mihimo og mga pagpangandam ug andam na sa pagpakiggubat sa mga Lamanita.\n\n25 Apan nahitabo nga si Amalickiah dili motugot sa mga Lamanita nga mosulong batok sa siyudad sa Nephihah aron makiggubat, apan mipugong kanila dapit sa baybayon sa dagat, mibilin og mga tawo sa matag siyudad sa pagbantay ug pagpanalipod niini.\n\n26 Ug sa ingon niana mipadayon siya, nanag-iya sa daghang siyudad, ang siyudad sa Nephihah, ug ang siyudad sa Lehi, ug ang siyudad sa Morianton, ug ang siyudad sa Omner, ug ang siyudad sa Gid, ug ang siyudad sa Mulek, tanan diin nahimutang sa silangan nga bahin sa mga utlanan sa baybayon.\n\n27 Ug sa ingon niana ang mga Lamanita nakapanag-iya, pinaagi sa kamaliputon ni Amalickiah, og daghan kaayong siyudad, pinaagi sa ilang dili maihap nga mga panon, ang tanan gilig-on pag-ayo sunod sa pamaagi sa mga kuta ni Moroni; diin ang tanan nakahatag og lig-on nga panalipod sa mga Lamanita.\n\n28 Ug nahitabo nga mimartsa sila paingon sa mga utlanan sa yuta sa Bountiful, miabog sa mga Nephita gikan sa ilang atubangan ug nakapatay og daghan.\n\n29 Apan nahitabo nga gisugat sila ni Teancum, kinsa mipatay kang Morianton ug misanta sa iyang katawhan sa iyang paglayas.\n\n30 Ug nahitabo nga misanta usab siya ni Amalickiah, samtang nagmartsa siya uban sa iyang dili maihap nga kasundalohan aron iyang mapanag-iya ang yuta sa Bountiful, ug usab ang yuta sa amihanan.\n\n31 Apan tan-awa nakasugat siya og kapakyasan nga gipasibog pinaagi ni Teancum ug sa iyang mga tawo, kay sila mga batid nga manggugubat; kay ang matag tawo ni Teancum milabaw sa mga Lamanita sa kusog ug sa kahanas sa gubat, hangtod nga nakabintaha sila sa mga Lamanita.\n\n32 Ug nahitabo nga sila miataki kanila, hangtod nga sila mipatay kanila gani hangtod sa pagkangitngit. Ug nahitabo nga si Teancum ug ang iyang mga tawo mipabarog sa ilang mga tolda sa mga utlanan sa yuta sa Mabungahon; ug si Amalickiah mipabarog sa iyang mga tolda dapit sa mga utlanan sa baybayon buyon sa dagat, ug subay niini nga pamaagi sila giabog.\n\n33 Ug nahitabo nga sa pag-abot sa kagabhion, si Teancum ug ang iyang sulugoon migawas sa hilom ug milakaw sa gabii, ug miadto sa kampo ni Amalickiah; ug tan-awa, ang katulogon mibuntog kanila tungod sa ilang tumang kakapoy, diin ang hinungdan mao ang mga kahago ug kainit sa adlaw.\n\n34 Ug nahitabo nga si Teancum misulod sa hilom ngadto sa tolda sa hari, ug giduslak sa mubo nga bangkaw ang iyang kasingkasing; ug mao ang hinungdan sa kamatayon sa hari dihadiha nga siya wala makapukaw sa iyang mga sulugoon.\n\n35 Ug mipauli siya sa hilom balik sa iyang kaugalingon nga kampo, ug tan-awa, ang iyang mga tawo nangatulog, ug siya mipukaw kanila ug misulti kanila sa tanang butang nga iyang gibuhat.\n\n36 Ug mimando siya nga ang iyang mga kasundalohan kinahanglan mangandam, basin og ang mga Lamanita makamata ug mosulong kanila.\n\n37 Ug sa ingon niana natapos ang ikakawhaan ug lima nga tuig sa pagmando sa mga maghuhukom sa katawhan ni Nephi; ug sa ingon niana natapos ang mga adlaw ni Amalickiah.\n\n", "alma 52": "[center][font_size=26]Kapitulo 52[/font_size][/center]\n\n[i]Si Ammoron mipuli ni Amalickiah isip hari sa mga Lamanita—Si Moroni, Teancum, ug si Lehi nangulo sa mga Nephita sa usa ka madaogon nga gubat batok sa mga Lamanita—Ang siyudad sa Mulek nabawi, ug si Jacob ang Zoramita gipatay. Mga 66–64 B.C.[/i]\n\n1 Ug karon, nahitabo nga sa ikakawhaan ug unom nga tuig sa pagmando sa mga maghuhukom sa katawhan ni Nephi, tan-awa, sa dihang ang mga Lamanita nahigmata sa unang buntag sa unang bulan, tan-awa, nakita nila si Amalickiah nga patay na diha sa iyang kaugalingon nga tolda; ug nakita usab nila nga si Teancum andam na sa pagpakiggubat kanila nianang adlawa.\n\n2 Ug karon, sa dihang ang mga Lamanita nakakita niini nangahadlok sila; ug wala sila mopadayon sa ilang laraw nga momartsa ngadto sa yuta sa amihanan nga bahin, ug misibog uban sa tanan nilang kasundalohan ngadto sa siyudad sa Mulek, ug nanago sila didto sa ilang mga kuta.\n\n3 Ug nahitabo nga ang igsoon nga lalaki ni Amalickiah natudlo nga hari sa katawhan; ug ang iyang ngalan mao si Ammoron; sa ingon niana si hari Ammoron, ang igsoon nga lalaki ni hari Amalickiah, mao ang napili nga momando puli kaniya.\n\n4 Ug nahitabo nga mimando siya nga ang iyang katawhan kinahanglang manalipod niadtong mga siyudad nga ilang nakuha pinaagi sa pagpaagas sa dugo; kay wala sila makakuha og bisan hain nga mga siyudad gawas nga sila nakabsan og daghang dugo.\n\n5 Ug karon, nakita ni Teancum nga ang mga Lamanita determinado nga manalipod niadtong mga siyudad nga ilang nakuha, ug niadtong mga bahin sa yuta nga ilang napanag-iya; ug usab nagtan-aw sa ilang hilabihan kadaghan, si Teancum nakahunahuna nga dili maayo nga mosulay siya sa pagsulong kanila sa ilang mga kuta.\n\n6 Apan gipabilin niya ang mga tawo sa palibot, ingon og nangandam alang sa gubat; oo, ug sa pagkatinuod nangandam siya sa pagpanalipod sa iyang kaugalingon batok kanila, pinaagi sa pagtukod og mga paril sa palibot ug nangandam og mga dapit nga katagoan.\n\n7 Ug nahitabo nga nagpadayon siya sa pagpangandam alang sa gubat hangtod nga mipadala si Moroni og daghang kalalakin-an aron sa paglig-on sa iyang kasundalohan.\n\n8 Ug si Moroni mipadala usab og mga mando ngadto kaniya nga kinahanglan ipabilin niya ang tanang binilanggo nga nahulog sa iyang mga kamot; kay sama nga ang mga Lamanita nakakuha og daghang binilanggo, nga kinahanglan nga iyang ipabilin ang tanang binilanggo nga mga Lamanita isip lukat alang niadtong nadakpan sa mga Lamanita.\n\n9 Ug mipadala usab siya og mga mando ngadto kaniya nga kinahanglan lig-onon niya ang yuta sa Bountiful, ug mopanalipod sa pig-ot nga agianan nga nagpaingon sa yuta sa amihanan nga bahin, basin pa unya og makuha sa mga Lamanita kana nga dapit ug makaangkon og gahom sa pagsamok kanila sa matag dapit.\n\n10 Ug si Moroni mipadala usab kaniya og mensahe, nagtinguha nga siya magmatinud-anon sa pagpanalipod nianang bahin sa yuta, ug nga magtinguha sa tanang kahigayonan sa pagkastigo sa mga Lamanita niana nga bahin, kutob sa mahimo sa iyang gahom, aron mabawi niya pag-usab pinaagi sa taktika o sa ubang lahi nga pamaagi kadtong mga siyudad nga nakuha gikan sa ilang mga kamot; ug nga lig-onon ug panalipdan niya ang mga siyudad sa palibot, nga wala mahulog sa mga kamot sa mga Lamanita.\n\n11 Ug miingon usab siya ngadto kaniya, moanha ako kanimo, apan tan-awa, ang mga Lamanita misulong kanamo sulod sa mga utlanan sa yuta duol sa kasadpan nga dagat; ug tan-awa, makig-away ako batok kanila, busa dili pa ako makaanha kanimo.\n\n12 Karon, ang hari (si Ammoron) mibiya gikan sa yuta sa Zarahemla, ug mipahibalo sa rayna mahitungod sa kamatayon sa iyang igsoon nga lalaki, ug mipundok og daghang kalalakin-an, ug mimartsa batok sa mga Nephita diha sa mga utlanan sa may kasadpan nga dagat.\n\n13 Ug sa ingon niana naningkamot siya sa pagsamok sa mga Nephita, ug sa pagpaatras sa usa ka bahin sa ilang kasundalohan niana nga bahin sa yuta, samtang mimando siya niadtong kinsa iyang gibilin nga manag-iya sa mga siyudad nga iyang nakuha, nga sila usab mosamok sa mga Nephita duol sa mga utlanan dapit sa silangan nga dagat, ug kinahanglan manag-iya sa ilang mga yuta kutob sa mahimo sa ilang gahom, sumala sa gahom sa ilang kasundalohan.\n\n14 Ug sa ingon niana ang mga Nephita nahimutang nianang makuyaw nga mga kahimtang sa kataposan sa ikakawhaan ug unom nga tuig sa pagmando sa mga maghuhukom sa katawhan ni Nephi.\n\n15 Apan tan-awa, nahitabo nga sa ikakawhaan ug pito nga tuig sa pagmando sa mga maghuhukom, nga si Teancum, pinaagi sa mando ni Moroni—kinsa nakapundok og kasundalohan sa pagpanalipod sa habagatan ug sa kasadpang mga utlanan sa yuta, ug nakasugod sa iyang pagmartsa paingon sa yuta sa Mabungahon, aron matabangan niya si Teancum uban sa iyang mga tawo sa pagbawi sa mga siyudad nga nawala kanila—\n\n16 Ug nahitabo nga si Teancum nakadawat og mga mando sa pagsulong sa siyudad sa Mulek, ug sa pagbawi niini kon mahimo.\n\n17 Ug nahitabo nga si Teancum mihimo og mga pagpangandam sa pag-atake sa siyudad sa Mulek, ug mimartsa uban sa iyang kasundalohan batok sa mga Lamanita; apan nakita niya nga imposible nga iyang mabuntog sila samtang sila anaa sa ilang mga kuta; busa wala siya mopadayon sa iyang mga laraw ug mibalik pag-usab ngadto sa siyudad sa Mabunahon, aron maghulat sa pag-abot ni Moroni, aron makadawat siya og kusog sa iyang kasundalohan.\n\n18 Ug nahitabo nga si Moroni miabot uban sa iyang kasundalohan sa yuta sa Mabungahon, sa ulahing bahin sa ikakawhaan ug pito nga tuig sa pagmando sa mga maghuhukom sa katawhan ni Nephi.\n\n19 Ug sa pagsugod sa ikakawhaan ug walo nga tuig, si Moroni ug si Teancum ug daghan sa mga labaw nga kapitan nagpatawag og usa ka katigoman sa gubat—unsa ang ilang buhaton aron ang mga Lamanita manggawas batok kanila sa pakiggubat; o nga sila sa laing mga paagi moulog-ulog kanila aron manggawas gikan sa ilang mga kuta, aron sila makabintaha kanila ug mabawi pag-usab ang siyudad sa Mulek.\n\n20 Ug nahitabo nga mipadala sila og mga embahada ngadto sa kasundalohan sa mga Lamanita, nga nanalipod sa siyudad sa Mulek, ngadto sa ilang pangulo, kansang ngalan mao si Jacob, nagtinguha kaniya nga siya mogawas uban sa iyang kasundalohan aron makigsangka kanila sa mga kapatagan taliwala sa duha ka siyudad. Apan tan-awa, si Jacob, kinsa usa ka Zoramita, dili mogawas uban sa iyang kasundalohan aron makigsangka kanila sa mga kapatagan.\n\n21 Ug nahitabo nga si Moroni, kay wala na maglaom nga makigsangka kanila sa patas nga dapit, busa, mihimo siya og plano nga iyang pan-an ang mga Lamanita aron manggawas sa ilang mga kuta.\n\n22 Busa gisugo niya si Teancum nga magdala og gamay nga pundok sa mga tawo ug momartsa duol sa baybayon; ug si Moroni ug ang iyang kasundalohan, sa pagkagabii, momartsa sa kamingawan, sa kasadpan sa siyudad sa Mulek; ug sa ingon niana, sa pagkaugma, sa dihang ang mga magbalantay sa mga Lamanita nakakita kang Teancum, nanagan sila ug gisulti kini ngadto kang Jacob nga ilang pangulo.\n\n23 Ug nahitabo nga ang kasundalohan sa mga Lamanita mimartsa batok kang Teancum, nagdahom nga tungod sa ilang gidaghanon mabuntog si Teancum tungod sa kagamay sa ilang pundok. Ug sa pagkakita ni Teancum sa kasundalohan sa mga Lamanita nga nanggawas batok kaniya misugod siya sa pagsibog ubos sa may baybayon, sa amihanan nga bahin.\n\n24 Ug nahitabo nga sa dihang ang mga Lamanita nakakita nga misugod siya sa paglayas, nangisog sila ug migukod kanila sa tumang kapintas. Ug samtang gipalayo ni Teancum ang mga Lamanita nga kawang nga migukod kanila, tan-awa, mimando si Moroni nga usa ka bahin sa iyang kasundalohan nga uban kaniya momartsa paingon sa siyudad, ug manag-iya niini.\n\n25 Ug sa ingon niana sila nakahimo, ug mipatay sa tanan nga nahibilin sa pagpanalipod sa siyudad, oo, sa tanan nga dili motugyan sa ilang mga hinagiban sa gubat.\n\n26 Ug sa ingon niana napanag-iya ni Moroni ang siyudad sa Mulek uban sa usa ka bahin sa iyang kasundalohan, samtang mimartsa siya uban sa nahibilin sa pagsugat sa mga Lamanita sa ilang pagbalik gikan sa paggukod ni Teancum.\n\n27 Ug nahitabo nga ang mga Lamanita migukod ni Teancum hangtod miabot sila duol sa siyudad sa Mabungahon, ug gisugat sila ni Lehi ug sa diyotay nga kasundalohan, nga gibilin aron manalipod sa siyudad sa Mabungahon.\n\n28 Ug karon tan-awa, sa dihang ang labaw nga mga kapitan sa mga Lamanita nakakita ni Lehi uban sa iyang kasundalohan nga misulong batok kanila, misibog sila sa hilabihan nga kalibog, basin pa unya og dili sila makaabot sa siyudad sa Mulek sa dili pa si Lehi makaapas kanila; kay sila luya na tungod sa ilang pagmartsa, samtang ang mga tawo ni Lehi mga abtik pa.\n\n29 Karon ang mga Lamanita wala masayod nga si Moroni anaa sa ilang luyo uban sa iyang kasundalohan; ug ang tanan nga ilang gikahadlokan mao si Lehi ug ang iyang mga tawo.\n\n30 Karon si Lehi wala magtinguha nga makaapas kanila hangtod nga ilang masugatan si Moroni ug sa iyang kasundalohan.\n\n31 Ug nahitabo nga sa wala pa makasibog og layo ang mga Lamanita naliyokan na sila sa mga Nephita, sa mga tawo ni Moroni sa usa ka bahin, ug sa mga tawo ni Lehi sa lain, ang tanan kinsa mga abtik ug puno sa kusog; apan ang mga Lamanita mga luya na tungod sa ilang taas nga pagmartsa.\n\n32 Ug mimando si Moroni sa iyang mga tawo nga moataki kanila hangtod nga itugyan nila ang ilang mga hinagiban sa gubat.\n\n33 Ug nahitabo nga si Jacob, nga mao ang ilang pangulo, nga usa usab ka Zoramita, ug adunay dili mabuntog nga espiritu, siya ang nangulo sa mga Lamanita sa pagpakiggubat sa tumang kabangis batok ni Moroni.\n\n34 Si Moroni kay anaa sa ilang agianan, busa si Jacob hugot nga nagtinguha nga mopatay kanila ug moagi padulong sa siyudad sa Mulek. Apan tan-awa, si Moroni ug ang iyang mga tawo mas gamhanan pa; busa sila wala mohatag og agianan sa mga Lamanita.\n\n35 Ug nahitabo nga nag-away sila sa tumang kabangis; ug dihay daghan nga namatay sa duha ka pundok; oo, ug si Moroni nasamdan ug si Jacob namatay.\n\n36 Ug si Lehi midasmag sa ilang luyo sa tumang kabangis uban sa iyang kusgan nga mga tawo, nga ang mga Lamanita dapit sa luyo mitugyan sa ilang mga hinagiban sa gubat; ug ang nahibilin kanila, ingon nga naglibog kaayo, wala masayod kon molayas o mosukol ba.\n\n37 Karon si Moroni nakakita sa ilang kalibog, miingon siya ngadto kanila: Kon kamo modala sa inyong mga hinagiban sa gubat ug motugyan niini, tan-awa kami mohunong sa pagpaagas sa inyong dugo.\n\n38 Ug nahitabo nga sa dihang nakabati ang mga Lamanita niini nga mga pulong, ang ilang labaw nga mga kapitan, kadtong tanan nga wala mamatay, miduol ug milabay sa ilang mga hinagiban sa gubat sa tiilan ni Moroni, ug mimando usab sa ilang mga tawo nga mobuhat sa ingon.\n\n39 Apan tan-awa, dihay daghan nga nagdumili; ug kadtong kinsa dili motugyan sa ilang mga espada gidakop ug gigapos, ug ang ilang mga hinagiban sa gubat gikuha gikan kanila, ug gipugos sila sa pagmartsa uban sa ilang mga kaigsuonan ngadto sa yuta sa Mabungahon.\n\n40 Ug karon ang gidaghanon sa binilanggo nga nadakpan milabaw pa kay sa gidaghanon sa namatay, oo, labaw pa niadtong nangamatay sa isigka-pundok.\n\n", "alma 53": "[center][font_size=26]Kapitulo 53[/font_size][/center]\n\n[i]Ang mga binilanggo nga Lamanita gigamit sa pagpalig-on sa siyudad sa Mabungahon—Mga panagsumpaki sa mga Nephita nakahatag og dugang nga kadaogan sa mga Lamanita—Si Helaman nagmando sa duha ka libo nga batan-ong anak nga mga lalaki sa katawhan ni Ammon. Mga 64–63 B.C.[/i]\n\n1 Ug nahitabo nga mibutang sila og mga magbalantay sa mga binilanggo nga mga Lamanita, ug mipugos kanila sa paglakaw ug paglubong sa ilang mga patay, oo, ug usab sa mga napatay nga mga Nephita; ug si Moroni mibutang og mga tawo nga mobantay kanila samtang naghimo sila sa ilang mga buluhaton.\n\n2 Ug miadto si Moroni sa siyudad sa Mulek uban ni Lehi, ug nagmando sa siyudad ug mitugyan niini ngadto ni Lehi. Karon tan-awa, kini nga Lehi usa ka tawo nga kauban ni Moroni sa daghang bahin sa tanan niyang mga pakiggubat; ug siya usa ka tawo nga sama ni Moroni, ug nagmaya sila sa kaseguroan sa usag usa; oo, gihigugma nila ang usag usa, ug gihigugma usab sa tanang katawhan ni Nephi.\n\n3 Ug nahitabo nga human malubong sa mga Lamanita ang ilang mga patay ug usab ang mga patay sa mga Nephita gipamartsa sila balik ngadto sa yuta sa Mabungahon; ug si Teancum, pinaagi sa mga mando ni Moroni, misugo nga kinahanglan sugdan nila ang trabaho sa pagkalot og kanal libot sa yuta, o sa siyudad sa Mabungahon.\n\n4 Ug misugo siya nga sila kinahanglan motukod og usa ka koral nga mga troso sa sulod nga dapit sa kanal; ug sila milabay og yuta gikan sa kanal simpig sa koral nga mga troso; ug sa ingon niana misugo sila sa mga Lamanita sa pagtrabaho hangtod nga ilang nalibotan ang siyudad sa Mabungahon og lig-on nga paril sa mga troso ug mga yuta, nga taas kaayo.\n\n5 Ug kini nga siyudad nahimong lig-on kaayo nga kuta human niini; ug dinhi niini nga siyudad gibantayan nila ang mga Lamanita nga binilanggo; oo, bisan sulod sa paril nga ilang gipatukod gamit ang ilang kaugalingong mga kamot. Karon si Moroni napugos sa pagpatrabaho sa mga Lamanita, tungod kay sayon ra ang pagbantay kanila samtang nagtrabaho sila; ug nagtinguha siya sa iyang tanang kasundalohan nga maandam kon siya mosulong sa mga Lamanita.\n\n6 Ug nahitabo nga naangkon ni Moroni ang kadaogan sa usa sa labing gamhanan nga kasundalohan sa mga Lamanita, ug naangkon ang siyudad sa Mulek, nga mao ang usa sa labing lig-on nga kuta sa mga Lamanita sa yuta sa Nephi; ug sa ingon niana nagtukod usab siya og kuta aron magpabilin ang iyang mga binilanggo.\n\n7 Ug nahitabo nga wala na siya mosulay sa pagpakiggubat sa mga Lamanita nianang tuiga, apan gipatrabaho niya ang iyang mga tawo sa pagpangandam alang sa gubat, oo, ug sa pagbuhat og mga kuta aron sa pagbantay batok sa mga Lamanita, oo, ug usab sa pagluwas sa ilang mga babaye ug sa ilang mga anak gikan sa gutom ug kasakit, ug paghatag og pagkaon sa ilang kasundalohan.\n\n8 Ug karon nahitabo nga ang kasundalohan sa mga Lamanita, sa kasadpan nga dagat, sa habagatan, samtang wala si Moroni tungod sa pipila ka panagkunsabo sa mga Nephita nga maoy hinungdan sa ilang panagsumpaki, nakakuha og pipila ka yuta sa mga Nephita, oo, hangtod nga naangkon nila ang pipila sa ilang mga siyudad niana nga dapit sa yuta.\n\n9 Ug sa ingon niana tungod sa pagkadaotan sa ilang mga kaugalingon, oo, tungod sa mga panagsumpaki ug panagkunsabo sa ilang mga kaugalingon nahimutang sila sa labing makuyaw nga mga sitwasyon.\n\n10 Ug karon tan-awa, ako adunay isulti mahitungod sa katawhan ni Ammon, kinsa, sa sinugdanan, mga Lamanita; apan tungod kang Ammon ug sa iyang kaigsuonan, o sa mas eksakto nga pagkasulti pinaagi sa gahom ug pulong sa Dios, sila nakabig ngadto sa Ginoo; ug gidala sila ngadto sa yuta sa Zarahemla, ug sukad niana gipanalipdan sa mga Nephita.\n\n11 Ug tungod sa ilang panumpa napugngan sila sa paggamit og mga hinagiban batok sa ilang kaigsuonan; kay nakapanumpa sila nga dili na gayod sila mopaagas pa og dugo; ug sumala sa ilang panumpa sila mamatay; oo, sila unta motugot sa ilang mga kaugalingon nga mahulog sa mga kamot sa ilang kaigsuonan, kon dili pa tungod sa kaluoy ug sa naghingapin nga gugma ni Ammon ug sa iyang kaigsuonan alang kanila.\n\n12 Ug tungod niini nga hinungdan gidala sila ngadto sa yuta sa Zarahemla; ug sukad niana gipanalipdan sa mga Nephita.\n\n13 Apan nahitabo nga sa dihang nakakita sila sa kakuyaw, ug sa daghang kasakit ug kalisdanan nga naangkon sa mga Nephita alang kanila, naluoy sila ug nagtinguha sa paggamit og mga hinagiban sa pagpanalipod sa ilang nasod.\n\n14 Apan tan-awa, sa dihang mogamit na unta sila sa ilang mga hinagiban sa gubat, gidaog sila sa mga pag-awhag ni Helaman ug sa iyang kaigsuonan, kay malapas na unta nila ang panumpa nga ilang gihimo.\n\n15 Ug nahadlok si Helaman nga basin unya nga sa pagbuhat niini malaglag ang ilang mga kalag; busa kadtong tanan nga misulod niini nga pakigsaad napugos nga magtan-aw sa ilang kaigsuonan nga nag-antos sa ilang mga kasakit, sa ilang makuyaw nga mga sitwasyon niini nga panahon.\n\n16 Apan tan-awa, nahitabo nga sila adunay daghang anak nga lalaki, nga wala mosulod sa usa ka pakigsaad nga dili sila mogamit sa ilang mga hinagiban sa gubat sa pagpanalipod sa ilang mga kaugalingon batok sa ilang mga kaaway; busa nagpundok sila sa ilang mga kaugalingon niini nga higayon, kutob sa makahimo sa paggamit sa mga hinagiban, ug gitawag nila ang ilang mga kaugalingon nga mga Nephita.\n\n17 Ug misulod sila sa usa ka pakigsaad sa pagpakig-away alang sa kalingkawasan sa mga Nephita, oo, sa pagpanalipod sa yuta hangtod sa pagtugyan sa ilang kinabuhi; oo, gani mihimo sila og pakigsaad nga sila dili motugyan sa ilang kalingkawasan, apan makig-away sila sa tanang higayon aron sa pagpanalipod sa mga Nephita ug sa ilang mga kaugalingon gikan sa pagkaulipon.\n\n18 Karon tan-awa, dihay duha ka libo niadto nga mga batan-ong lalaki, nga misulod niini nga pakigsaad ug midala sa ilang mga hinagiban sa gubat aron sa pagpanalipod sa ilang nasod.\n\n19 Ug karon tan-awa, tungod nga sila sukad kaniadto wala pa makahatag og kadaot sa mga Nephita, nahimo usab sila niining panahona nga usa ka dakong suporta; kay migamit sila sa ilang mga hinagiban sa gubat, ug gusto sila nga si Helaman mao ang ilang pangulo.\n\n20 Ug silang tanan mga batan-ong lalaki, ug hilabihan ang ilang kaisog, ug usab sa pagkakusgan ug pagkaabtik; apan tan-awa, kini dili mao ang tanan—sila mga tawo nga matinud-anon sa tanang panahon sa bisan unsang butang nga gisalig kanila.\n\n21 Oo, mga tawo sila sa kamatuoran ug kaligdong, kay sila gitudloan sa pagtuman sa mga sugo sa Dios ug sa pagpakabuhi nga matarong sa iyang atubangan.\n\n22 Ug karon nahitabo nga si Helaman mimartsa isip pangulo sa iyang duha ka libo nga batan-ong kasundalohan, sa pagtabang sa katawhan diha sa mga utlanan sa yuta sa habagatan sa may kasadpan nga dagat.\n\n23 Ug sa ingon niana natapos ang ikakawhaan ug walo nga tuig sa pagmando sa mga maghuhukom sa katawhan ni Nephi.\n\n", "alma 54": "[center][font_size=26]Kapitulo 54[/font_size][/center]\n\n[i]Si Ammoron ug si Moroni nagsabot alang sa pagbinayloay og mga binilanggo—Si Moroni gusto nga ang mga Lamanita mosibog ug mohunong sa ilang pagpangatake—Si Ammoron gusto nga ang mga Nephita motugyan sa ilang mga hinagiban ug magpaulipon sa mga Lamanita. Mga 63 B.C.[/i]\n\n1 Ug karon nahitabo sa pagsugod sa ikakawhaan ug siyam nga tuig sa mga maghuhukom, nga si Ammoron mipadala og mensahe ngadto ni Moroni nagtinguha nga siya makigbinayloay og mga binilanggo.\n\n2 Ug nahitabo nga si Moroni mibati og tumang kamaya niini nga hangyo, kay nagtinguha siya nga ang mga tagana nga gihatag sa pagsuporta sa mga binilanggo nga mga Lamanita gamiton alang sa pagsuporta sa iyang kaugalingon nga katawhan; ug nagtinguha usab siya sa iyang kaugalingong katawhan alang sa pagpalig-on sa iyang kasundalohan.\n\n3 Karon ang mga Lamanita nakabihag og daghang babaye ug mga bata, ug walay usa ka babaye ni usa ka bata diha sa tanang binilanggo ni Moroni, o sa mga binilanggo nga nabihag ni Moroni; busa si Moroni nakahukom og usa ka taktika sa pag-angkon sa gidaghanon sa mga binilanggo nga mga Nephita gikan sa mga Lamanita kutob sa mahimo.\n\n4 Busa mihimo siya og usa ka sulat, ug gipadala kini sa sulugoon ni Ammoron, ang mao gihapon nga nagdala sa sulat ngadto ni Moroni. Karon kini mao ang mga pulong nga iyang gisulat ngadto kang Ammoron, nag-ingon:\n\n5 Tan-awa, Ammoron, nagsulat ako kaninyo mahitungod niini nga gubat nga inyong gipasiugdahan batok sa akong katawhan, o hinuon nga gipasiugdahan sa imong igsuong lalaki batok kanila, ug nga gitinguha gihapon nga inyong ipadayon human sa iyang kamatayon.\n\n6 Tan-awa, sultihan ko kamo kabahin sa hustisya sa Dios, ug sa espada sa iyang makagagahom nga kasuko, diin nagbitay ibabaw kaninyo gawas kon kamo maghinulsol ug mosibog sa inyong mga kasundalohan ngadto sa inyong kaugalingon nga mga yuta, o ang yuta nga inyong gipanag-iya, nga mao ang yuta sa Nephi.\n\n7 Oo, sultihan ko ikaw nga kining mga butanga kon ikaw may katakos sa pagpatalinghog niini; oo, sultihan ko ikaw mahitungod nianang makalilisang nga impyerno nga naghulat sa pagdawat sa maong mga mamumuno sama kanimo ug sa imong igsuong lalaki, gawas kon kamo maghinulsol ug mohunong sa inyong mga katuyoan sa pagpatay, ug mopauli uban sa inyong kasundalohan ngadto sa inyong kaugalingon nga mga yuta.\n\n8 Apan kay kamo sa makausa misalikway niini nga mga butang, ug nakig-away batok sa katawhan sa Ginoo, bisan pa nagdahom gihapon ako nga buhaton ninyo kini pag-usab.\n\n9 Ug karon tan-awa, andam kami sa pagdawat kaninyo; oo, ug gawas kon kamo mobakwi sa inyong mga katuyoan, tan-awa, gibitad ninyo ang kaligutgot niana nga Dios nga inyong gisalikway diha ninyo, bisan ngadto sa inyong hingpit nga kalaglagan.\n\n10 Apan, samtang ang Ginoo buhi, ang among kasundalohan mosulong kaninyo gawas kon kamo mosibog, ug sa dili madugay kamo pagaduawon sa kamatayon, kay panalipdan namo ang among mga siyudad ug ang among mga yuta; oo, ug panalipdan namo ang among relihiyon ug ang kawsa sa among Dios.\n\n11 Apan tan-awa, nagtuo ako nga kawang ang akong pagpakigsulti kanimo mahitungod niining mga butanga; o nagtuo ako nga ikaw anak sa impyerno; busa taposon nako ang akong sulat pinaagi sa pagsulti kanimo nga ako dili makigbinayloay og mga binilanggo, gawas kon pinaagi sa mga kondisyon nga ikaw mopagawas og usa ka lalaki ug sa iyang asawa ug sa iyang mga anak, alang sa usa ka binilanggo; kon kini mao ang imong buhaton, ako makigbinayloay.\n\n12 Ug tan-awa, kon kamo dili mobuhat niini, ako mosulong batok kaninyo uban sa akong kasundalohan; oo, gani sangkapan nako og hinagiban ang akong mga babaye ug ang akong mga bata, ug ako mosulong batok kaninyo, ug ako mogukod kaninyo bisan ngadto sa inyong kaugalingon nga yuta, diin mao ang yuta sa among unang kabilin; oo, ug kini dugo sa dugo, oo, kinabuhi sa kinabuhi; ug makiggubat ako kaninyo bisan hangtod nga kamo malaglag gikan sa ibabaw sa yuta.\n\n13 Tan-awa, ania ako sa akong kasuko, ug mao usab ang akong katawhan; kamo nagtinguha sa pagpatay kanamo, ug kami nagtinguha lamang sa pagpanalipod sa among kaugalingon. Apan tan-awa, kon kamo labaw nga nagtinguha sa paglaglag kanamo kami maninguha sa paglaglag kaninyo; oo, ug mangita kami sa among yuta, ang yuta sa among unang kabilin.\n\n14 Karon akong taposon ang akong epistola. Ako si Moroni; usa ako ka pangulo sa katawhan sa mga Nephita.\n\n15 Karon nahitabo nga si Ammoron, sa dihang nadawat niya kini nga sulat, nasuko; ug misulat siya og lain nga sulat ngadto ni Moroni, ug mao kini ang mga pulong nga iyang gisulat, nag-ingon:\n\n16 Ako si Ammoron, ang hari sa mga Lamanita; ako ang igsoon ni Amalickiah nga inyong gipatay. Tan-awa, akong ipanimalos ang iyang dugo nganha kaninyo, oo, mosulong ako kaninyo uban sa akong kasundalohan kay wala ako mahadlok sa imong mga pagpanghulga.\n\n17 Kay tan-awa, ang inyong mga amahan nakasala sa ilang kaigsuonan, hangtod sa pagsakmit gikan kanila sa ilang katungod sa panggobyerno bisan kon kini ilang katungod.\n\n18 Ug karon tan-awa, kon itugyan ninyo ang inyong mga hinagiban, ug mopasakop sa inyong mga kaugalingon nga pagadumalahon niadtong adunay katungod sa panggobyerno, unya ako momando sa akong katawhan nga motugyan sa ilang mga hinagiban ug dili na makiggubat.\n\n19 Tan-awa, mipadayag ikaw og daghang pagpanghulga batok kanako ug sa akong katawhan; apan tan-awa, wala kami mahadlok sa imong pagpanghulga.\n\n20 Bisan pa niana, motugot ako nga makigbinayloay og mga binilanggo sumala sa imong gihangyo, nga malipayon, aron akong matagana ang akong pagkaon alang sa akong mga tawo sa gubat; ug kami mopasiugda og gubat nga walay kataposan, bisan sakopon ang mga Nephita ubos sa among awtoridad o sa ilang mahangtorong pagkahanaw.\n\n21 Ug mahitungod niana nga Dios nga imong gisulti nga among gisalikway, tan-awa, wala kami makaila sa maong binuhat; ni ikaw; apan kon mao man nga adunay ingon niana nga binuhat, wala kami makaila apan nga siya naglalang kanamo ingon man usab kaninyo.\n\n22 Ug kon mao nga adunay yawa ug impyerno, tan-awa dili ba siya mopadala kanimo didto aron mopuyo uban sa akong igsoon nga lalaki kinsa inyong gipatay, nga imong gipasabot nga siya miadto niana nga dapit? Apan tan-awa kini nga mga butang dili importante.\n\n23 Ako si Ammoron, ug kaliwat ni Zoram, nga gipugos sa inyong mga amahan ug gidala gikan sa Jerusalem.\n\n24 Ug tan-awa karon, ako usa ka isog nga Lamanita; tan-awa, kini nga gubat gipasiugdahan aron manimalos sa ilang mga sayop, ug sa pagpanalipod ug pagbawi sa ilang mga katungod sa panggobyerno; ug ako motapos sa akong sulat ngadto ni Moroni.\n\n", "alma 55": "[center][font_size=26]Kapitulo 55[/font_size][/center]\n\n[i]Si Moroni nagdumili nga makigbinayloay og mga binilanggo—Ang mga magbalantay nga mga Lamanita gidani sa pag-inom aron mangahubog, ug ang mga binilanggo nga mga Nephita gibuhian—Ang siyudad sa Gid nakuha nga walay dugo nga miagas. Mga 63–62 B.C.[/i]\n\n1 Karon nahitabo nga sa pagkadawat ni Moroni niini nga sulat misamot ang iyang kasuko, tungod kay nasayod siya nga si Ammoron adunay hingpit nga kahibalo sa iyang pagpanglimbong; oo, nasayod siya nga si Ammoron nakahibalo nga dili usa ka makiangayong hinungdan ang miagni kaniya nga ipadayon ang pagpakiggubat batok sa katawhan ni Nephi.\n\n2 Ug miingon siya: Tan-awa, dili ako makigbinayloay og mga binilanggo kang Ammoron gawas kon bawion niya ang iyang katuyoan, sumala sa akong gisulti sa akong sulat; kay dili ako motugot kaniya nga siya makaangkon og dugang pa nga gahom kay sa unsay iya nang naangkon.\n\n3 Tan-awa, nakatultol ako sa dapit diin gibantayan sa mga Lamanita ang akong katawhan nga ilang gidala nga mga binilanggo; ug tungod kay si Ammoron dili motuman sa akong sulat, tan-awa, ihatag ko kaniya sumala sa akong mga pulong; oo, akong tinguhaon ang ilang kamatayon hangtod nga mohangyo sila og kalinaw.\n\n4 Ug karon nahitabo nga sa dihang nakasulti si Moroni niini nga mga pulong, mimando siya nga himoon ang pagpangita taliwala sa iyang mga tawo, basin makakita siya og tawo nga kaliwat ni Laman taliwala kanila.\n\n5 Ug nahitabo nga nakakita sila og usa, kansang ngalan mao si Laman; ug siya usa sa mga sulugoon sa hari nga gipatay ni Amalickiah.\n\n6 Karon gimandoan ni Moroni si Laman ug ang pipila sa iyang mga tawo nga adtoon ang mga magbalantay nga nagbantay sa mga Nephita.\n\n7 Karon ang mga Nephita gipabantayan diha sa siyudad sa Gid; busa si Moroni mitudlo kang Laman ug mimando sa pipila ka tawo nga mouban kaniya.\n\n8 Ug sa pagkagabii si Laman miduol sa mga magbalantay nga nagbantay sa mga Nephita, ug tan-awa, nakakita sila kaniya nga nagsingabot ug mitawag sila kaniya; apan miingon siya ngadto kanila: Ayaw og kahadlok; tan-awa, ako usa ka Lamanita. Tan-awa, nakaeskapo kami gikan sa mga Nephita, samtang nangatulog sila; ug tan-awa gikuha namo ang ilang bino ug among gidala.\n\n9 Karon sa dihang ang mga Lamanita nakadungog niini nga mga pulong malipayon sila nga midawat kaniya; ug miingon sila kaniya: Hatagi kami sa imong bino, aron kami makainom; nalipay kami nga imong gidala ang bino kay kami gipangkapoy.\n\n10 Apan si Laman miingon kanila: Tipigan nato ang atong bino hangtod nga mosulong kita batok sa mga Nephita sa pagpakiggubat. Apan kini nga mga pulong nakadugang sa ilang tinguha nga moinom sa bino;\n\n11 Kay, miingon sila: Kami gipangkapoy, busa moinom kami sa bino, ug unya makadawat kita og bino alang sa atong rasyon, nga makapalig-on nato sa pagsulong batok sa mga Nephita.\n\n12 Ug si Laman miingon kanila: Buhata ninyo sumala sa inyong mga tinguha.\n\n13 Ug nahitabo nga giinom nila ang bino sa kabuhong; ug kini lamian sa ilang pagtilaw, busa giinom nila kini sa dugang nga kabuhong; ug kini isog, ingon nga giandam ang iyang kaisog.\n\n14 Ug nahitabo nga miinom sila ug nagsadya, ug sa wala madugay silang tanan nangahubog.\n\n15 Ug karon sa dihang nakita ni Laman ug sa iyang mga tawo nga silang tanan nangahubog, ug anaa sa lawom nga pagkatulog, mibalik sila ngadto ni Moroni ug misulti kaniya sa tanang butang nga nahitabo.\n\n16 Ug karon mao gayod kini ang plano ni Moroni. Ug giandam ni Moroni ang iyang mga tawo nga gisangkapan niya og mga hinagiban sa gubat; ug miadto siya sa siyudad sa Gid, samtang ang mga Lamanita anaa sa lawom nga pagkatulog ug nangahubog, ug mihatag og mga hinagiban sa gubat ngadto sa mga binilanggo, hangtod nga silang tanan nasangkapan og hinagiban;\n\n17 Oo, bisan ang ilang mga babaye, ug ang ilang tanang anak, kutob sa makamao nga mogamit og hinagiban sa gubat, sa dihang nasangkapan na ni Moroni og hinagiban ang tanang binilanggo; ug kadtong tanan nga mga butang gihimo pinaagi sa hingpit nga kahilom.\n\n18 Apan kon ilang napamata ang mga Lamanita, tan-awa sila mga hubog ug ang mga Nephita unta makapatay kanila.\n\n19 Apan tan-awa, dili kini mao ang tinguha ni Moroni; dili niya ikahimuot ang pagpatay o pagpaagas sa dugo, apan ikahimuot niya ang pagluwas sa iyang katawhan gikan sa kalaglagan; ug tungod niini nga hinungdan dili siya makahimo og walay kaangayan, dili moatake sa mga Lamanita ug molaglag kanila diha sa ilang pagkahubog.\n\n20 Apan nakuha niya ang iyang mga tinguha; kay nasangkapan niya og hinagiban kadtong mga binilanggo nga mga Nephita nga didto sa sulod sa paril sa siyudad, ug mihatag kanila og gahom nga makapanag-iya niadtong mga bahin nga anaa sa sulod sa mga paril.\n\n21 Ug dayon gimandoan niya ang mga tawo nga iyang kauban sa pagsibog og pipila ka lakang gikan kanila, ug palibotan ang kasundalohan sa mga Lamanita.\n\n22 Karon tan-awa gibuhat kini panahon sa kagabhion, mao nga sa dihang nahigmata ang mga Lamanita pagkabuntag nakita nila nga giliyokan na sila sa mga Nephita sa gawas, ug nga ang ilang mga binilanggo sa sulod gisangkapan na og hinagiban.\n\n23 Ug sa ingon niana nakita nila nga ang mga Nephita adunay gahom batok kanila; ug niini nga mga sitwasyon nakita nila nga dili angay nga makig-away sila sa mga Nephita; busa ang ilang labaw nga mga kapitan mikuha sa ilang mga hinagiban sa gubat, ug gidala nila ug gibutang sa tiilan sa mga Nephita, naghangyo og kaluoy.\n\n24 Karon tan-awa, mao kini ang tinguha ni Moroni. Iyang gidakop sila isip mga binilanggo sa gubat, ug mipanag-iya sa siyudad, ug mimando nga ang tanang binilanggo nga mga Nephita buhian; ug miipon sila sa kasundalohan ni Moroni, ug nahimo nga dakong kusog sa iyang kasundalohan.\n\n25 Ug nahitabo nga gimandoan niya ang mga Lamanita, nga nahimo niyang mga binilanggo, nga mosugod sila sa pagtrabaho sa pagpalig-on sa mga kuta libot sa siyudad sa Gid.\n\n26 Ug nahitabo nga sa dihang napalig-on na niya ang siyudad sa Gid, sumala sa iyang mga tinguha, mimando siya nga ang iyang mga binilanggo dad-on ngadto sa siyudad sa Bountiful; ug gipabantayan niya kana nga siyudad og daghang lig-on nga mga sundalo.\n\n27 Ug nahitabo nga gibuhat nila, bisan pa sa tanang pagpanglipot sa mga Lamanita, ang pagbantay ug pagpanalipod sa tanang binilanggo nga ilang gidala, ug usab mipanalipod sa tanang luna ug sa bintaha nga ilang nabawi.\n\n28 Ug nahitabo nga ang mga Nephita misugod na usab sa pagkamadaogon, ug sa pagbawi sa ilang mga katungod ug sa ilang mga kahigayonan.\n\n29 Daghan nga mga higayon nga ang mga Lamanita misulay sa pagliyok kanila sa gabii, apan niini nga mga pagsulay nawad-an sila og daghan nga binilanggo.\n\n30 Ug sa daghan nga higayon misulay sila sa paghatag sa ilang bino ngadto sa mga Nephita, nga sila unta makalaglag kanila pinaagi sa hilo o sa pagkahubog.\n\n31 Apan tan-awa, ang mga Nephita dali nga mahinumdom sa Ginoo nga ilang Dios sa ilang panahon sa kasakit. Dili sila mabitik sa ilang mga laang; oo, dili sila moinom sa ilang bino, gawas kon hatagan nila pag-una ang pipila ka Lamanita nga mga binilanggo.\n\n32 Ug sila sa ingon niana nagmabinantayon nga walay hilo nga ihatag kanila; kay kon ang ilang bino makahilo sa usa ka Lamanita kini usab makahilo sa usa ka Nephita; ug sa ingon niana sila misulay sa tanan nila nga bino.\n\n33 Ug karon nahitabo nga angay alang kang Moroni ang paghimo og mga pagpangandam sa pag-atake sa siyudad sa Morianton; kay tan-awa, ang mga Lamanita nakahimo, pinaagi sa ilang pagtrabaho, sa pagpalig-on sa siyudad sa Morianton hangtod nga kini nahimong lig-on kaayo nga kuta.\n\n34 Ug nagpadayon sila sa pagdala og bag-ong kasundalohan ngadto niana nga siyudad, ug usab bag-ong mga sangkap sa mga pagkaon ug panginahanglanon.\n\n35 Ug sa ingon niana natapos ang ikakawhaan ug siyam nga tuig sa pagmando sa mga maghuhukom sa katawhan ni Nephi.\n\n", "alma 56": "[center][font_size=26]Kapitulo 56[/font_size][/center]\n\n[i]Si Helaman mipadala og sulat ngadto ni Moroni, nagsaysay sa kahimtang sa gubat batok sa mga Lamanita—Si Antipus ug si Helaman nakaangkon og dakong kadaogan batok sa mga Lamanita—Ang duha ka libo nga batan-ong mga anak nga lalaki ni Helaman nakig-away inubanan sa milagroso nga gahom, ug walay usa kanila ang namatay. Bersikulo 1, mga 62 B.C.; mga bersikulo 2–19, mga 66 B.C.; ug mga bersikulo 20–57, mga 65–64 B.C.[/i]\n\n1 Ug karon nahitabo nga sa pagsugod sa ikakatloan nga tuig sa paghari sa mga maghuhukom, sa ikaduhang adlaw sa unang bulan, si Moroni nakadawat og sulat gikan ni Helaman, nga nagsaysay sa mga kalihokan sa katawhan diha niana nga dapit sa yuta.\n\n2 Ug mao kini ang mga pulong nga iyang gisulat, nga nag-ingon: Minahal kong igsoon nga Moroni, diha sa Ginoo ug ingon man diha sa mga kasub-anan sa atong mga pakiggubat; tan-awa, akong minahal nga igsoon, ako adunay isulti kanimo mahitungod sa among mga pakiggubat niini nga bahin sa yuta.\n\n3 Tan-awa, duha ka libo niadtong mga anak nga lalaki sa mga tawo nga gidala ni Ammon gikan sa yuta sa Nephi—karon ikaw nasayod nga kini sila mga kaliwat ni Laman, nga mao ang kinamagulangang anak nga lalaki sa atong amahan nga si Lehi;\n\n4 Karon dili na kinahanglan nga akong isaysay pagbalik kanimo ang mahitungod sa ilang mga tradisyon o sa ilang pagkawalay pagtuo, kay ikaw nasayod mahitungod niini nga mga butang—\n\n5 Busa igo na alang kanako nga ako mosulti kanimo nga duha ka libo niining mga batan-on nga lalaki mikuha sa ilang mga hinagiban sa gubat, ug mihangyo nga ako ang mangulo kanila; ug mibarog kami aron sa pagpanalipod sa atong nasod.\n\n6 Ug karon ikaw usab nasayod mahitungod sa pakigsaad nga gihimo sa ilang mga amahan, nga dili sila mogamit sa ilang mga hinagiban sa gubat batok sa ilang kaigsuonan sa pagpaagas og dugo.\n\n7 Apan sa ikakawhaan ug unom nga tuig, sa dihang nakita nila ang among mga kasakit ug ang among mga kalisdanan alang kanila, hapit na unta sila molapas sa pakigsaad nga ilang gihimo ug mogamit sa ilang mga hinagiban sa gubat sa pagpanalipod kanamo.\n\n8 Apan wala ako motugot nga molapas sila niini nga pakigsaad nga ilang gihimo, kay nagtuo nga ang Dios molig-on kanamo, nga niana dili na kami mag-antos pa og dugang tungod sa pagtuman sa panumpa nga ilang gihimo.\n\n9 Apan tan-awa, aniay usa ka butang diin kami adunay dakong kamaya. Kay tan-awa, sa ikakawhaan ug unom nga tuig, ako, si Helaman, mimartsa isip pangulo niining duha ka libo ka mga batan-ong lalaki ngadto sa siyudad sa Judea, aron sa pagtabang kang Antipus, nga imong gipili nga usa ka pangulo sa katawhan niana nga bahin sa yuta.\n\n10 Ug giipon nako ang akong duha ka libo ka mga anak nga lalaki, (kay takos sila nga pagatawgon og mga anak nga lalaki) ngadto sa kasundalohan ni Antipus, diin kini nga dugang nga kusog gikalipay sa hilabihan ni Antipus; kay tan-awa, ang iyang kasundalohan nagkagamay tungod kay ang kasundalohan sa mga Lamanita nakapatay og daghan kaayo sa among mga tawo, nga maoy hinungdan sa among pagbangotan.\n\n11 Bisan pa niana, gihupay namo ang among kaugalingon niini nga bahin, nga nangamatay sila diha sa kawsa sa ilang nasod ug sa ilang Dios, oo, ug sila malipayon.\n\n12 Ug ang mga Lamanita nagbaton usab og daghan nga binilanggo, ang tanan mga labaw nga kapitan, kay walay usa kanila nga gibiling buhi. Ug nagtuo kami nga sila karon niining higayona atua sa yuta sa Nephi; kon wala sila pamatya.\n\n13 Ug karon mao kini ang mga siyudad nga gipanag-iya sa mga Lamanita pinaagi sa pagpaagas sa dugo sa daghan kaayo sa among maisog nga mga tawo:\n\n14 Ang yuta sa Manti, o ang siyudad sa Manti, ug ang siyudad sa Zeezrom, ug ang siyudad sa Cumeni, ug ang siyudad sa Antiparah.\n\n15 Ug mao kini ang mga siyudad nga ilang gipanag-iya sa dihang miabot ako sa siyudad sa Judea; ug nakita nako si Antipus ug ang iyang mga tawo nga nagtrabaho pag-ayo sa pagpalig-on sa siyudad.\n\n16 Oo, ug gikapoy sila sa lawas ug ingon man sa espiritu, kay nakig-away sila nga maisogon maadlaw ug nagtrabaho magabii sa pagpanalipod sa ilang mga siyudad; ug sa ingon niana sila nag-antos sa hilabihan nga mga kasakit sa tanan nga matang.\n\n17 Ug karon hugot ang ilang tinguha nga buntogon kini nga dapit o mangamatay; busa magtuo ka nga kining gamay nga pundok sa kasundalohan nga akong gidala uban kanako, oo, kadtong akong mga anak nga lalaki, nakahatag kanila og dako nga paglaom ug tumang kamaya.\n\n18 Ug karon nahitabo nga sa dihang nakita sa mga Lamanita nga si Antipus nakadawat og dugang kusog sa iyang kasundalohan, napugos sila sa mga mando ni Ammoron nga dili mosulong batok sa siyudad sa Judea, o batok kanamo, sa pagpakig-away.\n\n19 Ug sa ingon niana gipaboran kami sa Ginoo; kay kon misulong pa sila ngari kanamo diha sa among kahuyang tingali ilang nalaglag ang among gamay nga pundok sa kasundalohan; apan sa ingon niana kami gipanalipdan.\n\n20 Gimandoan sila ni Ammoron sa pagpanalipod niadtong mga siyudad nga ilang nailog. Ug sa ingon niana natapos ang ikakawhaan ug unom nga tuig. Ug sa pagsugod sa ikakawhaan ug pito nga tuig naandam na namo ang among siyudad ug ang among kaugalingon alang sa pagpanalipod.\n\n21 Karon matinguhaon kami nga ang mga Lamanita maoy mosulong kanamo; kay wala kami magtinguha nga kami ang mosulong sa ilang mga kuta.\n\n22 Ug nahitabo nga mibutang kami og mga espiya sa palibot, sa pagbantay sa mga kalihokan sa mga Lamanita, aron dili nila kami malabyan sa gabii ni sa adlaw aron sa pagsulong sa among uban nga mga siyudad nga tua dapit sa amihanan.\n\n23 Kay nasayod kami nga kadto nga mga siyudad walay igong kalig-on sa pagpakigsangka kanila; busa matinguhaon kami, nga kon kami ila nang malabyan, atakehon namo sila gikan sa ilang luyo, ug sa ingon niana makig-away kanila gikan sa luyo ug sa samang higayon sugaton sila sa atubangan. Nagtuo kami nga mabuntog namo sila; apan tan-awa, nagmahay kami sa among tinguha.\n\n24 Wala sila mangahas nga labyan kami sa ilang tibuok kasundalohan, ni mangahas ang pipila kanila, basin pa unya og dili igo ang ilang kalig-on ug sila mapukan.\n\n25 Ni sila nangahas sa pagmartsa batok sa siyudad sa Zarahemla; ni sila nangahas pagtabok sa ulohan sa Sidon, lapas sa siyudad sa Nephihah.\n\n26 Ug sa ingon niana, uban sa ilang kasundalohan, hugot ang ilang tinguha sa pagpanalipod niadtong mga siyudad nga ilang nailog.\n\n27 Ug karon nahitabo sa ikaduhang bulan niining tuiga, dihay gidala ngari kanamo nga daghang mga pagkaon ug ubang panginahanglanon nga tagana gikan sa mga amahan niadtong akong duha ka libong mga anak nga lalaki.\n\n28 Ug usab dihay gipadala nga duha ka libo ka tawo ngari kanamo gikan sa yuta sa Zarahemla. Ug sa ingon niana kami naandam uban sa napulo ka libo ka tawo, ug sa mga pagkaon ug ubang panginahanglanon alang kanila, ug usab alang sa ilang mga asawa ug sa ilang mga anak.\n\n29 Ug ang mga Lamanita, sa ingon niana nakakita sa among kasundalohan nga nagkadaghan matag adlaw, ug mga pagkaon ug ubang panginahanglanon nga nangabot alang sa among kabuhian, nagsugod sila sa pagkahadlok, ug nagsugod sa pag-atake, kon mahimo aron ipahunong ang among pagdawat og mga pagkaon ug ubang panginahanglanon ug kasundalohan.\n\n30 Karon sa dihang nakita namo nga ang mga Lamanita nagsugod sa pagkabalaka niini nga pamaagi, matinguhaon kami sa paghimo og taktika sa paglingla kanila; busa si Antipus mimando nga ako momartsa uban sa akong gagmayng mga anak nga lalaki ngadto sa usa ka silingan nga siyudad, ingon og kami nagdala og mga pagkaon ug ubang panginahanglanon ngadto sa usa ka silingan nga siyudad.\n\n31 Ug momartsa kami duol sa siyudad sa Antiparah, ingon og kami nagpaingon sa unahan nga siyudad, sa mga utlanan sa may baybayon.\n\n32 Ug nahitabo nga mimartsa kami ngadto, ingon og nagdala sa among mga pagkaon ug ubang panginahanglanon, sa pag-adto niana nga siyudad.\n\n33 Ug nahitabo nga si Antipus mimartsa uban sa usa ka bahin sa iyang kasundalohan, mibiya sa nahibilin sa pagpanalipod sa siyudad. Apan wala siya momartsa hangtod wala ako momartsa uban sa akong gamay nga pundok sa kasundalohan, ug miabot duol sa siyudad sa Antiparah.\n\n34 Ug karon, sa siyudad sa Antiparah nahimutang ang labing lig-on nga kasundalohan sa mga Lamanita; oo, ang labing daghan.\n\n35 Ug nahitabo nga sa dihang gipahibalo sila sa ilang mga espiya, misulong sila uban sa ilang kasundalohan ug mimartsa batok kanamo.\n\n36 Ug nahitabo nga misibog kami gikan kanila, paingon sa amihanan. Ug sa ingon niana gidala namo sa layo ang labing gamhanan nga kasundalohan sa mga Lamanita;\n\n37 Oo, gani sa igo nga gilay-on hangtod nga sa dihang nakita nila ang kasundalohan ni Antipus nga migukod kanila, sa tibuok nilang kusog, wala sila motipas sa tuo ni sa wala, apan mipadayon sa ilang pagmartsa nga wala moliko sa pagsunod kanamo; ug, nagtuo kami, nga ilang tuyo ang pagpatay kanamo sa dili pa si Antipus makaapas kanila, ug aron sila dili maliyokan sa among katawhan.\n\n38 Ug karon si Antipus, nga nakakita nga nameligro kami, mipakusog sa pagmartsa sa iyang kasundalohan. Apan tan-awa, gabii na; busa wala sila makaapas kanamo, ni si Antipus nakaapas kanila; busa nagkampo kami niana nga gabii.\n\n39 Ug nahitabo nga sa wala pa ang kaadlawon, tan-awa, ang mga Lamanita migukod kanamo. Karon dili kaayo igo ang among kalig-on sa pagpakig-away kanila; oo, dili ako makatugot nga ang akong gagmay nga mga anak nga lalaki mahulog sa ilang mga kamot; busa mipadayon kami sa among pagmartsa, ug mimartsa kami paingon sa kamingawan.\n\n40 Karon wala sila mangahas sa pagliko sa tuo ni sa wala basin pa unya og maliyokan sila; ni ako miliko sa tuo ni sa wala basin pa unya og maapsan ako, ug dili kami makasugakod batok kanila, apan mamatay, ug sila makaikyas; ug sa ingon niana miikyas kami nianang tibuok adlaw paingon sa kamingawan, gani hangtod nga mingitngit.\n\n41 Ug nahitabo pag-usab, sa dihang ang kahayag sa kabuntagon miabot nakita namo ang mga Lamanita nga misulong kanamo, ug miikyas kami gikan kanila.\n\n42 Apan nahitabo nga wala sila mogukod kanamo og layo sa wala pa sila mohunong; ug buntag na sa ikatulo nga adlaw sa ikapito nga bulan.\n\n43 Ug karon, kon naapsan ba sila ni Antipus wala kami masayod, apan gisultihan nako ang akong mga tawo: Tan-awa, wala kita masayod apan nanghunong sila sa tuyo nga mosulong kita batok kanila, aron kita ilang madakpan pinaagi sa ilang laang;\n\n44 Busa unsay inyong ikasulti, akong mga anak, kamo mosukol ba batok kanila sa pakig-away?\n\n45 Ug karon sultihan ko ikaw, minahal kong igsoong Moroni, nga wala pa ako sukad makakita og hilabihan nga kaisog, wala, wala taliwala sa tanan nga Nephita.\n\n46 Kay sama sa akong pagtawag kanila nga akong mga anak nga lalaki (kay silang tanan mga batan-on kaayo) gani sila miingon ngari kanako: Amahan, tan-awa ang atong Dios nag-uban kanato, ug dili siya motugot nga kita mapukan; busa mosulong kita; dili kita mopatay sa atong kaigsoonan kon kita dili nila samokon; busa mangadto kita, basin unya og mabuntog nila ang kasundalohan ni Antipus.\n\n47 Karon wala pa sila sukad makig-away, apan wala sila mahadlok sa kamatayon; ug naghunahuna sila pag-ayo sa kalingkawasan sa ilang mga amahan kay sa ilang kinabuhi; oo, gitudloan sila sa ilang mga inahan, nga kon dili sila magduhaduha, ang Dios moluwas kanila.\n\n48 Ug gisaysay nila pag-usab ang mga pulong sa ilang mga inahan, nga nag-ingon: Wala kami magduhaduha, nasayod ang among mga inahan niini.\n\n49 Ug nahitabo nga mibalik ako uban sa akong duha ka libo batok niini nga mga Lamanita kinsa migukod kanamo. Ug karon tan-awa, ang kasundalohan ni Antipus nakaapas kanila, ug usa ka makalilisang nga panag-away ang nagsugod.\n\n50 Ang kasundalohan ni Antipus nga gikapoy, tungod sa ilang layo nga pagmartsa sa mubo kaayo nga panahon, hapit na mahulog sa mga kamot sa mga Lamanita; ug kon wala pa ako mobalik uban sa akong duha ka libo naangkon unta nila ang ilang katuyoan.\n\n51 Kay si Antipus namatay pinaagi sa espada ug ang daghan sa iyang pangulo, tungod sa ilang kakapoy, tungod sa kakusog sa ilang pagmartsa—busa ang mga tawo ni Antipus, nga naglibog tungod sa pagkamatay sa ilang mga pangulo, misugod sa pagsibog gikan sa mga Lamanita.\n\n52 Ug nahitabo nga ang mga Lamanita nakabaton og kaisog, ug misugod sa paggukod kanila; ug sa ingon niana ang mga Lamanita migukod kanila uban ang hilabihan nga kalagsik sa dihang miabot si Helaman sa ilang pangulahian uban sa iyang duha ka libo, ug misugod sa pagpatay kanila sa hilabihan, hangtod nga ang tibuok nga kasundalohan sa mga Lamanita mihunong ug miatubang kang Helaman.\n\n53 Karon sa dihang ang katawhan ni Antipus nakakita nga ang mga Lamanita mitalikod kanila, gipundok nila ang ilang mga tawo ug misulong pag-usab sa pangulahian sa mga Lamanita.\n\n54 Ug karon nahitabo nga kami, ang katawhan ni Nephi, ang katawhan ni Antipus, ug ako uban sa akong duha ka libo, miliyok sa mga Lamanita, ug mipatay kanila; oo, hangtod nga napugos sila sa paghatag sa ilang mga hinagiban sa gubat ug usab sa ilang mga kaugalingon isip mga binilanggo sa gubat.\n\n55 Ug karon nahitabo nga sa dihang gitugyan nila ang ilang mga kaugalingon ngari kanamo, tan-awa, giihap nako kadtong mga batan-ong lalaki nga nakig-away uban kanako, nahadlok nga basin unya og daghan kanila ang nangamatay.\n\n56 Apan tan-awa, sa akong tuman nga kamaya, walay bisan usa ka kalag kanila ang namatay; oo, ug nakig-away sila ingon og adunay kusog gikan sa Dios; oo, wala pa mabantog nga adunay mga tawo nga nakig-away sa ingon ka milagroso nga kusog; ug uban sa ingon ka dako nga gahom sa ilang pagsulong sa mga Lamanita, nga sila nakapahadlok kanila; ug tungod niini nga hinungdan ang mga Lamanita mitugyan sa ilang mga kaugalingon nga mahimong mga binilanggo sa gubat.\n\n57 Ug kay kami walay dapit alang sa among mga binilanggo, aron mabantayan namo sila, aron sila mapanalipdan gikan sa kasundalohan sa mga Lamanita, busa gipadala namo sila ngadto sa yuta sa Zarahemla, ug ang usa ka bahin niadtong mga tawo nga wala mapatay ni Antipus, miuban kanila; ug ang nahibilin akong gidala ug gitipon sila ngadto sa akong batan-ong mga Ammonita, ug mimartsa kami balik ngadto sa siyudad sa Judea.\n\n", "alma 57": "[center][font_size=26]Kapitulo 57[/font_size][/center]\n\n[i]Gisaysay ni Helaman ang pagkailog sa Antiparah ug ang pagtahan ug pagkahuman ang pagpanalipod sa Cumeni—Ang iyang batan-ong mga Ammonita nakig-away nga maisogon; ang tanan nasamdan, apan walay namatay—Si Gid mitaho sa pagpatay ug pag-ikyas sa mga binilanggo nga Lamanita. Mga 63 B.C.[/i]\n\n1 Ug karon nahitabo nga nakadawat ako og sulat gikan ni Ammoron, ang hari, nagpahayag nga kon akong ihatag kadtong mga binilanggo sa gubat nga among nabihag ihatag niya ang siyudad sa Antiparah ngari kanamo.\n\n2 Apan mipadala ako og sulat ngadto sa hari, nga segurado kami nga paigo ra ang among kasundalohan nga moilog sa siyudad sa Antiparah pinaagi sa among kusog; ug ang paghatag sa mga binilanggo ngadto niana nga siyudad naghunahuna kami morag dili kini maalamon, ug nga niana ihatag lamang namo ang among mga binilanggo pinaagi sa pagbinayloay.\n\n3 Ug gibalibaran ni Ammoron ang akong sulat, kay dili siya makigbinayloay og mga binilanggo; busa gisugdan namo ang paghimo og mga pagpangandam sa pagsulong sa siyudad sa Antiparah.\n\n4 Apan ang katawhan sa Antiparah mibiya sa siyudad, ug nanglayas ngadto sa ilang ubang siyudad, nga ilang gipanag-iya, aron sa paglig-on niini; ug sa ingon niana ang siyudad sa Antiparah nahulog sa among mga kamot.\n\n5 Ug sa ingon niana natapos ang ikakawhaan ug walo nga tuig sa paghari sa mga maghuhukom.\n\n6 Ug nahitabo nga sa pagsugod sa ikakawhaan ug siyam nga tuig, nakadawat kami og mga sangkap nga pagkaon ug ubang panginahanglanon, ug usab dugang nga kasundalohan, gikan sa yuta sa Zarahemla, ug gikan sa mga yuta nga naglibot, sa gidaghanon nga unom ka libo ka tawo, gawas sa kan-uman ka anak nga lalaki sa mga Ammonita nga miabot aron moipon sa ilang kaigsuonan, nga akong gamayng duha ka libo nga pundok. Ug karon tan-awa, lig-on kaayo kami, oo, ug usab gidad-an kami og daghang pagkaon ug ubang panginahanglanon.\n\n7 Ug nahitabo nga mao kadto ang among tinguha nga makiggubat sa kasundalohan nga gibutang sa pagpanalipod sa siyudad sa Cumeni.\n\n8 Ug karon tan-awa, ipakita ko kanimo nga sa wala madugay natuman namo ang among tinguha; oo, pinaagi sa among lig-on nga kasundalohan, o sa usa ka bahin sa among lig-on nga kasundalohan, giliyokan namo, pagkagabii, ang siyudad sa Cumeni, sa dihang hapit na nila madawat ang mga sangkap nga pagkaon ug ubang panginahanglanon.\n\n9 Ug nahitabo nga nagkampo kami libot sa siyudad sulod sa daghang gabii; apan natulog kami tupad sa among mga espada, ug nagbutang og mga tigbantay, aron ang mga Lamanita dili makasulong kanamo sa gabii ug mopatay kanamo, diin gisulayan nila sa daghang higayon; apan sa daghang higayon nga sila misulay niini miagas ang ilang dugo.\n\n10 Ug sa kadugayan miabot ang ilang mga pagkaon ug ubang panginahanglanon, ug mosulod na unta sila sa siyudad sa pagkagabii. Ug, imbes mga Lamanita, kaming mga Nephita ang nangabot; busa, kami midakop kanila ug sa ilang mga pagkaon ug ubang panginahanglanon.\n\n11 Ug bisan og ang mga Lamanita naputlan sa ilang mga hinabang niining paagiha, hugot gihapon ang ilang tinguha nga panalipdan ang siyudad; busa kinahanglan nga kuhaon namo kadtong mga pagkaon ug panginahanglanon ug ipadala kini ngadto sa Judea, ug ang among mga binilanggo ngadto sa yuta sa Zarahemla.\n\n12 Ug nahitabo nga wala maabti og daghang adlaw sa wala pa ang mga Lamanita mawad-i sa tanang paglaom sa tabang; busa gitugyan nila ang siyudad ngari sa among mga kamot; ug sa ingon niana natuman namo ang among mga plano nga mapanag-iya ang siyudad sa Cumeni.\n\n13 Apan nahitabo nga ang among mga binilanggo hilabihan ka daghan nga, bisan pa sa among hilabihan ka daghan, napugos kami sa paggamit sa tanan namong kasundalohan sa pagbantay kanila, o sa pagpatay kanila.\n\n14 Kay tan-awa, mangikyas sila sa dinaghan, ug makig-away gamit ang mga bato, ug mga bunal, o bisan unsa nga butang nga makuptan sa ilang mga kamot, hangtod nga nakapatay kami og sobra sa duha ka libo kanila human sila mitahan sa ilang mga kaugalingon nga mga binilanggo sa gubat.\n\n15 Busa nahimong importante alang namo, nga kami motapos sa ilang kinabuhi, o mobantay kanila, dala ang espada, molugsong sa yuta sa Zarahemla; ug usab ang among mga pagkaon ug ubang panginahanglanon dili na igo alang sa among kaugalingong katawhan, bisan pa niadtong among mga nakuha gikan sa mga Lamanita.\n\n16 Ug karon, niadtong lisod nga mga kahimtang, nahimong usa ka seryoso kaayo nga butang ang paghukom unsay buhaton niining mga binilanggo sa gubat; bisan pa, nakahukom kami sa pagpadala kanila ngadto sa yuta sa Zarahemla; busa mipili kami og usa ka bahin sa among mga tawo, ug among gitugyan kanila ang mga binilanggo sa paglugsong ngadto sa yuta sa Zarahemla.\n\n17 Apan nahitabo nga sa pagkaugma namalik sila. Ug karon tan-awa, wala kami mangutana kanila mahitungod sa mga binilanggo; kay tan-awa, ang mga Lamanita misulong na kanamo, ug namalik sila sa tukma nga panahon sa pagluwas aron kami dili mahulog sa ilang mga kamot. Kay tan-awa, si Ammoron mipadala sa ilang suporta nga bag-ong sangkap sa mga pagkaon ug ubang panginahanglanon ug usab daghang kasundalohan nga kalalakin-an.\n\n18 Ug nahitabo nga kadtong mga tawo nga among gipadala kauban sa mga binilanggo miabot sa tukma nga panahon aron pagpugong kanila, kay kami hapit na nila mabuntog.\n\n19 Apan tan-awa, ang gamay nakong pundok nga duha ka libo ug kan-uman nakig-away sa hilabihan nga panglimbasog; oo, lig-on sila sa atubangan sa mga Lamanita, ug mipahamtang og kamatayon ngadto sa tanan nga misukol kanila.\n\n20 Ug samtang ang nahibilin sa among kasundalohan mosibog na unta gikan sa mga Lamanita, tan-awa, kadtong duha ka libo ug kan-uman, mga lig-on ug walay kahadlok.\n\n21 Oo, ug mituman ug naninguha sila sa pagbuhat sa ensakto gayod sa matag pulong sa sugo; oo, ug gani sumala sa ilang pagtuo kini nahimo ngadto kanila; ug nahinumdom ako sa mga pulong nga ilang gisulti kanako nga ang ilang mga inahan mitudlo kanila.\n\n22 Ug karon tan-awa, kining akong mga anak, ug kadtong mga lalaki nga gipili sa paghatod sa mga binilanggo, maoy among nautangan niining dako nga kadaogan; kay sila ang mibuntog sa mga Lamanita; busa giabog sila og balik ngadto sa siyudad sa Manti.\n\n23 Ug nagpabilin kanamo ang among siyudad sa Cumeni, ug tanan wala mamatay pinaagi sa espada; bisan pa niana, daghan ang nawala kanamo.\n\n24 Ug nahitabo, human nga nanglayas ang mga Lamanita, mihatag dayon ako og mando nga ang akong mga tawo nga nasamdan kinahanglan kuhaon gikan sa mga patay, ug mimando nga tambalan ang ilang mga samad.\n\n25 Ug nahitabo nga dihay duha ka gatos, gikan sa akong duha ka libo ug kan-uman, nga nakuyapan tungod kay nawad-an og daghang dugo; bisan pa niana, sumala sa kaayo sa Dios, ug sa among dako nga kahibulong, ug usab sa kamaya sa among tibuok nga kasundalohan, walay usa ka kalag kanila ang nakalas; oo, ug ni usa ka kalag taliwala kanila nga wala makadawat og daghan nga samad.\n\n26 Ug karon, ang ilang pagkaluwas kahibulongan sa among tibuok kasundalohan, oo, nga naluwas sila samtang dihay kaliboan sa among kaigsuonan ang napatay. Ug makiangayon kaming mohatag og pasidungog sa milagroso nga gahom sa Dios, tungod sa ilang dakong pagtuo diin niana sila gitudloan nga motuo—nga adunay makiangayon nga Dios, ug si kinsa ang dili magduhaduha, sila mapanalipdan pinaagi sa iyang kahibulongan nga gahom.\n\n27 Karon kini mao ang pagtuo niining akong gihisgotan; mga batan-on sila, ug ang ilang mga hunahuna mga lig-on, ug mibutang kanunay sa ilang pagsalig diha sa Dios.\n\n28 Ug karon nahitabo nga human namo maatiman ang among mga tawo nga samaran, ug malubong ang among mga patay ug usab ang mga patay nga mga Lamanita, kinsa daghan, tan-awa, nangutana kami ni Gid mahitungod sa mga binilanggo nga ilang gihatod ngadto sa yuta sa Zarahemla.\n\n29 Karon si Gid mao ang labaw nga kapitan sa pundok nga gipili nga mobantay kanila sa paglugsong ngadto sa yuta.\n\n30 Ug karon, mao kini ang mga pulong nga gisulti ni Gid kanako: Tan-awa, misugod kami sa paglugsong ngadto sa yuta sa Zarahemla uban sa among mga binilanggo. Ug nahitabo nga nasugatan namo ang mga espiya sa atong kasundalohan, nga gipadala aron sa pagpaniid sa kampo sa mga Lamanita.\n\n31 Ug misinggit sila ngari kanamo nga nag-ingon—Tan-awa, ang kasundalohan sa mga Lamanita nagmartsa paingon sa siyudad sa Cumeni; ug tan-awa, sila mosulong kanila, oo, ug molaglag sa atong katawhan.\n\n32 Ug nahitabo nga ang among mga binilanggo nakadungog sa ilang mga singgit, nga nakapadasig kanila; ug nagsugod sila sa pagsukol batok kanamo.\n\n33 Ug nahitabo nga tungod sa ilang pagsukol gipangtigbas namo sila sa among mga espada. Ug nahitabo nga isip usa ka pundok gihasmagan nila ang among mga espada, diin, ang ubay-ubay nga gidaghanon kanila napatay; ug ang nahibilin kanila nakaikyas ug milayas gikan kanamo.\n\n34 Ug tan-awa, sa dihang nakalayas na sila ug dili na kami makaapas kanila, mimartsa kami paingon sa siyudad sa Cumeni; ug tan-awa, miabot kami sa tukma nga panahon nga kami makatabang sa atong kaigsuonan sa pagpanalipod sa siyudad.\n\n35 Ug tan-awa, naluwas na usab kami gikan sa mga kamot sa among mga kaaway. Ug bulahan ang ngalan sa atong Dios; kay tan-awa, siya ang nagluwas kanamo; oo, nga nakahimo niining mahinungdanon nga butang alang kanamo.\n\n36 Karon nahitabo nga sa dihang ako, si Helaman, nakadungog niining mga pulong ni Gid, napuno ako sa tumang kamaya tungod sa pagkamaayo sa Dios sa pagpanalipod kanamo, aron dili kami mahurot og kamatay; oo, ug misalig ako nga ang mga kalag nila sa mga napatay makasulod sa kapahulayan sa ilang Dios.\n\n", "alma 58": "[center][font_size=26]Kapitulo 58[/font_size][/center]\n\n[i]Si Helaman, Gid, ug si Teomner miilog sa siyudad sa Manti pinaagi sa usa ka taktika—Ang mga Lamanita misibog—Ang mga anak nga lalaki sa katawhan ni Ammon gipanalipdan samtang hugot silang nagbarog sa pagpanalipod sa ilang kalingkawasan ug pagtuo. Mga 63–62 B.C.[/i]\n\n1 Ug tan-awa, karon nahitabo nga ang sunod namong tumong mao ang pagpanag-iya sa siyudad sa Manti; apan tan-awa, walay paagi nga madala namo sila palayo gikan sa siyudad pinaagi sa among gagmay nga pundok. Kay tan-awa, nahinumdom sila sa among gibuhat kaniadto; busa dili na namo sila malingla sa pagdala kanila palayo gikan sa ilang mga kuta.\n\n2 Ug mas daghan kaayo sila kay sa among kasundalohan nga wala kami mangahas nga moadto ug moatake kanila sa ilang mga kuta.\n\n3 Oo, ug gikinahanglan nga among gamiton ang among mga tawo sa pagpanalipod niadtong mga bahin sa yuta nga among napanag-iya pag-usab; busa gikinahanglan nga maghulat kami, aron makadawat kami og dugang nga kasundalohan gikan sa yuta sa Zarahemla ug usab usa ka bag-o nga sangkap sa mga pagkaon ug ubang panginahanglanon.\n\n4 Ug nahitabo nga ako sa ingon niana mipadala og mensahe ngadto sa gobernador sa among yuta, sa pagpahibalo kaniya mahitungod sa mga kalihokan sa among katawhan. Ug nahitabo nga naghulat kami nga makadawat sa mga pagkaon ug ubang panginahanglanon ug kasundalohan gikan sa yuta sa Zarahemla.\n\n5 Apan tan-awa, gamay ra kini og nahatag nga kaayohan kanamo; kay ang mga Lamanita nakadawat usab og daghan nga kasundalohan adlaw-adlaw, ug daghan usab nga pagkaon ug ubang panginahanglanon; ug ingon niana ang among kahimtang niini nga panahon.\n\n6 Ug ang mga Lamanita kalit nga moatake kanamo matag karon ug unya, naghunahuna og taktika sa pagpatay kanamo; bisan pa niana dili kami makahimo sa pagpakig-away kanila, tungod sa ilang mga dangpanan ug sa ilang mga kuta.\n\n7 Ug nahitabo nga naghulat kami sa ingon niining malisod nga kahimtang sulod sa daghang bulan, gani hangtod nga hapit na kami mangamatay tungod sa panginahanglan og pagkaon.\n\n8 Apan nahitabo nga nakadawat kami og pagkaon, nga gibantayan sa duha ka libo nga kasundalohan ngari kanamo alang sa among hinabang; ug mao ra kini ang tanan nga hinabang nga among nadawat, sa pagpanalipod sa among kaugalingon ug sa among nasod nga dili mahulog ngadto sa mga kamot sa among mga kaaway, oo, aron sa pagpakig-away sa usa ka kaaway nga hilabihan ka daghan.\n\n9 Ug karon ang hinungdan niining among mga kalisdanan, o ang hinungdan nganong wala sila mopadala og dugang nga kasundalohan ngari kanamo, wala kami masayod; busa naguol kami ug usab napuno sa kahadlok, basin pa unya sa bisan unsa nga paagi ang mga paghukom sa Dios modangat sa among yuta, ngadto sa among pagkapukan ug hingpit nga kalaglagan.\n\n10 Busa gibu-bo namo ang among mga kalag pinaagi sa pag-ampo ngadto sa Dios, nga lig-onon niya kami ug luwason kami gikan sa mga kamot sa among mga kaaway, oo, ug mohatag usab kanamo ug kusog aron among mabatonan ang among mga siyudad, ug ang among mga yuta, ug ang among mga kabtangan, alang sa pagsuporta sa among katawhan.\n\n11 Oo, ug nahitabo nga ang Ginoo nga among Dios mihatag kanamo og kasegurohan nga siya moluwas kanamo; oo, hangtod nga siya misulti og kalinaw sa among mga kalag, ug mihatag ngari kanamo og hugot kaayong pagtuo, ug mihimo kanamo nga kami molaom sa among kaluwasan diha kaniya.\n\n12 Ug nakabaton kami og kaisog uban sa among gamay nga kasundalohan nga among nadawat, ug hugot ang among tinguha sa pagbuntog sa among mga kaaway, ug sa pagpanalipod sa among mga yuta, ug sa among mga kabtangan, ug sa among mga asawa, ug sa among mga anak, ug sa kawsa sa among kalingkawasan.\n\n13 Ug sa ingon niana misulong kami uban sa tanan namong kusog batok sa mga Lamanita, nga didto sa siyudad sa Manti; ug mitukod kami sa among mga tolda sa may daplin sa kamingawan, nga duol sa siyudad.\n\n14 Ug nahitabo nga sa pagkaugma, sa dihang nakita sa mga Lamanita nga kami anaa na sa mga utlanan sa kamingawan nga duol sa siyudad, nga sila mipadala sa ilang mga espiya libot kanamo aron makita nila ang gidaghanon ug ang kalig-on sa among kasundalohan.\n\n15 Ug nahitabo nga sa dihang nakita nila nga dili kami lig-on, sumala sa among gidaghanon, ug nahadlok nga putlon namo ang ilang hinabang gawas kon mogawas gayod sila aron sa pagpakiggubat batok kanamo ug mopatay kanamo, ug nagtuo usab nga sayon ra nila ang pagpatay kanamo tungod sa ilang hilabihan nga gidaghanon, busa nagsugod sila sa paghimo og mga pagpangandam aron sa pagpakig-away batok kanamo.\n\n16 Ug sa dihang nakita namo nga nangandam na sila sa pagpakig-away batok kanamo, tan-awa, mimando ako nga si Gid, uban sa gamay nga pundok sa mga tawo, motago sa iyang kaugalingon didto sa kamingawan, ug usab nga si Teomner ug usa ka gamay nga pundok sa mga tawo motago usab sa ilang kaugalingon didto sa kamingawan.\n\n17 Karon si Gid ug ang iyang mga tawo diha sa tuo ug ang uban diha sa wala; ug sa dihang nakatago na sila, tan-awa, ako nagpabilin, kauban sa nahabilin nakong kasundalohan, sa sama nga dapit diin kami unang mitukod sa among mga tolda batok sa panahon nga ang mga Lamanita mosulong kanamo aron sa pagpakiggubat.\n\n18 Ug nahitabo nga ang mga Lamanita migawas uban sa ilang daghan kaayo nga kasundalohan batok kanamo. Ug sa dihang nangabot sila ug sa hapit na mosulong kanamo gamit ang espada, mimando ko nga ang akong mga tawo, kadtong mga miuban kanako, mosibog ngadto sa kamingawan.\n\n19 Ug nahitabo nga ang mga Lamanita misunod kanamo sa hilabihang kakusog, kay tinguha gayod nila nga maapsan kami aron mapatay nila kami; busa misunod sila kanamo ngadto sa kamingawan; ug milabay kami sa taliwala ni Gid ug ni Teomner, nga niana wala sila makita sa mga Lamanita.\n\n20 Ug nahitabo nga sa dihang ang mga Lamanita nakalabay na, o ang kasundalohan nakalabay na, si Gid ug si Teomner migawas gikan sa ilang gitagoang mga dapit, ug mipugong sa mga espiya sa mga Lamanita nga dili na sila makabalik sa siyudad.\n\n21 Ug nahitabo nga sa dihang napugngan nila sila, nanagan sila paingon sa siyudad ug misulong sa mga tigbantay nga gibilin sa pagbantay sa siyudad, nga niana gipamatay nila sila ug gipanag-iya ang siyudad.\n\n22 Karon nahitabo kini tungod kay ang mga Lamanita mitugot sa ilang tibuok nga kasundalohan, gawas sa pipila lamang ka tigbantay, nga madala ngadto sa kamingawan.\n\n23 Ug nahitabo nga si Gid ug si Teomner sa ingon niini nga pamaagi nakapanag-iya sa ilang mga kuta. Ug nahitabo nga mibiyahe kami, human makahimo og taas nga panaw sa kamingawan padulong sa yuta sa Zarahemla.\n\n24 Ug sa dihang nakita sa mga Lamanita nga nagmartsa sila paingon sa yuta sa Zarahemla, nangahadlok sila sa hilabihan, basin pa unya og adunay planong giandam nga maghatod kanila sa kalaglagan; busa nagsugod na usab sila sa pagsibog ngadto sa kamingawan, oo, gani balik sa mao gihapong agianan nga ilang gigikanan.\n\n25 Ug tan-awa, gabii na ug gipabarog nila ang ilang mga tolda, kay ang labaw nga mga kapitan sa mga Lamanita nagtuo nga gipangkapoy ang mga Nephita tungod sa ilang pagmartsa; ug nagtuo nga naabog nila ang tibuok nilang kasundalohan busa wala na sila maghunahuna mahitungod sa siyudad sa Manti.\n\n26 Karon nahitabo nga sa dihang gabii na, mimando ako nga ang akong mga tawo dili mangatulog, apan momartsa sila sa unahan sa laing agianan paingon sa yuta sa Manti.\n\n27 Ug tungod niini nga among pagmartsa sa panahon sa gabii, tan-awa, sa pagkaugma naunhan na namo ang mga Lamanita, nga niana kami nag-una sa pag-abot kay kanila sa siyudad sa Manti.\n\n28 Ug sa ingon niana nahitabo, nga pinaagi niini nga taktika napanag-iya namo ang siyudad sa Manti nga walay dugo nga miagas.\n\n29 Ug nahitabo nga sa dihang ang kasundalohan sa mga Lamanita miabot duol sa siyudad, ug nakakita nga andam na kami sa pagpakig-away kanila, nahibulong sila sa hilabihan ug giabot og dakong kahadlok, nga niana nanglayas sila ngadto sa kamingawan.\n\n30 Oo, ug nahitabo nga ang kasundalohan sa mga Lamanita nanglayas gikan niining tanan nga dapit sa yuta. Apan tan-awa, gidala nila ang daghang mga babaye ug mga bata gikan sa yuta.\n\n31 Ug kadtong mga siyudad nga nakuha sa mga Lamanita, kining tanan, niini nga panahon ania ubos sa among kamandoan; ug ang among mga amahan ug ang among mga babaye ug ang among mga anak namauli sa ilang mga panimalay, gawas sa tanan nga nakuha nga mga binilanggo ug gidala sa mga Lamanita.\n\n32 Apan tan-awa, gamay ra ang among kasundalohan nga makapanalipod sa daghan kaayong siyudad ug sa dagko kaayong mga teritoryo nga yuta.\n\n33 Apan tan-awa, misalig kami sa among Dios nga mihatag kanamo og kadaogan niadtong mga yuta, nga niana napanag-iya namo kadtong mga siyudad ug kadtong mga yuta, nga among kaugalingon.\n\n34 Karon wala kami masayod sa hinungdan nganong ang gobyerno wala mohatag kanamo og dugang nga kasundalohan; ni kadtong mga tawo nga nangabot ngari kanamo nasayod nganong wala kami makadawat og dugang nga kasundalohan.\n\n35 Tan-awa, wala kami masayod apan nagtuo kami nga kamo wala molampos, ug nadani ninyo ang kasundalohan niana nga dapit sa yuta; kon mao, kami walay tinguha nga magbagulbol.\n\n36 Ug kon dili man kini mao, tan-awa, nahadlok kami nga adunay pipila ka panagbangi sa gobyerno, mao nga wala na sila magpadala og dugang nga mga tawo aron motabang kanamo; kay nasayod kami nga mas daghan sila kaysa ilang gipadala.\n\n37 Apan, tan-awa, kini dili maoy mahinungdanon—misalig kami nga ang Dios moluwas kanamo, bisan pa sa kahuyang sa among kasundalohan, oo, ug moluwas kanamo gikan sa mga kamot sa among mga kaaway.\n\n38 Tan-awa, kini ang ikakawhaan ug siyam nga tuig, sa kaulahian nga bahin, ug nanag-iya kami sa among mga yuta; ug ang mga Lamanita nanglayas na ngadto sa yuta sa Nephi.\n\n39 Ug kadtong mga anak nga lalaki sa katawhan ni Ammon, nga akong gidayeg pag-ayo, ania uban kanako sa siyudad sa Manti; ug ang Ginoo misuporta kanila, oo, ug mipanalipod kanila gikan sa pagkapukan pinaagi sa espada, nga gani walay bisan usa ka kalag ang napatay.\n\n40 Apan tan-awa, nakadawat sila og daghan nga samad; bisan pa niana nagmakanunayon sila sa kalingkawasan diin ang Dios mihimo kanila nga gawasnon; ug higpit ang ilang paghinumdom sa Ginoo nga ilang Dios adlaw-adlaw; oo, naninguha sila sa pagtuman sa iyang mga balaod, ug sa iyang mga paghukom, ug sa iyang mga sugo sa kanunay; ug lig-on ang ilang pagtuo sa mga panagna mahitungod niana nga moabot.\n\n41 Ug karon, hinigugma ko nga igsoong Moroni, hinaot nga ang Ginoo nga atong Dios, kinsa mitubos kanato ug mihimo kanato nga gawasnon, kanunay nga mobantay kanimo sa iyang atubangan; oo, ug hinaot nga siya motabang niini nga katawhan, gani aron molampos ka sa pagpanag-iya sa tanan niadtong gipangkuha sa mga Lamanita gikan kanato, nga alang sa atong kabuhian. Ug karon, tan-awa, ako motapos sa akong sulat. Ako si Helaman, ang anak nga lalaki ni Alma.\n\n", "alma 59": "[center][font_size=26]Kapitulo 59[/font_size][/center]\n\n[i]Si Moroni mihangyo ni Pahoran nga palig-onon ang kasundalohan ni Helaman—Ang mga Lamanita miilog sa siyudad sa Nephihah—Si Moroni nasuko sa gobyerno. Mga 62 B.C.[/i]\n\n1 Karon nahitabo sa ikakatloan nga tuig sa paghari sa mga maghuhukom sa katawhan ni Nephi, human si Moroni makadawat ug makabasa sa sulat ni Helaman, nagmaya siya sa hilabihan tungod sa kaayohan, oo, sa dakong kalamposan nga naangkon ni Helaman, sa pagpanag-iya niadtong mga yuta nga nawala kanila.\n\n2 Oo, ug gipahibalo niya kini ngadto sa iyang tanan nga katawhan, sa tibuok yuta nga naglibot sa dapit diin siya didto, aron sila usab magmaya.\n\n3 Ug nahitabo nga dihadiha mipadala siya og usa ka sulat kang Pahoran, nagtinguha kaniya nga padalhan siya og mga tawo aron sa paglig-on ni Helaman, o sa kasundalohan ni Helaman, nga sa niana sayon niyang maatiman ang bahin sa yuta nga iyang nabawi pinaagi sa labihan ka milagrosong kalamposan.\n\n4 Ug nahitabo nga sa dihang si Moroni mipadala niini nga sulat ngadto sa yuta sa Zarahemla, misugod na usab siya sa paghan-ay og plano aron maangkon niya ang nahibilin nga mga teritoryo ug mga siyudad nga giilog sa mga Lamanita gikan kanila.\n\n5 Ug nahitabo nga samtang si Moroni sa ingon niana nangandam sa pagsulong batok sa mga Lamanita aron makiggubat, tan-awa, ang katawhan ni Nephihah, nga nagpundok gikan sa siyudad sa Moroni ug sa siyudad sa Lehi ug sa siyudad sa Morianton, gisulong sa mga Lamanita.\n\n6 Oo, gani kadtong napugos sa paglayas gikan sa yuta sa Manti, ug gikan sa palibot nga yuta, miabot ug nakig-uban sa mga Lamanita niini nga bahin sa yuta.\n\n7 Ug sa ingon sa ka hilabihan sa gidaghanon, oo, ug nakadawat og dugang nga kasundalohan adlaw-adlaw, pinaagi sa kamandoan ni Ammoron misulong sila batok sa katawhan ni Nephihah, ug misugod sila sa pagpatay kanila sa hilabihan ka grabe nga pagpamatay.\n\n8 Ug ang ilang kasundalohan hilabihan ka daghan nga ang nahibilin nga katawhan ni Nephihah napugos sa paglayas gikan kanila; ug nangabot sila ug miipon sa kasundalohan ni Moroni.\n\n9 Ug karon kay nagtuo si Moroni nga kinahanglan adunay mga tawo nga ipadala ngadto sa siyudad sa Nephihah, aron sa pagtabang sa katawhan sa pagpanalipod niana nga siyudad, ug nasayod nga mas sayon ang pagpanalipod sa siyudad gikan sa pagkahulog ngadto sa mga kamot sa mga Lamanita kay sa pagbawi niini gikan kanila, nagtuo siya nga sayon ra nilang mapanalipdan kana nga siyudad.\n\n10 Busa gipabilin niya ang iyang tanan nga kasundalohan aron manalipod niadtong mga dapit nga iya nang nabawi.\n\n11 Ug karon, sa dihang si Moroni nakakita nga napildi ang siyudad sa Nephihah nagmasulub-on siya sa hilabihan, ug misugod sa pagduhaduha, tungod sa pagkadaotan sa katawhan, kon duna pa ba kaha silay katakos aron dili sila mahulog sa mga kamot sa ilang kaigsuonan.\n\n12 Karon mao kini ang nahitabo sa iyang tanan nga labaw nga kapitan. Nagduhaduha sila ug nahibulong usab tungod sa pagkadaotan sa katawhan, ug kini tungod sa kalamposan sa mga Lamanita batok kanila.\n\n13 Ug nahitabo nga nasuko si Moroni sa gobyerno, tungod sa ilang kawalay pagtagad kabahin sa kagawasan sa ilang nasod.\n\n", "alma 60": "[center][font_size=26]Kapitulo 60[/font_size][/center]\n\n[i]Si Moroni mireklamo ngadto ni Pahoran sa gobyerno nga wala magpakabanâ sa kasundalohan—Ang Ginoo mitugot nga ang mga matarong mamatay—Ang mga Nephita kinahanglan mogamit sa ilang tanang gahom ug pamaagi sa pagluwas sa ilang mga kaugalingon gikan sa ilang mga kaaway—Si Moroni mihulga nga makig-away batok sa gobyerno gawas kon ang hinabang ihatag ngadto sa iyang kasundalohan. Mga 62 B.C.[/i]\n\n1 Ug nahitabo nga gisulatan na usab niya ang gobernador sa yuta nga si Pahoran, ug mao kini ang mga pulong nga iyang gisulat, nag-ingon: Tan-awa, ipaabot nako kining akong sulat ngadto ni Pahoran, sa siyudad sa Zarahemla, kinsa mao ang labaw nga maghuhukom ug gobernador sa tibuok yuta, ug usab ngadto sa tanan kinsa napili pinaagi niini nga katawhan sa pagdumala ug pagpahigayon sa mga kalihokan niini nga gubat.\n\n2 Kay tan-awa, ako adunay pipila nga isulti kanila sa paagi nga dala ang panghimaraot; kay tan-awa, kamo mismo nasayod nga kamo napili aron mopundok og mga tawo, ug mosangkap kanila og mga espada, ug mga sundang ug sa tanang matang sa hinagiban sa gubat sa matag matang, ug ipadala aron makiggubat batok sa mga Lamanita, sa bisan asa nga bahin nga mosulod sila sa atong yuta.\n\n3 Ug karon tan-awa, sultihan ko ikaw nga ako mismo, ug usab ang akong mga tawo, ug usab si Helaman ug ang iyang mga tawo, nag-antos sa hilabihang mga pag-antos; oo, gani sa kagutom, kauhaw, ug kakapoy, ug sa tanang matang sa bisan unsa nga kasakit.\n\n4 Apan tan-awa, unta kon kining tanan mao ra ang among giantos, dili unta kami magbagulbol ni moreklamo.\n\n5 Apan tan-awa, daghan kaayo ang gipamatay sa among katawhan; oo, liboan ang napukan pinaagi sa espada, samtang kini wala unta mahitabo kon gidugangan pa nimo kami og mga sundalo ug tabang alang kanila. Oo, labihan ang gihimo ninyong walay pagpakabanâ kanamo.\n\n6 Ug karon tan-awa, gusto namong masayran ang hinungdan niining labihan nga kawalay pagpakabanâ; oo, nagtinguha kami nga masayod sa hinungdan sa inyong pagkadili mahunahunaon.\n\n7 Mahimo ba ninyo nga maglingkod sa inyong mga trono nga walay paghunahuna sa uban, samtang ang inyong mga kaaway nagpakaylap sa buhat sa kamatayon libot kaninyo? Oo, samtang gipamatay nila ang liboan sa inyong kaigsuonan—\n\n8 Oo, gani sila nga misalig kaninyo alang sa panalipod, oo, mibutang kaninyo sa usa ka kahimtang nga kamo unta makatabang kanila, oo, nga kamo makapadala og kasundalohan ngadto kanila, nga makapalig-on kanila, ug makaluwas og mga liboan kanila gikan sa pagkapukan tungod sa espada.\n\n9 Apan tan-awa, dili pa kini mao ang tanan—inyong gihikawan sila sa inyong mga pagkaon ug ubang panginahanglanon, hinungdan nga daghan ang nakig-away ug nangamatay gumikan sa dako nilang mga tinguha alang sa kaayohan niini nga katawhan; oo, ug gibuhat nila kini sa dihang hapit na sila mangamatay sa kagutom, tungod sa inyong hilabihan nga kawalay pagpakabanâ kanila.\n\n10 Ug karon, hinigugma kong kaigsuonan—oo, kay angay kamong higugmaon; oo, ug angay unta nga nagmata kamo sa inyong kaugalingon nga magkugi alang sa kaayohan ug kagawasan niini nga katawhan; apan tan-awa, wala kamo magpakabanâ kanila hangtod nga ang dugo sa liboan ipatong sa inyong mga ulo isip panimalos; oo, kay nahibaloan sa Dios ang tanan nilang pangamuyo, ug ang tanan nilang pag-antos —\n\n11 Tan-awa, nagtuo ba kamo nga kamo maglingkod ra sa inyong mga trono, ug tungod sa hilabihan nga kaayo sa Dios kamo walay pagabuhaton ug siya moluwas kaninyo? Tan-awa, kon mao kini ang inyong gituohan kawang ang inyong gituohan.\n\n12 Nagtuo ba kamo nga, tungod kay daghan kaayo sa inyong kaigsuonan ang namatay, nga kini tungod sa ilang pagkadaotan? Sultihan ko kamo, kon ingon niini ang inyong gituohan, kamo nagtuo sa kawang; kay sultihan ko kamo, adunay daghan nga napukan sa espada; ug tan-awa mosangpot kini sa inyong pagkahimaraot;\n\n13 Kay gitugot sa Ginoo nga ang matarong mapatay aron ang iyang hustisya ug paghukom modangat sa mga daotan; busa dili kamo angay nga magtuo nga ang mga matarong nawala tungod kay gipatay sila; apan tan-awa, sila mosulod sa kapahulayan sa Ginoo nga ilang Dios.\n\n14 Ug karon tan-awa, sultihan ko kamo, nahadlok ako sa hilabihan nga ang mga paghukom sa Dios modangat niini nga katawhan, tungod sa ilang hilabihan nga katapolan, oo, bisan ang pagkatapolan sa atong gobyerno, ug sa ilang hilabihan nga kawalay pagpakabanâ sa ilang kaigsuonan, oo, niadtong mga gipamatay.\n\n15 Kay kon dili pa tungod sa kadaotan nga unang nagsugod sa atong pangulo, nasanta na unta nato ang atong mga kaaway nga dili na sila makaangkon og gahom batok kanato.\n\n16 Oo, kon dili pa tungod sa gubat nga miulbo taliwala kanato; oo, kon dili pa tungod niining mga tawo nga makihari, nga maoy hinungdan sa pagbanaw sa dugo taliwala kanato; oo, sa panahon nga kita nag-unay sa panagbingkil, kon nagkahiusa pa unta kita sa atong kusog sumala sa atong gibuhat karon; oo, kon dili pa tungod sa tinguha sa gahom ug katungod niadtong mga tawo nga makihari ngari kanato; kon nagmatinud-anon pa unta sila sa katuyoan sa atong kagawasan, ug nakighiusa kanato, ug misulong batok sa atong mga kaaway, kay sa mogamit sa ilang mga espada batok kanato, nga mao ang hinungdan sa pagbanaw sa dugo taliwala kanato; oo, kon kita misulong batok kanila pinaagi sa kusog sa Ginoo, kita unta makapatibulaag sa atong mga kaaway, kay kini unta mahimo, sumala sa katumanan sa iyang pulong.\n\n17 Apan tan-awa, karon ang mga Lamanita mosulong kanato, manag-iya sa atong mga yuta, ug gipamatay nila ang atong katawhan pinaagi sa espada, oo, ang atong kababayen-an ug ang atong mga anak, ug usab midagit kanila nga bihag, gipaantos sa tanang matang sa kasakit, ug tungod kini sa hilabihang kadaotan niadtong nagtinguha og gahom ug katungod, oo, gani niadtong mga tawo nga makihari.\n\n18 Apan nganong daghan man ang akong isulti niining mga butanga? Kay wala kami masayod apan nga kamo nagtinguha og awtoridad sa inyong kaugalingon. Wala kami masayod apan nga kamo mga maluibon usab sa inyong nasod.\n\n19 O mao bang wala kamo magpakabanâ kanamo tungod kay kamo anaa sa kinapusoran sa atong nasod ug gialirongan kamo sa seguridad, nga wala na kamo mopadala og pagkaon kanamo, ug mga tawo usab aron molig-on sa among kasundalohan?\n\n20 Nakalimot ba kamo sa mga sugo sa Ginoo nga inyong Dios? Oo, nakalimot ba kamo sa pagkabihag sa atong mga amahan? Nakalimot ba kamo sa daghang higayon nga naluwas kita gikan sa mga kamot sa atong mga kaaway?\n\n21 O nagtuo ba kamo nga ang Ginoo moluwas gihapon kanato, samtang maglingkod kita sa atong mga trono ug dili pahimuslan ang pamaagi nga gihatag sa Ginoo kanato?\n\n22 Oo, maglingkod ba kamo sa pagkatapol samtang kamo giliyokan sa samang ka liboan, oo, ug napulo ka liboan, nga naglingkod usab sa katapol, samtang adunay liboan sa palibot sa mga utlanan sa yuta kinsa nangapukan tungod sa espada, oo, samaran ug nawad-an og dugo?\n\n23 Nagtuo ba kamo nga mohunahuna ang Dios kaninyo nga walay sala samtang nanaglingkod kamong walay gihimo ug nagsud-ong niining mga butanga? Tan-awa sultihan ko kamo, Dili. Karon gusto ko nga hinumdoman ninyo nga ang Dios miingon nga ang sulod sa sudlanan maoy limpyohan og una, ug dayon ang gawas sa sudlanan limpyohan usab.\n\n24 Ug karon, gawas kon maghinulsol kamo nianang inyong gibuhat, ug mosugod sa pagbarog ug molihok, ug mopadala og mga pagkaon ug mga tawo ngari kanamo, ug usab ngadto ni Helaman, aron masuportahan niya kadtong mga dapit sa atong nasod nga iya usab nga nabawi, ug nga mabawi usab nato ang nahibilin sa atong mga kayutaan niini nga mga dapit, tan-awa angay nga dili na kita makig-away sa mga Lamanita hangtod nga malimpyohan nato pag-una ang sulod sa atong sudlanan, oo, bisan ang kinatas-ang pangulo sa atong gobyerno.\n\n25 Ug gawas kon tumanon ninyo ang unsay akong giingon sa sulat, ug mogawas ug mopakita ngari kanako ang usa ka tinuod nga diwa sa kagawasan, ug maningkamot sa pagpalig-on ug pagpanalipod sa among kasundalohan, ug mohatag kanila og pagkaon nga ihinabang kanila, tan-awa ibilin nako ang usa ka bahin sa akong mga tawong gawasnon sa pagpanalipod niini nga dapit sa atong yuta, ug ibilin nako ang kusog ug ang mga panalangin sa Dios ngadto kanila, nga walay laing gahom ang makabuntog kanila—\n\n26 Ug kini tungod sa ilang hilabihan nga pagtuo, ug sa ilang pag-agwanta sa ilang mga kalisdanan—\n\n27 Ug anhaon ko kamo, ug kon adunay bisan kinsa kaninyo nga nagtinguha og kagawasan, oo, kon dunay nagpabilin nga bisan kidlap lang sa kagawasan, tan-awa akong idasig ang rebelyon diha kaninyo, gani hangtod kadtong nagtinguha sa pagpahimulos og gahom ug awtoridad mamatay.\n\n28 Oo, tan-awa wala ako mahadlok sa inyong gahom ni sa inyong awtoridad, apan ang akong Dios mao ang akong gikahadlokan; ug kini sumala sa iyang mga sugo nga ako mogamit sa akong espada aron ipanalipod sa kawsa sa akong nasod, ug tungod kini sa inyong pagkadaotan nga nag-antos kami og dakong kapildihan.\n\n29 Tan-awa panahon na, oo, ang panahon ania na, nga gawas kon maningkamot kamo sa pagpanalipod sa inyong nasod ug sa inyong gagmayng mga bata, ang espada sa hustisya nagbitay ibabaw kaninyo; oo, ug mahulog kiini diha kaninyo ug duawon kamo sa inyong hingpit nga kalaglagan.\n\n30 Tan-awa, maghulat ako og tabang gikan kaninyo; ug, gawas kon kamo mangalagad sa among kahupayan, tan-awa, anhaon ko kamo, bisan diha sa yuta sa Zarahemla, ug pangtigbason kamo sa espada, nga niana kamo wala nay gahom sa pagpugong sa kauswagan niini nga katawhan sa kawsa sa atong kagawasan.\n\n31 Kay tan-awa, ang Ginoo dili motugot nga mabuhi kamo ug mag-anam kalig-on sa inyong pagkadaotan aron laglagon ang iyang matarong nga katawhan.\n\n32 Tan-awa, nagtuo ba kamo nga luwason kamo sa Ginoo ug mohukom batok sa mga Lamanita, nga ang tradisyon man sa ilang mga amahan ang hinungdan sa ilang pagdumot, oo, ug kini misamot pa tungod niadtong mibiya gikan kanato, samtang ang inyong pagkadaotan nahimo tungod sa inyong gugma sa himaya ug sa kawang nga mga butang sa kalibotan?\n\n33 Nasayod kamo nga inyong nalapas ang mga balaod sa Dios, ug nasayod kamo nga giyatakan ninyo kini sa inyong mga tiil. Tan-awa, ang Ginoo miingon kanako: Kon kadtong inyong mga gipili nga inyong mga gobernador dili maghinulsol sa ilang mga sala ug mga pagkadaotan, sulonga ninyo sila aron makig-away kanila.\n\n34 Ug karon tan-awa, ako, si Moroni, napugos, sumala sa pakigsaad nga akong gihimo nga tumanon ang mga sugo sa akong Dios; busa manghinaot ako nga sundon ninyo ang pulong sa Dios, ug ipadala sa labing dali ngari kanako ang inyong mga probisyon ug ang inyong mga tawo, ug ngadto usab ni Helaman.\n\n35 Ug tan-awa, kon dili ninyo kini buhaton anhaon ko kamo sa labing dali; kay tan-awa, ang Dios dili motugot nga kami mangamatay sa kagutom; busa ihatag niya ngari kanamo sa inyong mga pagkaon, bisan kon kini pinaagi sa espada. Karon seguroa nga inyong matuman ang pulong sa Dios.\n\n36 Tan-awa, ako si Moroni, ang inyong labaw nga kapitan. Wala ako magtinguha og gahom, apan sa paglaglag niini. Wala ako magtinguha og dungog sa kalibotan, apan sa himaya sa akong Dios, ug sa kagawasan ug kaayohan sa akong nasod. Ug sa ingon niini ako motapos sa akong sulat.\n\n", "alma 61": "[center][font_size=26]Kapitulo 61[/font_size][/center]\n\n[i]Si Pahoran misulti kang Moroni bahin sa pag-alsa ug rebelyon batok sa gobyerno—Ang mga tawo nga makihari miilog sa Zarahemla ug nakig-abin sa mga Lamanita—Si Pahoran nangayo og tabang sa kasundalohan batok sa mga rebelde. Mga 62 B.C.[/i]\n\n1 Tan-awa, karon nahitabo nga diha dayon human mapadala ni Moroni ang iyang sulat ngadto sa labaw nga gobernador, nakadawat siya og sulat gikan kang Pahoran, ang labaw nga gobernador. Ug kini ang mga pulong nga iyang nadawat:\n\n2 Ako, si Pahoran, nga mao ang labaw nga gobernador niini nga yuta, mopadala niining mga pulong ngadto ni Moroni, ang labaw nga kapitan sa kasundalohan. Tan-awa, sultihan ko ikaw, Moroni, nga wala ako magmaya sa inyong hilabihan nga mga kasakit, oo, kini nakapaguol sa akong kalag.\n\n3 Apan tan-awa, adunay nagmaya sa inyong mga kasakit, oo, nga niana mialsa sila sa pagrebelde batok kanako, ug usab sa akong katawhan nga gawasnon, oo, ug kadtong mga mialsa hilabihan ka daghan.\n\n4 Ug kadtong mga nagtinguha sa pag-ilog sa hukmanan gikan kanako mao ang hinungdan niining hilabihan nga pagkadaotan; kay migamit sila og labihang pang-ulog-ulog, ug gilingla nila ang mga kasingkasing sa daghang katawhan, nga nahimong hinungdan sa mahapdos namong kasakitan; gipugngan nila ang among mga pagkaon ug ubang panginahanglanon, ug mihulga sa atong mga tawong gawasnon mao nga wala sila makaanha kaninyo.\n\n5 Ug tan-awa, sila miabog kanako gikan kanila, ug milayas ako ngadto sa yuta sa Gideon, uban sa mga tawo kutob sa akong madala.\n\n6 Ug tan-awa, mipadala ako og usa ka pahibalo sa tibuok nga bahin niini nga yuta; ug tan-awa, nagpanon sila ngari kanamo matag adlaw, aron makaangkon og kagamitan sa gubat, sa pagpanalipod sa ilang nasod ug sa ilang kagawasan, ug sa pagpanimalos sa kasaypanan nga nahimo ngari kanamo.\n\n7 Ug midangop sila kanamo, nga niana kadtong mga mialsa sa pagsukol batok kanamo gipangsuklan, oo, nga sa ingon nangahadlok sila kanamo ug wala mangahas sa pagsulong batok kanamo.\n\n8 Ilang napanag-iya ang yuta, o ang siyudad sa Zarahemla; mipili sila og ilang hari, ug misulat siya ngadto sa hari sa mga Lamanita, nga makig-abin siya kaniya; diin nga pakig-abin iyang giuyonan nga panalipdan niya ang siyudad sa Zarahemla, diin nga pagpanalipod gituohan niya nga makapahimo sa mga Lamanita aron mailog ang nahibilin nga yuta, ug siya ang ibutang nga hari niini nga katawhan kon mapildi na sila sa mga Lamanita.\n\n9 Ug karon, sa imong sulat imo akong gihukman, apan dili kini mahinungdanon; wala ako masuko, apan nagmaya sa pagkatalagsaon sa imong kasingkasing. Ako, si Pahoran, wala magtinguha og gahom, gawas lamang sa pagpabilin sa akong hukmanan aron mapatunhay nako ang mga katungod ug ang kalingkawasan sa akong katawhan. Ang akong kalag hugot nga mibarog niana nga kalingkawasan nga gigamit sa Dios aron mahimo kitang gawasnon.\n\n10 Ug karon, tan-awa, suklan nato ang pagkadaotan bisan sa pagbanaw sa dugo. Dili kita mopaagas sa dugo sa mga Lamanita kon magpabilin sila sa ilang kaugalingon nga yuta.\n\n11 Dili kita mopaagas sa dugo sa atong kaigsuonan kon dili sila moalsa sa pagsukol ug mogamit sa espada batok kanato.\n\n12 Itugyan nato ang atong mga kaugalingon ngadto sa yugo sa pagkaulipon kon kini gikinahanglan sa hustisya sa Dios, o kon siya momando kanato sa pagbuhat niini.\n\n13 Apan tan-awa wala siya momando kanato nga ipaulipon nato ang atong kaugalingon ngadto sa atong mga kaaway, apan nga kita mobutang sa atong pagsalig kaniya, ug siya moluwas kanato.\n\n14 Busa, akong hinigugma nga igsuong Moroni, sumpoon nato ang daotan, ug ang bisan unsang daotan nga dili nato masumpo sa atong mga pulong, oo, sama sa mga rebelyon ug mga panagsumpaki, sumpoon nato kini gamit ang atong mga espada, aron magpabilin kanato ang atong kagawasan, aron magmaya kita sa dakong pribilehiyo sa atong simbahan, ug sa baroganan sa atong Manunubos ug sa atong Dios.\n\n15 Busa, pagdali sa pag-anhi kanako kauban sa pipila sa imong mga tawo, ug ibilin ang uban diha sa kamandoan ni Lehi ug ni Teancum; ihatag ngadto kanila ang gahom sa pagdumala sa gubat niana nga bahin sa yuta, sumala sa Espiritu sa Dios, nga mao usab ang espiritu sa kagawasan nga anaa kanila.\n\n16 Tan-awa nagpadala ako og probisyon ngadto kanila, aron dili sila mangamatay hangtod nga ikaw makaanhi kanako.\n\n17 Pagpundok og bisan pila ka sundalo kutob sa imong mahimo sa imo unyang pagmartsa paingon ngari, ug dalion nato ang pagsulong niadtong mga masupilon, pinaagi sa kusog sa atong Dios sumala sa pagtuo nga ania kanato.\n\n18 Ug sakopon nato ang siyudad sa Zarahemla, aron makakuha kita og dugang nga pagkaon nga ipadala ngadto ni Lehi ug Teancum; oo, kita mosulong batok kanila pinaagi sa kusog sa Ginoo, ug atong taposon kining hilabihan nga kadaotan.\n\n19 Ug karon, Moroni, nagmaya ako sa pagkadawat sa imong sulat, kay medyo naguol ako mahitungod sa unsay angay natong buhaton, kon makiangayon ba kanato ang pagsulong batok sa atong kaigsuonan.\n\n20 Apan nag-ingon ka, gawas kon sila maghinulsol ang Ginoo mimando kanimo nga ikaw makig-away batok kanila.\n\n21 Seguroa nga imong mapalig-on si Lehi ug Teancum diha sa Ginoo; sultihi sila nga dili mahadlok, kay ang Dios moluwas kanila, oo, ug niadtong tanan usab nga mobarog nga lig-on niana nga kalingkawasan nga gigamit sa Dios aron mahimo silang gawasnon. Ug karon ako motapos sa akong sulat ngadto sa akong hinigugma nga igsoong si Moroni.\n\n", "alma 62": "[center][font_size=26]Kapitulo 62[/font_size][/center]\n\n[i]Si Moroni mimartsa aron motabang ni Pahoran sa yuta sa Gideon—Ang mga tawo nga makihari nga nagdumili sa pagpanalipod sa ilang nasod gipahamtangan og kamatayon—Nabawi pag-usab ni Pahoran ug ni Moroni ang Nephihah—Daghang Lamanita miipon sa katawhan ni Ammon—Si Teancum mipatay kang Ammoron ug gipatay usab—Ang mga Lamanita gipang-abog gikan sa yuta, ug ang kalinaw napatunhay—Si Helaman mibalik sa pagpangalagad ug mipalambo sa Simbahan. Mga 62–57 B.C.[/i]\n\n1 Ug karon nahitabo nga sa dihang si Moroni nakadawat niini nga sulat nadasig ang iyang kasingkasing, ug napuno sa hilabihan ka dako nga kamaya tungod sa pagkamatinud-anon ni Pahoran, nga dili usab siya usa ka maluibon sa kagawasan ug sa kawsa sa iyang nasod.\n\n2 Apan nagsubo usab siya sa hilabihan tungod sa pagkadaotan niadtong kinsa mipapahawa ni Pahoran gikan sa hukmanan, oo, ug sa kataposan tungod niadtong mirebelde batok sa ilang nasod ug usab sa ilang Dios.\n\n3 Ug nahitabo nga si Moroni midala og gamay nga pundok sa mga tawo, sumala sa gitinguha ni Pahoran, ug mihatag kang Lehi ug Teancum og kamandoan sa nahibilin sa iyang kasundalohan, ug mimartsa paingon sa yuta sa Gideon.\n\n4 Ug gipataas niya ang bandila sa kalingkawasan sa bisan asa nga dapit nga iyang sudlan, ug midala ni bisan kinsa nga kasundalohan nga iyang makuha sa tanan niyang pagmartsa paingon sa yuta sa Gideon.\n\n5 Ug nahitabo nga liboan ang nagpanon ngadto sa iyang bandila, ug migamit sa ilang mga espada sa pagpanalipod sa ilang kagawasan, aron sila dili maulipon.\n\n6 Ug sa ingon niana, sa dihang napundok ni Moroni si bisan kinsa nga mga tawo nga iyang nakuha sa tanan niyang pagmartsa, miabot siya sa yuta sa Gideon; ug pinaagi sa pakighiusa sa iyang kasundalohan sa kasundalohan ni Pahoran nahimo silang hilabihan kalig-on, gani labaw kalig-on kaysa mga tawo ni Pachus, kinsa mao ang hari niadtong mga masupilon nga miabog sa mga tawo nga gawasnon gikan sa yuta sa Zarahemla ug nanag-iya sa yuta.\n\n7 Ug nahitabo nga si Moroni ug si Pahoran milugsong uban sa ilang kasundalohan ngadto sa yuta sa Zarahemla, ug misulong batok sa siyudad, ug nakigsangka sa mga tawo ni Pachus, mao nga nagkagubat sila.\n\n8 Ug tan-awa, si Pachus napatay ug ang iyang mga tawo gibilanggo, ug si Pahoran gipahiuli sa iyang hukmanan.\n\n9 Ug ang mga tawo ni Pachus nakadawat sa ilang husay, sumala sa balaod, ug kadtong mga tawo usab nga makihari kinsa nabihag ug gibalhog sa bilanggoan; ug gisilotan sila sumala sa balaod; oo, kadtong mga tawo ni Pachus ug kadtong mga tawo nga makihari, bisan kinsa kanila nga dili mogamit sa mga hinagiban sa pagpanalipod sa ilang nasod, apan makig-away batok niini, gipahamtangan sa kamatayon.\n\n10 Ug sa ingon niana kinahanglan nga sundon sa higpit kini nga balaod alang sa kaseguroan sa ilang nasod; oo, ug si bisan kinsa nga mapamatud-an nga naglimod sa ilang kagawasan silotan dayon sumala sa balaod.\n\n11 Ug sa ingon niana natapos ang ikakatloan nga tuig sa paghari sa mga maghuhukom sa katawhan ni Nephi; human nga napahiuli ni Moroni ug ni Pahoran ang kalinaw sa yuta sa Zarahemla, taliwala sa ilang kaugalingon nga katawhan, human nga nakapahamtang og kamatayon ngadto sa tanan kinsa dili matinud-anon sa kawsa sa kagawasan.\n\n12 Ug nahitabo sa pagsugod sa ikakatloan ug usa nga tuig sa paghari sa mga maghuhukom sa katawhan ni Nephi, si Moroni misugo dayon nga ang probisyon kinahanglan ipadala, ug usab ang kasundalohan nga unom ka libo ka tawo kinahanglan ipadala ngadto kang Helaman, aron motabang kaniya sa pagpanalipod niana nga bahin sa yuta.\n\n13 Ug siya usab misugo nga ang kasundalohan nga unom ka libo ka tawo, nga magdala og igo nga gidaghanon sa pagkaon ipadala ngadto sa kasundalohan ni Lehi ug ni Teancum. Ug nahitabo nga gibuhat kini aron sa paglig-on sa yuta batok sa mga Lamanita.\n\n14 Ug nahitabo nga si Moroni ug si Pahoran, nagbilin og daghang tawo didto sa yuta sa Zarahemla, mimartsa uban sa daghang tawo paingon sa yuta sa Nephihah, nagtinguha nga pildihon ang mga Lamanita niana nga siyudad.\n\n15 Ug nahitabo nga samtang nagmartsa sila paingon sa yuta, nakadakop sila og daghang tawo sa mga Lamanita, ug mipatay og daghan kanila, ug mikuha sa ilang mga probisyon ug sa ilang mga hinagiban sa gubat.\n\n16 Ug nahitabo human nga sila midakop kanila, sila mimando kanila nga mosulod sa usa ka pakigsaad nga sila dili na gayod mogamit sa ilang mga hinagiban sa gubat batok sa mga Nephita.\n\n17 Ug sa dihang nakasulod na sila niini nga pakigsaad ilang gipadala sila nga mopuyo kauban sa katawhan ni Ammon, ug sila nga wala mapatay may gidaghanon nga mga upat ka libo.\n\n18 Ug nahitabo nga sa dihang sila mipalakaw na kanila, mipadayon sila sa ilang pagmartsa paingon sa yuta sa Nephihah. Ug nahitabo nga sa dihang nakaabot na sila sa siyudad sa Nephihah, gipabarog nila ang ilang mga tolda sa kapatagan sa Nephihah, nga duol sa siyudad sa Nephihah.\n\n19 Karon si Moroni nagtinguha nga manggawas ang mga Lamanita sa pagpakiggubat batok kanila didto sa kapatagan; apan ang mga Lamanita, nga nasayod sa ilang hilabihan nga kaisog, ug nagtan-aw sa ilang hilabihan nga kadaghan, busa wala sila mangahas sa paggawas batok kanila; busa wala sila makiggubat nianang adlawa.\n\n20 Ug sa dihang miabot ang kagabhion, milakaw si Moroni sa mangitngit nga kagabhion, ug miadto sa ibabaw sa paril sa pagpaniid asa nga bahin sa siyudad nagkampo ang kasundalohan nga Lamanita.\n\n21 Ug nahitabo nga tua sila sa dapit sa silangan, sa may ganghaan; ug silang tanan nangatulog. Ug karon si Moroni mibalik ngadto sa iyang kasundalohan, ug mimando nga magdali sa pag-andam og lig-ong mga pisi ug mga hagdanan, aron ipatighulog gikan sa ibabaw sa paril ngadto sa sulod nga bahin sa paril.\n\n22 Ug nahitabo nga si Moroni mimando nga ang iyang mga tawo momartsa ug mosaka sa ibabaw sa paril, ug mopatighulog sa ilang kaugalingon ngadto niana nga dapit sa siyudad, oo, gani sa kasadpan, nga wala kampohi sa kasundalohan nga Lamanita.\n\n23 Ug nahitabo nga silang tanan mipatighulog didto sa siyudad sa pagkagabii, pinaagi sa lig-on nilang mga pisi ug sa ilang mga hagdanan; ug sa ingon niana nga pagkabuntag silang tanan diha na sa sulod sa mga paril sa siyudad.\n\n24 Ug karon, sa dihang nakamata na ang mga Lamanita ug nakita nga ang kasundalohan ni Moroni naa na sa sulod sa mga paril, nangahadlok kaayo sila, mao nga nanglayas sila agi sa dakong agianan.\n\n25 Ug karon sa dihang nakita ni Moroni nga nanglayas sila gikan kaniya, mimando siya nga moasdang ang iyang mga tawo batok kanila, ug daghan ang napatay, ug miliyok sa kadaghanan, ug mibilanggo kanila; ug ang nahibilin kanila nanglayas ngadto sa yuta sa Moroni, nga anaa sa mga utlanan sa may baybayon.\n\n26 Sa ingon niana naangkon ni Moroni ug ni Pahoran ang siyudad sa Nephihah nga walay nawala nga usa ka kalag; ug dihay daghan nga Lamanita ang napatay.\n\n27 Karon nahitabo nga daghan sa mga binilanggo nga Lamanita nagtinguha nga moipon sa katawhan ni Ammon ug mahimong gawasnon nga katawhan.\n\n28 Ug nahitabo nga kutob sa nagtinguha, ngadto kanila gihatag ang unsay ilang mga gitinguha.\n\n29 Busa, ang tanang binilanggo nga Lamanita miipon sa katawhan ni Ammon, ug misugod sa pagtrabaho sa hilabihan, mitikad sa yuta, mipatubo sa tanang matang sa lugas, ug sa gagmayng kahayopan ug sa dagkong kahayopan sa tanang matang; ug sa ingon niana ang mga Nephita nahupay gikan sa dako nga palas-anon; oo, mao nga nahupay sila gikan sa tanan nga binilanggo nga Lamanita.\n\n30 Karon nahitabo nga si Moroni, human niya maangkon ang siyudad sa Nephihah, nga nakadala og daghang binilanggo, nga nakapakunhod sa hilabihan sa kasundalohan sa mga Lamanita, ug nakabawi sa daghang Nephita nga nabilanggo, nakapalig-on sa hilabihan sa kasundalohan ni Moroni; busa si Moroni miadto gikan sa yuta sa Nephihah ngadto sa yuta sa Lehi.\n\n31 Ug nahitabo nga sa dihang ang mga Lamanita nakakita nga si Moroni misulong batok kanila, nahadlok na usab sila ug nanglayas gikan sa kasundalohan ni Moroni.\n\n32 Ug nahitabo nga si Moroni ug ang iyang kasundalohan migukod kanila gikan sa usa ka siyudad ngadto sa lain nga siyudad, hangtod nga ilang nasugatan si Lehi ug si Teancum; ug ang mga Lamanita milayas gikan ni Lehi ug ni Teancum, gani hangtod sa ubos sa mga utlanan sa may baybayon, hangtod nga miabot sila sa yuta sa Moroni.\n\n33 Ug ang kasundalohan sa mga Lamanita nagkapundok, mao nga nagkahiusa sila didto sa yuta sa Moroni. Karon si Ammoron, ang hari sa mga Lamanita, uban usab kanila.\n\n34 Ug nahitabo nga si Moroni ug si Lehi ug si Teancum nagkampo uban sa ilang kasundalohan libot sa mga utlanan sa yuta sa Moroni, mao nga ang mga Lamanita naliyokan dapit sa mga utlanan sa may kamingawan sa habagatan, ug sa mga utlanan sa may kamingawan dapit sa silangan.\n\n35 Ug sa ingon niana sila nagkampo nianang gabhiona. Kay tan-awa, ang mga Nephita ug ang mga Lamanita gipangkapoy usab tungod sa kalayo sa ilang pagmartsa; busa wala sila maghunahuna og bisan unsa nga taktika panahon sa kagabhion, gawas ni Teancum; kay nasuko siya sa hilabihan ni Ammoron, mao nga nagtuo siya nga si Ammoron, ug si Amalickiah nga iyang igsoon nga lalaki, maoy hinungdan niining dako ug taas nga gubat tali kanila ug sa mga Lamanita, nga mao ang hinungdan sa daghan nga gubat ug pagbanaw sa dugo, oo, ug daghan nga kagutom.\n\n36 Ug nahitabo nga si Teancum sa iyang kasuko miadto sa kampo sa mga Lamanita, ug mipatighulog sa iyang kaugalingon luwak sa mga paril sa siyudad. Ug milakaw siya nga nagdala og pisi gikan sa usa ka dapit ngadto sa usa ka dapit, hangtod nga nakit-an niya ang hari; ug gitirahan niya og bangkaw nga mitaop gayod duol sa iyang kasingkasing. Apan tan-awa, napukaw pa sa hari ang iyang mga sulugoon sa wala pa siya mamatay, mao nga gigukod nila si Teancum, ug mipatay kaniya.\n\n37 Karon nahitabo nga sa dihang si Lehi ug si Moroni nasayod nga si Teancum patay na naguol sila pag-ayo; kay tan-awa, usa siya ka tawo nga nakig-away nga maisogon alang sa iyang nasod, oo, usa ka tinuod nga higala sa kalingkawasan; ug nag-antos sa hilabihan ka daghan nga mapait nga kasakit. Apan tan-awa, siya patay na, ug gilubong na sa yuta.\n\n38 Karon nahitabo nga si Moroni mimartsa pagkaugma, ug misulong sa mga Lamanita, hangtod nga sila mipatay og daghan kaayo kanila; ug ila silang naabog gikan sa yuta; ug nanglayas sila, gani sila wala na gayod mamalik niana nga panahon batok sa mga Nephita.\n\n39 Ug sa ingon niana natapos ang ikakatloan ug usa nga tuig sa paghari sa mga maghuhukom sa katawhan ni Nephi; ug sa ingon niana nakahiagom sila og mga gubat, ug mga pagbanaw sa dugo, ug kagutom, ug kasakit, sulod sa daghang katuigan.\n\n40 Ug dihay mga pagpamatay, ug mga panagbingkil, ug mga panagsumpaki, ug tanan nga matang sa pagkadaotan sa katawhan ni Nephi; bisan pa niana alang sa mga matarong, oo, tungod sa mga pag-ampo sa mga matarong, sila naluwas.\n\n41 Apan tan-awa, tungod sa labihan ka taas nga gubat tali sa mga Nephita ug sa mga Lamanita daghan ang nagmagahi, tungod sa labihan ka taas sa gubat; ug daghan ang nahumok tungod sa ilang mga kasakit, nga sa ingon nagpaubos sila sa ilang mga kaugalingon atubangan sa Dios, gani sa hilabihan nga pagpaubos.\n\n42 Ug nahitabo nga human malig-on ni Moroni kadtong mga bahin sa yuta nga labing bantang sa mga Lamanita, hangtod nga igo na ang ilang kalig-on, mibalik siya sa siyudad sa Zarahemla; ug si Helaman usab mibalik sa dapit sa iyang kabilin; ug sa makausa pa miugmad og kalinaw taliwala sa katawhan ni Nephi.\n\n43 Ug gitugyan ni Moroni ang kamandoan sa iyang kasundalohan ngadto sa mga kamot sa iyang anak nga lalaki, kansang ngalan mao si Moronihah; ug mipahulay siya sa iyang kaugalingong balay aron mapahimuslan niya sa kalinaw ang nahibilin sa iyang mga adlaw.\n\n44 Ug si Pahoran mibalik sa iyang hukmanan; ug gidawat na usab ni Helaman ang pagsangyaw ngadto sa katawhan sa pulong sa Dios; kay tungod sa daghang gubat ug panagbingkil gikinahanglan nga ang usa ka lagda himoon na usab sa simbahan.\n\n45 Busa, si Helaman ug ang iyang kaigsuonan milakaw, ug mipadayag sa pulong sa Dios nga adunay dakong gahom ngadto sa pagkombinser sa daghang katawhan bahin sa ilang pagkadaotan, nga mao ang hinungdan nga sila naghinulsol sa ilang mga sala ug nabunyagan ngadto sa Ginoo nga ilang Dios.\n\n46 Ug nahitabo nga gitukod na usab nila ang simbahan sa Dios, sa tibuok nga yuta.\n\n47 Oo, ug gihimo ang mga lagda mahitungod sa balaod. Ug ang ilang mga maghuhukom, ug ang ilang labaw nga mga maghuhukom gipili.\n\n48 Ug ang katawhan ni Nephi misugod na usab sa pag-uswag sa yuta, ug misugod sa pagdaghan ug nag-anam na usab ka hilabihan kalig-on dinhi sa yuta. Ug nagsugod sila sa hilabihan nga pagkaadunahan.\n\n49 Apan bisan pa sa ilang kaadunahan, o sa ilang kalig-on, o sa ilang pag-uswag, wala sila mabayaw sa garbo sa ilang mga panan-aw; ni sila mihinay sa paghinumdom sa Ginoo nga ilang Dios; apan nagmapainubsanon sila sa ilang mga kaugalingon sa hilabihan diha sa iyang atubangan.\n\n50 Oo, nahinumdom sila unsa ka dako ang mga butang nga nahimo sa Ginoo alang kanila, nga siya miluwas kanila gikan sa kamatayon, ug gikan sa pagkaulipon, ug gikan sa pagkabilanggo, ug gikan sa tanang matang sa mga kasakit, ug siya miluwas kanila gikan sa mga kamot sa ilang mga kaaway.\n\n51 Ug nag-ampo sila sa Ginoo nga ilang Dios sa kanunay, nga sa ingon ang Ginoo mipanalangin kanila, sumala sa iyang pulong, mao nga nag-anam sila og kalig-on ug miuswag dinhi sa yuta.\n\n52 Ug nahitabo nga kining tanan nga butang nahimo. Ug si Helaman namatay, sa ikakatloan ug lima nga tuig sa paghari sa mga maghuhukom sa katawhan ni Nephi.\n\n", "alma 63": "[center][font_size=26]Kapitulo 63[/font_size][/center]\n\n[i]Si Shiblon ug dayon si Helaman ang nagkupot sa sagradong mga talaan—Daghang Nephita mibiyahe sa yuta sa amihanan nga bahin—Si Hagoth mibuhat og mga barko, nga milawig sa kasadpan nga dagat—Si Moronihah mibuntog sa mga Lamanita atol sa panaggubat. Mga 56–52 B.C.[/i]\n\n1 Ug nahitabo nga sa pagsugod sa ikakatloan ug unom nga tuig sa paghari sa mga maghuhukom sa katawhan ni Nephi, gihuptan ni Shiblon kadtong sagrado nga mga butang nga gihatag ngadto ni Helaman gikan ni Alma.\n\n2 Ug usa siya ka makiangayon nga tawo, ug naglakaw siya nga matarong sa atubangan sa Dios; ug gipaningkamotan niya ang pagbuhat og maayo sa kanunay, sa pagtuman sa mga sugo sa Ginoo nga iyang Dios; ug mao usab ang iyang igsoon nga lalaki.\n\n3 Ug nahitabo nga si Moroni namatay usab. Ug sa ingon niana natapos ang ikakatloan ug unom nga tuig sa paghari sa mga maghuhukom.\n\n4 Ug nahitabo nga sa ikakatloan ug pito nga tuig sa paghari sa mga maghuhukom, dihay daghang pundok sa mga tawo, gani sa gidaghanon nga lima ka libo ug upat ka gatos ka tawo, uban sa ilang asawa ug mga anak nga mibiya gikan sa yuta sa Zarahemla ngadto sa yuta paingon sa amihanan nga bahin.\n\n5 Ug nahitabo nga si Hagoth, kay siya hilabihan man ka mausisahon nga tawo, busa milakaw siya ug naghimo og dako kaayo nga barko, dapit sa mga utlanan sa yuta sa Mabungahon, duol sa yuta sa Biniyaan, ug gipalawig kini ngadto sa dagat sa kasadpan, dapit sa pig-ot nga lawis paingon sa yuta sa amihanan nga bahin.\n\n6 Ug tan-awa, dihay daghang Nephita nga nanakay niini ug milawig uban ang daghang pagkaon ug ubang panginahanglanon, ug usab daghang babaye ug mga bata; ug milawig sila paingon sa amihanan nga bahin. Ug sa ingon niana natapos ang ikakatloan ug pito nga tuig.\n\n7 Ug sa ikakatloan ug walo nga tuig, kini nga tawo mihimo og lain pang mga barko. Ug ang unang barko usab mibalik, ug daghan pa nga tawo ang misakay niini; ug sila usab nagdala og daghang pagkaon ug ubang panginahanglanon, ug milawig na usab ngadto sa yuta sa amihanan nga bahin.\n\n8 Ug nahitabo nga sila wala na igdungog. Ug nagtuo kami nga nalunod sila sa kahiladman sa dagat. Ug nahitabo nga usa pa ka barko ang milawig; ug asa kini paingon kami wala masayod.\n\n9 Ug nahitabo nga niini nga tuig dihay daghang tawo nga mibiyahe ngadto sa yuta sa amihanan nga bahin. Ug sa ingon niana natapos ang ikakatloan ug walo nga tuig.\n\n10 Ug nahitabo nga sa ikakatloan ug siyam nga tuig sa paghari sa mga maghuhukom, si Shiblon namatay usab, ug si Corianton milawig paingon sa yuta sa amihanan nga bahin sakay sa usa ka barko, aron sa pagdala og mga pagkaon ug ubang panginahanglanon sa katawhan nga nakalawig ngadto niana nga yuta.\n\n11 Busa kinahanglan nga itugyan ni Shiblon ang sagradong mga butang sa dili pa siya mamatay, ngadto sa anak nga lalaki ni Helaman, kinsa gitawag og Helaman, nga gitawag sunod sa ngalan sa iyang amahan.\n\n12 Karon tan-awa, kadtong tanan nga kinulit nga gikuptan ni Helaman gisulat ug gipadala ngadto sa katawhan sa tibuok yuta, gawas niadtong mga bahin nga gimando ni Alma nga dili ipadayag.\n\n13 Bisan pa niana, kining mga butanga kinahanglan ampingan nga sagrado, ug ihatag gikan sa usa ka kaliwatan ngadto sa lain; busa, niini nga tuig, gitugyan kini ngadto kang Helaman, sa wala pa mamatay si Shiblon.\n\n14 Ug nahitabo usab niini nga tuig nga dihay mga masupilon nga nangadto sa mga Lamanita; ug gihulhogan na usab sila aron masuko batok sa mga Nephita.\n\n15 Ug usab niining sama nga tuig milugsong sila kauban sa daghang kasundalohan aron sa pagpakiggubat batok sa katawhan ni Moronihah, o batok sa kasundalohan ni Moronihah, diin napildi sila ug giabog pagbalik ngadto sa ilang kaugalingong mga yuta, nag-antos og dakong kapildihan.\n\n16 Ug sa ingon niana natapos ang ikakatloan ug siyam nga tuig sa paghari sa mga maghuhukom sa katawhan ni Nephi.\n\n17 Ug sa ingon niana natapos ang asoy ni Alma, ug ni Helaman nga iyang anak nga lalaki, ug kang Shiblon usab, kinsa iyang anak nga lalaki.\n\n", "hel 1": "[center][font_size=26]Ang Basahon ni Helaman[/font_size][/center]\n\nUsa ka asoy sa mga Nephita. Ang ilang mga gubat ug mga panagbingkil, ug ang ilang mga panagsumpaki. Ug usab ang mga panagna sa daghan nga balaan nga mga propeta, sa dili pa ang pag-anhi ni Kristo, sumala sa mga talaan ni Helaman, kinsa mao ang anak nga lalaki ni Helaman, ug usab sumala sa mga talaan sa iyang mga anak nga lalaki, gani hangtod sa pag-anhi ni Kristo. Ug usab daghan sa mga Lamanita ang nakabig. Usa ka asoy bahin sa ilang pagkakabig. Usa ka asoy bahin sa pagkamatarong sa mga Lamanita, ug sa pagkadaotan ug pagkasalawayon sa mga Nephita, sumala sa talaan ni Helaman ug sa iyang mga anak nga lalaki, gani hangtod sa pag-anhi ni Kristo, nga gitawag og ang basahon ni Helaman, ug uban pa.\n\n[center][font_size=26]Kapitulo 1[/font_size][/center]\n\n[i]Ang ikaduhang Pahoran nahimo nga labaw nga maghuhukom ug gipatay ni Kishkumen—Si Pacumeni mipuli sa hukmanan—Si Coriantumr nangulo sa mga kasundalohan sa mga Lamanita, miilog sa Zarahemla, ug mipatay kang Pacumeni—Si Moronihah mipildi sa mga Lamanita ug miilog sa Zarahemla, ug si Coriantumr gipatay. Mga 52–50 B.C.[/i]\n\n1 Ug karon tan-awa, nahitabo nga sa pagsugod sa ikakap-atan nga tuig sa pagmando sa mga maghuhukom sa katawhan ni Nephi, dihay nagsugod nga usa ka makuyaw nga kalisdanan taliwala sa katawhan sa mga Nephita.\n\n2 Kay tan-awa, si Pahoran namatay, ug gilubong na sa yuta; busa dihay nagsugod nga usa ka grabe nga panagbingkil tali sa mga igsoong lalaki, nga mga anak ni Pahoran mahitungod kon kinsa ang moangkon sa hukmanan.\n\n3 Karon mao kini ang ilang mga ngalan kinsa nanagbingkil alang sa hukmanan, kinsa mao usab ang hinungdan sa panagbingkil sa katawhan: si Pahoran, si Paanchi, ug si Pacumeni.\n\n4 Karon kini sila dili lamang mao ang tanan nga anak nga lalaki ni Pahoran (kay siya adunay daghan), apan kini sila mao ang nanagbingkil sa hukmanan; busa, sila ang hinungdan nganong dunay tulo ka pundok taliwala sa katawhan.\n\n5 Bisan pa niana, nahitabo nga si Pahoran ang natudlo pinaagi sa tingog sa katawhan nga mahimo nga labaw nga maghuhukom ug usa ka gobernador sa katawhan ni Nephi.\n\n6 Ug nahitabo nga si Pacumeni, sa dihang iyang nakita nga dili niya maangkon ang hukmanan, nakighiusa siya sa tingog sa katawhan.\n\n7 Apan tan-awa, si Paanchi, ug kadto nga bahin sa katawhan nga nagmatinguhaon nga siya ang mahimo nilang gobernador, nasuko sa hilabihan; busa, ulog-ulogan na unta niya ang katawhan aron moalsa sa pagbatok sa ilang kaigsoonan.\n\n8 Ug nahitabo nga samtang himoon na unta niya kini, tan-awa, gidakop siya, ug gihusay sumala sa tingog sa katawhan, ug gisilotan og kamatayon; kay siya mialsa sa pagbatok ug nagtinguha sa pagguba sa kalingkawasan sa katawhan.\n\n9 Karon sa dihang kadtong katawhan kinsa nagmatinguhaon nga siya gayod ang mahimo nga ilang gobernador nakakita nga gihukman siya og kamatayon, busa nasuko sila, ug tan-awa, mipadala sila og usa nga si Kishkumen, gani ngadto sa hukmanan ni Pahoran, ug gipatay si Pahoran samtang naglingkod siya sa hukmanan.\n\n10 Ug gigukod siya sa mga sulugoon ni Pahoran; apan tan-awa, kusog kaayo ang pagdagan ni Kishkumen nga walay tawo nga nakaapas kaniya.\n\n11 Ug iyang giadto sila nga nagpadala kaniya, ug silang tanan misulod sa usa ka pakigsaad, oo, nanumpa sa ilang walay kataposang Magbubuhat, nga sila dili mosulti ni bisan kinsa nga tawo nga si Kishkumen ang nagpatay ni Pahoran.\n\n12 Busa, si Kishkumen wala mailhi taliwala sa katawhan ni Nephi, kay nagtakoban siya niana nga higayon sa iyang pagpatay ni Pahoran. Ug si Kishkumen ug ang iyang pundok, kinsa misulod sa pakigsaad uban kaniya, miipon sa ilang kaugalingon uban sa katawhan, sa paagi nga silang tanan dili masakpan; apan kutob sa nasakpan gihukman og kamatayon.\n\n13 Ug karon tan-awa, si Pacumeni mao ang natudlo, sumala sa tingog sa katawhan, aron mahimong labaw nga maghuhukom ug gobernador sa katawhan, nga magmando puli sa iyang igsoong lalaki nga si Pahoran; ug kini sumala sa iyang katungod. Ug kining tanan nahitabo sa ikakap-atan nga tuig sa pagmando sa mga maghuhukom; ug kini adunay kataposan.\n\n14 Ug nahitabo sa ikakap-atan ug usa nga tuig sa pagmando sa mga maghuhukom, nga ang mga Lamanita nagtigom og daghan kaayong mga lalaki nga kasundalohan, ug misangkap kanila og mga espada, ug mga sundang ug mga gapasan, ug mga panâ, ug mga panagang sa ulo, ug mga taming sa lawas ug tanan nga klase sa mga panagang sa matag matang.\n\n15 Ug milugsong sila pag-usab aron sa pagpakig-away batok sa mga Nephita. Ug gipangulohan sila sa usa ka tawo kansang ngalan mao si Coriantumr; ug kaliwat siya ni Zarahemla; ug usa siya ka supakan gikan sa mga Nephita; ug siya dako ug kusgan nga tawo.\n\n16 Busa, ang hari sa mga Lamanita, kansang ngalan mao si Tubaloth, nga anak ni Ammoron, nagtuo nga si Coriantumr, isip kusgan nga tawo, makabarog batok sa mga Nephita, gamit ang iyang ka kusgan ug usab ang iyang hilabihan nga kaalam, nga pinaagi sa pagpadala kaniya maubos na sa iyang gahom ang mga Nephita—\n\n17 Busa siya misulsol kanila aron masuko, ug gipundok niya ang iyang kasundalohan, ug gitudlo niya si Coriantumr nga mahimo nga ilang pangulo, ug misugo nga sila momartsa ngadto sa yuta sa Zarahemla aron makig-away batok sa mga Nephita.\n\n18 Ug nahitabo nga tungod sa daghan kaayong panagbingkil ug daghan kaayong kalisdanan sa gobyerno, nga wala sila magbutang og igong mga magbalantay sa yuta sa Zarahemla; kay nagtuo sila nga ang mga Lamanita dili mangadto sa kinatung-an sa ilang mga yuta sa pagsulong nianang dako nga siyudad nga Zarahemla.\n\n19 Apan nahitabo nga si Coriantumr mimartsa nga nangulo sa iyang hilabihan ka daghan nga panon, ug gisulong ang mga lumulupyo sa siyudad, ug ang ilang pagmartsa hilabihan ka paspas nga wala nay panahon alang sa mga Nephita sa pagpundok sa ilang mga kasundalohan.\n\n20 Busa gipatay ni Coriantumr ang nagbantay sa ganghaan sa siyudad, ug mimartsa uban sa tibuok niya nga kasundalohan sulod sa siyudad, ug gipatay nila ang matag usa nga misupak kanila, nga sa ingon ilang nailog ang tibuok siyudad.\n\n21 Ug nahitabo nga si Pacumeni, kinsa mao ang labaw nga maghuhukom, miikyas palayo kang Coriantumr, gani ngadto sa mga paril sa siyudad. Ug nahitabo nga gitigbas siya ni Coriantumr samtang napaod siya sa paril, hangtod nga siya namatay. Ug sa ingon natapos ang mga adlaw ni Pacumeni.\n\n22 Ug karon sa dihang nakita ni Coriantumr nga nailog na niya ang siyudad sa Zarahemla, ug nakita nga ang mga Nephita miikyas palayo kanila, ug gipatay, ug gidakop, ug gibalhog sa bilanggoan, ug nga iyang naangkon ang labing lig-on nga kuta sa tanan nga dapit sa yuta, ang iyang kasingkasing nadasig nga sulongon na unta niya ang tibuok yuta.\n\n23 Ug karon wala siya magdugay sa yuta sa Zarahemla, apan mimartsa siya uban sa daghan nga kasundalohan, gani paingon sa siyudad sa yuta nga gitawag og Mabungahon; kay kadto ang iyang tumong nga sulongon ug hawanan ang iyang agianan pinaagi sa espada, aron maangkon niya ang amihanang mga bahin sa yuta.\n\n24 Ug, kay nagtuo nga ang ilang kinalig-onan nga kusog anaa sa tunga-tunga sa yuta, busa siya mimartsa, wala mohatag kanila og panahon nga magkatigom sa ilang mga kaugalingon gawas sa gagmay nga mga pundok; ug niini nga paagi sila misulong kanila ug mipatay kanila ngadto sa yuta.\n\n25 Apan tan-awa, kini nga pagmartsa ni Coriantumr agi sa tunga-tunga sa yuta nakahatag ni Moronihah og dako nga bintaha kanila, bisan pa sa kadaghan sa mga Nephita nga napatay.\n\n26 Kay tan-awa, si Moronihah nagdahom nga ang mga Lamanita dili mosulong sa tunga-tunga sa yuta, kondili sulongon nila ang mga siyudad libot sa mga utlanan sama sa ilang gihimo kaniadto; busa si Moronihah misugo nga ang ilang lig-on nga kasundalohan manalipod niadtong mga bahin libot sa mga utlanan.\n\n27 Apan tan-awa, ang mga Lamanita wala mahadlok sumala sa iyang gituohan, apan misulong sila sa tunga-tunga sa yuta, ug miilog sa labing mahinungdanon nga siyudad nga mao ang siyudad sa Zarahemla, ug mimartsa taliwala sa labing mahinungdanon nga mga bahin sa yuta, mipatay sa katawhan sa hilabihan nga pagpamatay, sa mga lalaki, sa mga babaye, ug mga bata, nga miilog sa daghan nga siyudad ug daghan nga kuta.\n\n28 Apan sa dihang si Moronihah nakamatikod niini, dihadiha dayon iyang gipadala si Lehi dala ang kasundalohan sa palibot aron sa pagsanta kanila sa dili pa sila moabot sa yuta sa Mabungahon.\n\n29 Ug mao kadto ang iyang gihimo; ug sila iyang nasanta sa wala pa sila moabot sa yuta sa Mabungahon, ug nakig-away kanila, nga sa ingon misugod sila sa pagsibog balik sa yuta sa Zarahemla.\n\n30 Ug nahitabo nga si Moronihah misanta kanila sa ilang pagsibog, ug nakig-away kanila, nga sa ingon nahimo kining usa ka hilabihan ka dugoon nga panag-away; oo, daghan ang namatay, ug uban sa mga namatay mao si Coriantumr.\n\n31 Ug karon, tan-awa, ang mga Lamanita dili makasibog bisan asa, ni sa amihanan, ni sa habagatan, ni sa silangan, ni sa kasadpan, kay giliyokan sila sa tanan nga dapit sa mga Nephita.\n\n32 Ug sa ingon niana si Coriantumr mipahasmag sa mga Lamanita taliwala sa mga Nephita, hangtod nga sila ubos na sa gahom sa mga Nephita, ug siya mismo napatay, ug ang mga Lamanita mitugyan sa ilang mga kaugalingon ngadto sa mga kamot sa mga Nephita.\n\n33 Ug nahitabo nga si Moronihah miilog sa siyudad sa Zarahemla pag-usab, ug misugo nga ang nabilanggo nga mga Lamanita mobiya sa yuta nga malinawon.\n\n34 Ug sa ingon niana natapos ang ikakap-atan ug usa nga tuig sa pagmando sa mga maghuhukom.\n\n", "hel 2": "[center][font_size=26]Kapitulo 2[/font_size][/center]\n\n[i]Si Helaman, ang anak nga lalaki ni Helaman, nahimo nga labaw nga maghuhukom—Si Gadianton mao ang nangulo sa pundok ni Kishkumen—Ang sulugoon ni Helaman mipatay kang Kishkumen, ug ang pundok ni Gadianton miikyas ngadto sa kamingawan. Mga 50–49 B.C.[/i]\n\n1 Ug nahitabo sa ikakap-atan ug duha nga tuig sa pagmando sa mga maghuhukom, human nga si Moronihah nakapatunhay na usab og kalinaw tali sa mga Nephita ug sa mga Lamanita, tan-awa walay usa nga makapuli sa hukmanan; busa nagsugod na usab ang mga panagbingkil taliwala sa katawhan mahitungod kon kinsa ang mopuli sa hukmanan.\n\n2 Ug nahitabo nga si Helaman, kinsa anak nga lalaki ni Helaman, natudlo nga mopuli sa hukmanan, pinaagi sa tingog sa katawhan.\n\n3 Apan tan-awa, si Kishkumen, kinsa mipatay ni Pahoran, naghulat usab sa paglaglag ni Helaman; ug gisuportahan siya sa iyang pundok, kinsa misulod ngadto sa usa ka pakigsaad nga walay usa nga masayod sa iyang pagkadaotan.\n\n4 Kay dihay usa nga si Gadianton, kinsa hilabihan ka hanas sa daghan nga pulong, ug usab sa iyang pagpangilad, aron ipadayon ang mga tinago nga buhat sa pagpatay ug pagpanulis; busa siya ang nahimong pangulo sa pundok ni Kishkumen.\n\n5 Busa siya miulog-ulog kanila, ug kang Kishkumen usab, nga kon sila mobutang kaniya sa hukmanan iyang itugot nga kadtong nahisakop sa iyang pundok ibutang sa gahom ug katungod taliwala sa katawhan; mao nga si Kishkumen nagtinguha sa paglaglag ni Helaman.\n\n6 Ug nahitabo samtang nagpaingon siya sa hukmanan sa paglaglag ni Helaman, tan-awa usa sa mga sulugoon ni Helaman, kay nakagawas niana nga gabii, ug pinaagi sa pagtakoban, nakahibalo sa mga plano nga gihimo niini nga pundok sa paglaglag ni Helaman—\n\n7 Ug nahitabo nga nasugatan niya si Kishkumen, ug siya misinyas kaniya; busa si Kishkumen mitug-an kaniya sa tumong nga iyang gitinguha, nagtinguha nga siya modala kaniya ngadto sa hukmanan aron iyang mapatay si Helaman.\n\n8 Ug sa diha nga ang sulugoon ni Helaman nahibalo sa tanan nga katuyoan ni Kishkumen, ug sa iyang tumong nga mao ang pagpatay, ug mao usab ang tumong sa tanan niadtong kinsa nahisakop sa iyang pundok nga mao ang pagpatay, ug pagpanulis, ug pag-angkon og gahom, (ug nga mao kini ang ilang tinago nga plano, ug ilang kalihokan) ang sulugoon ni Helaman miingon kang Kishkumen: Tana mangadto kita sa hukmanan.\n\n9 Karon nakapahimuot kini ni Kishkumen sa hilabihan, kay nagtuo siya nga molampos siya sa iyang plano; apan tan-awa, ang sulugoon ni Helaman, samtang nagpaingon sila sa hukmanan, midunggab kang Kishkumen gani ngadto sa iyang kasingkasing, nga siya namatay nga wala makaagulo. Ug midagan siya ug misulti kang Helaman sa tanan nga butang nga iyang nakita, ug nadungog, ug nahimo.\n\n10 Ug nahitabo nga si Helaman misugo aron sa pagdakop niini nga pundok sa mga tulisan ug tinago nga mga mamumuno, nga sila pagasilotan sumala sa balaod.\n\n11 Apan tan-awa, sa dihang si Gadianton nakakita nga si Kishkumen wala na mobalik nahadlok siya basin pa unya og siya pagalaglagon; busa mimando siya nga ang iyang pundok mosunod kaniya. Ug milayas siya gikan sa yuta, agi sa tago nga agianan, ngadto sa kamingawan; ug sa ingon niana dihang si Helaman misugo sa pagsikop kanila dili na sila makit-an.\n\n12 Ug daghan pa bahin niini nga Gadianton ang pagahisgotan sa umaabot. Ug sa ingon niana natapos ang ikakap-atan ug duha nga tuig sa pagmando sa mga maghuhukom sa katawhan ni Nephi.\n\n13 Ug tan-awa, sa kataposan niini nga basahon inyong makita nga kini nga Gadianton mao ang hinungdan sa pagkapukan, oo, hapit sa kinatibuk-ang pagkalaglag sa katawhan ni Nephi.\n\n14 Tan-awa wala ko magpasabot nga sa kataposan sa basahon ni Helaman, apan ang akong gipasabot mao ang kataposan sa basahon ni Nephi, diin didto nako gikuha ang tanan nga asoy nga akong gisulat.\n\n", "hel 3": "[center][font_size=26]Kapitulo 3[/font_size][/center]\n\n[i]Daghan nga Nephita ang milangyaw ngadto sa amihanang bahin sa yuta—Mitukod sila og mga balay nga semento ug nagtipig og daghan nga talaan—Napulo ka kaliboan ang nakabig ug nabunyagan—Ang pulong sa Dios naggiya sa mga tawo ngadto sa kaluwasan—Si Nephi ang anak nga lalaki ni Helaman ang mipuli sa hukmanan. Mga 49–39 B.C.[/i]\n\n1 Ug karon nahitabo sa ikakap-atan ug tulo nga tuig sa pagmando sa mga maghuhukom, walay panagbingkil taliwala sa katawhan ni Nephi gawas niadtong ginagmay nga garbo nga diha sa simbahan nga nakapahimo og ginagmay nga panagsumpaki taliwala sa katawhan, diin nga mga kalihokan nahusay dapit sa kataposan sa ikakap-atan ug tulo nga tuig.\n\n2 Ug walay panagbingkil taliwala sa katawhan sa ikakap-atan ug upat nga tuig; ni dihay daghan nga panagbingkil sa ikakap-atan ug lima nga tuig.\n\n3 Ug nahitabo nga sa ikakap-atan ug unom nga tuig, oo, dihay daghan nga panagbingkil ug daghan nga panagsumpaki; diin dihay hilabihan ka daghan kinsa mibiya gikan sa yuta sa Zarahemla, ug miadto sa amihanang bahin sa yuta aron sa pagpanunod sa yuta.\n\n4 Ug mipanaw sila og hilabihan kalayo, nga sa ingon miabot sila sa dagko nga katubigan ug daghan nga suba.\n\n5 Oo, ug gani mikatap sila sa tanang bahin sa yuta, ngadto sa bisan asa nga bahin nga sukad wala mahimo nga awaaw ug walay mga kahoy, tungod sa ka daghan sa lumulupyo kinsa kaniadto nakapanunod sa yuta.\n\n6 Ug karon walay bahin sa yuta nga binyaan, gawas lang sa mga kahoy; apan tungod sa kadako sa kalaglagan sa katawhan kinsa kaniadto mipuyo sa yuta gitawag kini og biniyaan.\n\n7 Ug kay diyotay lamang ang kahoy sa ibabaw sa yuta, bisan pa niana ang nangadto nga katawhan nahimong hilabihan ka hanas sa pagpangsemento; busa nagtukod sila og mga balay nga semento, nga ilang gipuy-an.\n\n8 Ug nahitabo nga midaghan ug mikatap sila, ug miadto gikan sa yuta sa habagatang bahin ngadto sa yuta sa amihanang bahin, ug mikatap hangtod nga misugod sila sa paglukop ibabaw sa tibuok yuta, gikan sa habagatang dagat ngadto sa amihanang dagat, gikan sa kasadpang dagat ngadto sa silangang dagat.\n\n9 Ug ang katawhan kinsa anaa sa yuta sa amihanang bahin nagpuyo sa mga tolda, ug sa mga balay nga semento, ug gipasagdan nila nga mogitib ang bisan unsang kahoy sa ibabaw sa yuta nga kini motubo, nga sa kadugayan sila adunay mga kahoy aron itukod sa ilang mga balay, oo, sa ilang mga siyudad, ug mga templo, ug sa ilang mga sinagoga, ug sa ilang mga santuwaryo, ug sa tanan nga matang sa ilang mga gambalay.\n\n10 Ug nahitabo tungod kay ang mga kahoy hilabihan ka nihit sa yuta sa amihanang bahin, nagpadala sila og daghan pinaagi sa barko.\n\n11 Ug sa ingon niana ilang nahimo nga ang katawhan sa yuta sa amihanang bahin makatukod og daghang siyudad, gamit ang kahoy ug semento.\n\n12 Ug nahitabo nga dihay daghan sa katawhan ni Ammon, kinsa natawo nga mga Lamanita, miadto usab niini nga yuta.\n\n13 Ug karon dihay gitipigan nga daghang talaan bahin sa mga kahimoan niini nga katawhan, pinaagi sa daghan niini nga katawhan, diin kini mga detalyado ug daghan kaayo, kabahin kanila.\n\n14 Apan tan-awa, gatosan ka bahin sa mga kahimoan niini nga katawhan, oo, sa asoy sa mga Lamanita ug mga Nephita, ug sa ilang mga gubat, ug mga panagbingkil, ug mga panagsumpaki, ug ilang pagsangyaw, ug ilang mga panagna, ug ilang panakayan ug ilang paghimo og mga sakayan ug ilang pagtukod og mga templo, ug mga sinagoga ug ilang mga santuwaryo, ug ilang pagkamatarong, ug ilang pagkadaotan, ug ilang mga pagpatay, ug ilang mga pagpanulis, ug ilang pagpanglungkab, ug tanan nga matang sa mga pagkasalawayon ug malaw-ay nga mga buhat, dili malakip niini nga libro.\n\n15 Apan tan-awa, dihay daghan nga libro ug daghan nga talaan sa matag matang, ug kini gitipigan ilabi na sa mga Nephita.\n\n16 Ug kini gihatag gikan sa usa ka kaliwatan ngadto sa lain pinaagi sa mga Nephita, gani hangtod nga nahulog sila ngadto sa kalapasan ug gipangpatay, gilungkaban, ug gigukod, ug giabog, ug gipatay, ug gitibulaag ibabaw sa yuta, ug gisagol uban sa mga Lamanita hangtod nga sila wala na matawag nga mga Nephita, nahimo nga daotan ug mangtas, ug bangis, oo gani nahimo na nga mga Lamanita.\n\n17 Ug karon ako mobalik pag-usab sa akong asoy; busa, unsa ang akong gipamulong nahitabo human nga dihay dagkong mga panagbingkil, ug mga kasamok, ug mga gubat, ug mga panagsumpaki, taliwala sa katawhan ni Nephi.\n\n18 Ang ikakap-atan ug unom nga tuig sa pagmando sa mga maghuhukom natapos;\n\n19 Ug nahitabo nga diha gihapon ang dagkong panagbingkil sa yuta, oo, bisan sa ikakap-atan ug pito nga tuig, ug usab sa ikakap-atan ug walo nga tuig.\n\n20 Bisan pa niana si Helaman mipuli sa hukmanan uban sa kaangayan ug katarong; oo, naninguha siya sa pagsunod sa mga balaod, ug sa mga paghukom, ug sa mga sugo sa Dios; ug gibuhat niya sa kanunay ang unsay matarong sa panan-aw sa Dios; ug naglakaw siya sunod sa mga paagi sa iyang amahan, nga sa ingon siya miuswag sa yuta.\n\n21 Ug nahitabo nga siya adunay duha ka anak nga lalaki. Gihatagan niya ang kamagulangan sa ngalan nga Nephi, ug ang kamanghoran, sa ngalan nga Lehi. Ug nagsugod sila sa pagtubo ngadto sa Ginoo.\n\n22 Ug nahitabo nga ang mga gubat ug mga panagbingkil misugod sa paghunong, sa hinay-hinay, taliwala sa katawhan sa mga Nephita, sa kataposang bahin sa ikakap-atan ug walo nga tuig sa pagmando sa mga maghuhukom sa katawhan ni Nephi.\n\n23 Ug nahitabo sa ikakap-atan ug siyam nga tuig sa pagmando sa mga maghuhukom, dihay nagpadayon nga kalinaw nga mitunhay sa yuta, ang tanan gawas sa tinago nga mga kalihokan nga gitukod sa tulisan nga si Gadianton sa mga dapit nga daghan ang nagpuyo, diin niana nga panahon wala mahibaloi niadtong mga nangulo sa gobyerno; busa sila wala malaglag gikan sa yuta.\n\n24 Ug nahitabo nga niining sama nga tuig dihay hilabihan ka dakong kauswagan sa simbahan, nga sa ingon dihay kaliboan kinsa mipasakop sa simbahan ug nabunyagan ngadto sa paghinulsol.\n\n25 Ug hilabihan ka dako ang kauswagan sa simbahan, ug hilabihan ka daghan sa mga panalangin nga gibu-bo diha sa katawhan, nga bisan ang labaw nga mga pari ug ang mga magtutudlo natingala gayod kaayo.\n\n26 Ug nahitabo nga ang buhat sa Ginoo miuswag ngadto sa pagbunyag ug sa paghiusa sa simbahan sa Dios, daghan nga kalag, oo, gani mga napulo ka kaliboan.\n\n27 Sa ingon niana atong makita nga ang Ginoo maluluy-on ngadto sa tanan kinsa, diha sa katim-os sa ilang mga kasingkasing, motawag sa iyang balaan nga ngalan.\n\n28 Oo, sa ingon niana atong makita nga ang ganghaan sa langit bukas alang sa tanan, gani ngadto niadtong kinsa motuo sa ngalan ni Jesukristo, kinsa mao ang anak sa Dios.\n\n29 Oo, atong makita nga si bisan kinsa nga magtinguha makadawat sa pulongsa Dios, nga buhi ug gamhanan, nga mobuak sa tanang kaigmat ug mga laang ug mga pagpanghaylo sa yawa, ug mogiya sa tawo ni Kristo diha sa higpit ug pig-ot nga agianan tabok nianang walay kataposan nga bung-aw sa pagkauyamot nga giandam aron molamoy sa mga daotan—\n\n30 Ug ipahimutang ang ilang mga kalag, oo, ang ilang imortal nga mga kalag, dapit sa tuo nga kamot sa Dios sa gingharian sa langit, aron molingkod uban ni Abraham, ug ni Isaac, ug uban ni Jacob, ug uban sa atong tanang balaan nga mga amahan, nga dili na gayod mobiya.\n\n31 Ug niini nga tuig dihay padayon nga pagmaya sa yuta sa Zarahemla, ug sa tanan nga rehiyon sa palibot, bisan sa tanan nga yuta nga gipanag-iya sa mga Nephita.\n\n32 Ug nahitabo nga dihay kalinaw ug hilabihan ka dako nga kamaya sa nahibilin nga ikakap-atan ug siyam nga tuig; oo, ug usab dihay nagpadayon nga kalinaw ug dako nga kamaya sa ikakalim-an nga tuig sa pagmando sa mga maghuhukom.\n\n33 Ug sa kalim-an ug usa nga tuig sa pagmando sa mga maghuhukom dihay kalinaw usab gawas lamang sa garbo nga misugod pagsulod sa simbahan—dili ngadto sa simbahan sa Dios, apan ngadto sa mga kasingkasing sa katawhan kinsa nangangkon nga mga sakop sa simbahan sa Dios—\n\n34 Ug napuno sila sa garbo, gani ngadto sa pagpanggukod sa daghan sa ilang kaigsoonan. Karon hilabihan kini kadaotan, nga nakapahimo sa ubay-ubay nga mapainubsanong bahin sa katawhan nga mag-antos sa hilabihan nga mga pagpanggukod, ug magsagubang sa hilabihan nga kasakitan.\n\n35 Bisan pa niana nagpuasa sila ug nag-ampo sa kanunay, ug nag-anam sa pagkalig-on sa ilang kamapaubsanon, ug nag-anam sa pagkamakanunayon sa pagtuo diha kang Kristo, hangtod nga napuno sa kalipay ug kahupayan ang ilang mga kalag, oo, gani sa paglimpyo ug pagbalaan sa ilang mga kasingkasing, diin nga pagbalaan miabot tungod sa ilang pagtugyan sa ilang mga kasingkasing ngadto sa Dios.\n\n36 Ug nahitabo nga ang ikakalim-an ug duha nga tuig natapos usab sa kalinaw, gawas lamang sa hilabihan ka dako nga garbo nga misulod sa mga kasingkasing sa katawhan; ug tungod kini sa ilang hilabihan gayod nga kaadunahan ug sa ilang kauswagan sa yuta; ug nagtubo kini diha kanila matag adlaw.\n\n37 Ug nahitabo sa ikakalim-an ug tulo nga tuig sa pagmando sa mga maghuhukom, si Helaman namatay, ug ang iyang kamagulangan nga anak nga lalaki nga si Nephi misugod sa pagmando puli kaniya. Ug nahitabo nga mipuli siya sa hukmanan uban sa kaangayan ug katarong; oo, nagtuman siya sa mga sugo sa Dios, ug naglakaw sa mga paagi sa iyang amahan.\n\n", "hel 4": "[center][font_size=26]Kapitulo 4[/font_size][/center]\n\n[i]Ang mga masinupakon nga Nephita ug ang mga Lamanita nagkahiusa sa pwersa ug miilog sa yuta sa Zarahemla—Ang mga kapildihan sa mga Nephita miabot tungod sa ilang pagkadaotan—Ang Simbahan mikunhod, ug ang katawhan nahimo nga mahuyang sama sa mga Lamanita. Mga 38–30 B.C.[/i]\n\n1 Ug nahitabo sa ikakalim-an ug upat nga tuig dihay daghan nga panagsumpaki sa simbahan, ug usab dihay panagbingkil taliwala sa katawhan, nga niana dihay daghang dugo nga miagas.\n\n2 Ug ang masupilon nga bahin gipatay ug giabog gikan sa yuta, ug miadto sila sa hari sa mga Lamanita.\n\n3 Ug nahitabo nga naningkamot sila sa pagsulsol sa mga Lamanita aron makiggubat sa mga Nephita; apan tan-awa, ang mga Lamanita hilabihan ka hadlok, nga sa ingon sila dili na maminaw sa mga pulong niadtong mga masinupakon.\n\n4 Apan nahitabo nga sa ikakalim-an ug unom nga tuig sa pagmando sa mga maghuhukom, dihay mga masinupakon kinsa gikan sa mga Nephita miadto sa mga Lamanita; ug milampos sila sa pagsulsol sa uban aron masuko batok sa mga Nephita; ug silang tanan niana nga tuig nangandam alang sa gubat.\n\n5 Ug sa ikakalim-an ug pito nga tuig gisulong nila ang mga Nephita aron makig-away, ug gisugdan nila ang buhat sa pagpamatay; oo, nga sa ingon niana sa ikakalim-an ug walo nga tuig sa pagmando sa mga maghuhukom milampos sila sa pag-angkon sa kamandoan sa yuta sa Zarahemla; oo, ug usab sa tanang yuta, bisan sa yuta nga duol sa yuta sa Mabungahon.\n\n6 Ug ang mga Nephita ug ang kasundalohan ni Moronihah giabog gani ngadto sa yuta sa Mabungahon;\n\n7 Ug didto nagpalig-on sila batok sa mga Lamanita, gikan sa kasadpang dagat, gani ngadto sa silangan; nga mokabat og usa ka adlaw ang panaw niini alang sa usa ka Nephita, sa utlanan nga ilang napalig-on ug gibutang ang ilang kasundalohan aron mopanalipod sa ilang amihanang nasod.\n\n8 Ug sa ingon niana kadtong mga masinupakon nga mga Nephita, uban sa tabang sa daghan nga kasundalohan nga mga Lamanita, nakaangkon sa tanang ginsakopan nga yuta sa mga Nephita nga anaa sa yuta sa habagatan nga bahin. Ug kining tanan nahitabo sa ikakalim-an ug walo ug siyam nga tuig sa pagmando sa mga maghuhukom.\n\n9 Ug nahitabo nga sa ikakan-oman nga tuig sa pagmando sa mga maghuhukom, si Moronihah milampos uban sa iyang kasundalohan sa pag-angkon sa daghang bahin sa yuta; oo, nabawi nila ang daghan nga siyudad nga nailog sa mga Lamanita.\n\n10 Ug nahitabo sa ikakan-oman ug usa nga tuig sa pagmando sa mga maghuhukom milampos sila sa pagbawi gani sa katunga sa tanan nilang ginsakopan nga mga yuta.\n\n11 Karon kining dako nga kapildihan sa mga Nephita, ug ang hilabihan nga pagpamatay taliwala kanila, wala unta mahitabo kon dili pa tungod sa ilang pagkadaotan ug sa ilang pagkasalawayon nga diha taliwala kanila; oo, ug kini anaa usab taliwala niadtong nangangkon nga sakop sa simbahan sa Dios.\n\n12 Ug kini tungod sa garbo sa ilang mga kasingkasing, tungod sa ilang hilabihan nga kaadunahan, oo, tungod kini sa ilang pagpanglupig sa mga kabos, wala manghatag sa ilang mga pagkaon ngadto sa mga gigutom, wala manghatag sa ilang mga sapot ngadto sa mga hubo, ug misagpa sa ilang mapainubsanong mga kaigsoonan, mibiaybiay niana nga sagrado, milimod sa espiritu sa pagpanagna ug sa pagpadayag, mipatay, nanglungkab, namakak, nangawat, nanapaw, ug nagpasiugda og dako nga mga panagbingkil, ug mibiya palayo ngadto sa yuta sa Nephi, taliwala sa mga Lamanita—\n\n13 Ug tungod niining hilabihan nga pagkadaotan, ug sa ilang mga panghambog sa ilang kaugalingon nga kusog, misalig sila sa ilang kaugalingon nga kusog; busa wala sila mouswag, apan gisakit ug gihampak, ug giabog sa atubangan sa mga Lamanita hangtod nga nawala kanila ang kamandoan sa hapit tanan nila nga yuta.\n\n14 Apan tan-awa, si Moronihah misangyaw og daghan nga butang ngadto sa katawhan tungod sa ilang kadaotan, ug si Nephi ug Lehi usab kinsa mga anak nga lalaki ni Helaman misangyaw og daghan nga butang ngadto sa katawhan, oo, ug nanagna og daghan nga butang ngadto kanila mahitungod sa ilang mga kadaotan, ug kon unsa ang mahitabo kanila kon sila dili maghinulsol sa ilang mga sala.\n\n15 Ug nahitabo nga naghinulsol sila, ug tungod kay naghinulsol sila nagsugod sila sa pag-uswag.\n\n16 Kay sa dihang nakita ni Moronihah nga naghinulsol na sila nangahas siya nga mangulo kanila sa pag-adto gikan sa usa ka dapit ngadto sa laing dapit, ug gikan sa usa ka siyudad ngadto sa laing siyudad, gani hangtod nga nabawi nila ang katunga sa ilang kabtangan ug ang katunga sa ilang tanan nga yuta.\n\n17 Ug sa ingon niana natapos ang ikakan-oman ug usa nga tuig sa pagmando sa mga maghuhukom.\n\n18 Ug nahitabo sa ikakan-oman ug duha nga tuig sa pagmando sa mga maghuhukom, nga si Moronihah wala na makaangkon og dugang nga mga yuta gikan sa mga Lamanita.\n\n19 Busa wala na sila magtinguha sa pag-angkon sa nahibilin nilang mga yuta, kay hilabihan ka daghan sa mga Lamanita nga imposible na alang sa mga Nephita ang pag-angkon og dugang pa nga gahom batok kanila; mao nga si Moronihah migamit sa tanan niyang kasundalohan sa pagbantay niadtong mga dapit nga iyang nakuha.\n\n20 Ug nahitabo, tungod sa hilabihan ka daghan nga Lamanita ang mga Nephita nahadlok kaayo, basin pa unya og mabuntog sila, ug tunob-tunoban, ug pamatyon, ug laglagon.\n\n21 Oo, misugod sila sa paghinumdom sa mga panagna ni Alma, ug usab sa mga pulong ni Mosiah; ug ilang nakita nga sila mga tikig og liog nga katawhan, ug nga sila mibaliwala sa mga sugo sa Dios;\n\n22 Ug nga sila miusab ug miyatak sa mga balaod ni Mosiah, o nianang gisugo sa Ginoo kaniya nga ihatag ngadto sa katawhan; ug nakita nila nga ang ilang mga balaod dili na makiangayon, ug nga sila nahimong daotan nga katawhan, nga niana nahimo silang daotan sama sa mga Lamanita.\n\n23 Ug tungod sa ilang kadaotan ang simbahan misugod sa pagkunhod; ug nagsugod sila nga dili na motuo sa espiritu sa pagpanagna ug sa espiritu sa pagpadayag; ug ang mga paghukom sa Dios nakatutok gayod sa ilang nawong.\n\n24 Ug nakita nila nga sila nahimo nga huyang, sama sa ilang kaigsoonan, nga mga Lamanita, ug nga ang Espiritu sa Ginoo wala na manalipod kanila; oo, kini mipahawa gikan kanila tungod kay ang Espiritu sa Ginoo dili mopuyo sa dili balaan nga mga templo—\n\n25 Busa ang Ginoo mihunong sa pagpanalipod kanila pinaagi sa iyang milagroso ug dili hitupngan nga gahom, kay sila nahulog ngadto sa kahimtang sa pagkawalay pagtuo ug makalilisang nga pagkadaotan; ug nakita nila nga ang mga Lamanita mas daghan kay kanila, ug gawas kon sila magpabilin nga matinud-anon sa Ginoo nga ilang Dios dili kalikayan nga sila mamatay.\n\n26 Kay tan-awa, nakita nila nga ang kalig-on sa mga Lamanita sama na sa ilang kalig-on, bisan tawo sa tawo. Ug sa ingon niana nahulog sila niining dako nga kalapasan; oo, sa ingon niana nahimo sila nga huyang, tungod sa ilang kalapasan, sulod sa dili daghan nga katuigan.\n\n", "hel 5": "[center][font_size=26]Kapitulo 5[/font_size][/center]\n\n[i]Si Nephi ug si Lehi mipahinungod sa ilang mga kaugalingon ngadto sa pagsangyaw—Ang ilang mga ngalan nag-awhag kanila sa pagpakabuhi sama sa kinabuhi sa ilang mga katigulangan—Si Kristo motubos niadtong maghinulsol—Si Nephi ug si Lehi nakahimo og daghan nga kinabig ug nabilanggo, ug ang kalayo miliyok kanila—Usa ka panganod sa kangitngit mitabon sa tulo ka gatos nga katawhan—Ang yuta nauyog, ug usa ka tingog misugo sa mga tawo sa paghinulsol—Si Nephi ug Lehi nakig-istorya sa mga anghel, ug ang pundok sa katawhan giliyokan og kalayo. Mga 30 B.C.[/i]\n\n1 Ug nahitabo nga niining mao nga tuig, tan-awa, si Nephi mitugyan sa hukmanan ngadto sa usa ka tawo nga ang ngalan mao si Cezoram.\n\n2 Tungod kay ang ilang mga balaod ug ang ilang mga gobyerno natukod pinaagi sa tingog sa katawhan, ug sila kinsa mipili sa daotan mas daghan kay kanila kinsa mipili sa maayo, busa nagkahinog na sila alang sa kalaglagan, kay ang mga balaod dili na makiangayon.\n\n3 Oo, ug dili kadto mao ang tanan; mga tikig sila og liog nga katawhan, mao nga sila dili kamandoan sa balaod ni sa kaangayan, gawas nga kini mosangpot sa ilang kalaglagan.\n\n4 Ug nahitabo nga si Nephi naluya tungod sa ilang kadaotan; ug iyang gibiyaan ang hukmanan, ug gidawat niya ang katungdanan sa pagsangyaw sa pulong sa Dios sa tanan nga nahibilin sa iyang mga adlaw, ug ang iyang igsoon nga lalaki nga si Lehi usab, sa tanan nga nahibilin sa iyang mga adlaw;\n\n5 Kay nahinumdom sila sa mga pulong nga gipamulong sa ilang amahan nga si Helaman ngadto kanila. Ug mao kini ang mga pulong nga iyang gipamulong:\n\n6 Tan-awa, akong mga anak nga lalaki, akong tinguha nga kamo mahinumdom sa pagsunod sa mga sugo sa Dios; ug manghinaot ko nga kamo mopahayag ngadto sa katawhan niini nga mga pulong. Tan-awa, gihatag ko kaninyo ang mga ngalan sa atong unang mga ginikanan kinsa miabot gikan sa yuta sa Jerusalem; ug kini akong gibuhat aron nga sa panahon nga kamo mahinumdom sa inyong mga ngalan kamo mahinumdom kanila; ug sa panahon nga kamo mahinumdom kanila kamo mahinumdom sa ilang mga buhat; ug kon kamo mahinumdom sa ilang mga buhat inyong masayran kon giunsa kana sa pagkasulti ug sa pagkasulat, nga kini mga maayo.\n\n7 Busa, akong mga anak, manghinaot ko nga kamo magbuhat niana nga maayo, nga kini mao ang isulti bahin kaninyo ug usab ikasulat, gani ingon nga kini mao ang gisulti ug gisulat bahin kanila.\n\n8 Ug karon akong mga anak nga lalaki, tan-awa ako adunay dugang pa nga hangyo kaninyo, kana nga hangyo mao nga, kamo dili magbuhat niini nga mga butang aron kamo manghambog, apan nga kamo magbuhat niini nga mga butang aron kamo makaangkon sa inyong mga kaugalingon og usa ka bahandi didto sa langit, oo, nga mahangtoron, ug dili molubad; oo, nga kamo makaangkon nianang bililhon nga gasa sa kinabuhi nga dayon, diin may katarongan kitang magdahom nga nahatag ngadto sa atong mga amahan.\n\n9 O hinumdomi, hinumdomi, akong mga anak nga lalaki, ang mga pulong nga gipamulong ni Hari Benjamin ngadto sa iyang katawhan; oo, hinumdomi nga walay laing paagi ni pamaagi diin ang tawo maluwas, lamang pinaagi sa maulaon nga dugo ni Jesukristo, kinsa moanhi; oo, hinumdomi nga siya moabot aron sa pagtubos sa kalibotan.\n\n10 Ug hinumdomi usab ang mga pulong nga gipamulong ni Amulek ngadto ni Zeezrom, didto sa siyudad sa Ammonihah; kay miingon siya ngadto kaniya nga ang Ginoo sa pagkatinuod moabot sa pagtubos sa iyang katawhan, apan dili siya moabot sa pagtubos kanila diha sa ilang mga sala, apan sa pagtubos kanila gikan sa ilang mga sala.\n\n11 Ug siya adunay gahom nga gihatag kaniya gikan sa Amahan sa pagtubos kanila gikan sa ilang mga sala tungod sa paghinulsol; busa siya mipadala sa iyang mga anghel sa pagpahayag sa maayong mga balita bahin sa mga kinahanglanon sa paghinulsol, nga magdala sa gahom sa Manunubos, ngadto sa kaluwasan sa ilang mga kalag.\n\n12 Ug karon, akong mga anak nga lalaki, hinumdomi, hinumdomi nga diha sa bato nga mao ang atong Manunubos, nga si Kristo, ang Anak sa Dios, nga kinahanglan kamong motukod sa inyong tukoranan; nga sa panahon nga ang yawa mopadala sa iyang mapintas nga mga hangin, oo, sa iyang mga kilat diha sa alimpulos, oo, sa panahon nga ang tanan niyang gipaulan nga yelo ug ang iyang mapintas nga unos moigo kaninyo, kini walay gahom batok kaninyo sa pagbitad kaninyo ngadto sa bung-aw sa pagkauyamot ug walay kataposan nga pagkaalaot, tungod sa bato diin kamo natukod, nga mao ang tinuod nga tukoranan, usa ka tukoranan diin kon ang mga tawo magtukod dili sila mapukan.\n\n13 Ug nahitabo nga mao kini ang mga pulong nga gitudlo ni Helaman sa iyang mga anak nga lalaki; oo, siya mitudlo kanila og daghan nga butang nga wala masulat, ug usab sa daghan nga butang nga nasulat na.\n\n14 Ug gihinumdoman nila ang iyang mga pulong; ug busa nanglakaw sila, naghupot sa mga sugo sa Dios, sa pagtudlo sa pulong sa Dios taliwala sa tanan nga katawhan ni Nephi, sugod sa siyudad sa Mabungahon;\n\n15 Ug gikan didto ngadto sa siyudad sa Gid; ug gikan sa siyudad sa Gid ngadto sa siyudad sa Mulek;\n\n16 Ug gani gikan sa usa ka siyudad ngadto sa lain, hangtod nga naadto nila ang tanan nga katawhan ni Nephi kinsa anaa sa habagatan nga bahin sa yuta; ug gikan didto ngadto sa yuta sa Zarahemla, taliwala sa mga Lamanita.\n\n17 Ug nahitabo nga nagsangyaw sila uban sa dakong gahom nga sa ingon niana gisumpo nila ang daghan niadtong mga masinupakon kinsa mibiya gikan sa mga Nephita, mao nga miduol sila ug mikompisal sa ilang mga sala ug nabunyagan ngadto sa paghinulsol, ug dihadiha mibalik ngadto sa mga Nephita aron mapaningkamotan ang pagtul-id sa mga kasaypanan nga ilang nahimo.\n\n18 Ug nahitabo nga si Nephi ug si Lehi nagsangyaw ngadto sa mga Lamanita pinaagi sa ingon ka dako nga gahom ug katungod, kay gihatagan man sila og gahom ug katungod nga sila makapamulong, ug gihatag usab kanila ang unsay angay nilang isulti ngadto kanila—\n\n19 Busa, namulong sila nga misangpot sa dakong katingala sa mga Lamanita, ngadto sa ilang pagkakabig, mao nga dihay walo ka libo ka Lamanita nga didto sa yuta sa Zarahemla ug sa naglibot niini ang gibunyagan ngadto sa paghinulsol, ug nakombinser nga daotan ang mga tradisyon sa ilang mga amahan.\n\n20 Ug nahitabo nga si Nephi ug si Lehi mipadayon gikan didto aron moadto sa yuta sa Nephi.\n\n21 Ug nahitabo nga gidakop sila sa kasundalohan sa mga Lamanita ug gibalhog sa bilanggoan; oo, gani sa sama nga bilanggoan diin si Ammon ug ang iyang mga igsoon gibalhog sa mga sulugoon ni Limhi.\n\n22 Ug human nga nabalhog sila sa bilanggoan sulod sa daghang adlaw nga walay pagkaon, tan-awa, nangadto sila sa bilanggoan sa pagkuha kanila aron patyon sila.\n\n23 Ug nahitabo nga si Nephi ug si Lehi giliyokan og sama sa kalayo, mao nga wala sila mangahas sa pagbakyaw sa ilang mga kamot ngadto kanila tungod sa kahadlok basin unya og masunog sila. Bisan pa niana, si Nephi ug si Lehi wala masunog; ug nagbarog sila taliwala sa kalayo ug wala masunog.\n\n24 Ug sa pagkakita nila nga giliyokan sila og dako nga gilis sa kalayo, ug nga kini wala makasunog kanila, ang ilang mga kasingkasing nakabaton og kaisog.\n\n25 Kay nakita nila nga ang mga Lamanita wala mangahas sa pagbakyaw sa ilang mga kamot nganha kanila; ni sila nangahas sa pagduol kanila, apan nagbarog ingon og naamang sila tungod sa katingala.\n\n26 Ug nahitabo nga si Nephi ug Lehi mibarog ug misugod sa pagpamulong kanila, nga nag-ingon: Ayaw kahadlok, kay tan-awa, ang Dios ang nagpakita kaninyo niining kahibulongan nga butang, nga gipakita nganha kaninyo nga kamo dili makabakyaw sa inyong mga kamot ngari kanamo aron mopatay kanamo.\n\n27 Ug tan-awa, dihang nasulti nila kini nga mga pulong, ang yuta nauyog sa hilabihan, ug ang mga bungbong sa bilanggoan nauyog ingon og kini hapit na matumba sa yuta; apan tan-awa, wala kini matumba. Ug tan-awa, sila nga anaa sa bilanggoan, mga Lamanita ug mga Nephita kinsa mga masinupakon.\n\n28 Ug nahitabo nga natabonan sila og panganod sa kangitngit, ug ang makalilisang nga hilabihang kahadlok miabot kanila.\n\n29 Ug nahitabo nga dihay miabot nga usa ka tingog nga ingon og gikan kini sa ibabaw sa panganod sa kangitngit, nga nag-ingon: Paghinulsol kamo, paghinulsol kamo, ug ayaw na tinguhaa ang paglaglag sa akong mga sulugoon kinsa akong gipadala kaninyo sa pagpahayag sa maayong mga balita.\n\n30 Ug nahitabo nga diha nga nadungog nila kini nga tingog ug namatikdan nga dili kini tingog sa dugdog, ni kini tingog sa kaguliyang nga hilabihan ang kasaba, apan tan-awa, usa kini ka hinagawhaw nga tingog nga hingpit ang kalumo, sama kini sa usa ka hunghong, ug midulot kini bisan ngadto sa kinahiladman sa kalag—\n\n31 Ug bisan pa sa kalumo sa tingog, tan-awa ang yuta miuyog sa hilabihan, ug ang mga bungbong sa bilanggoan natay-og pag-usab, ingon og kini hapit na matumba sa yuta; ug tan-awa ang panganod sa kangitngit nga mitabon kanila, wala mawala—\n\n32 Ug tan-awa ang tingog mibalik na usab, nga nag-ingon: Paghinulsol kamo, paghinulsol kamo, kay ang gingharian sa langit duol na; ayaw na tinguhaa ang paglaglag sa akong mga sulugoon. Ug nahitabo nga ang yuta nauyog na usab ug ang mga bungbong natay-og.\n\n33 Ug usab sa ikatulong higayon ang tingog miabot na usab, ug namulong ngadto kanila sa kahibulongan nga mga pulong nga dili malitok sa tawo; ug ang mga bungbong mikurog na usab, ug ang yuta nauyog ingon og hapit na kini matungâ.\n\n34 Ug nahitabo nga ang mga Lamanita dili makalayas tungod sa panganod sa kangitngit nga mitabon kanila; oo, ug usab sila dili makalihok tungod sa kahadlok nga miabot nganha kanila.\n\n35 Karon dihay usa taliwala kanila kinsa natawo nga usa ka Nephita, kinsa sa makausa nahisakop sa simbahan sa Dios apan mibiya gikan niini.\n\n36 Ug nahitabo nga milingi siya, ug tan-awa nakita niya taliwala sa panganod sa kangitngit ang mga nawong ni Nephi ug ni Lehi; ug tan-awa, sila misanag sa hilabihan, sama sa mga nawong sa mga anghel. Ug nakita niya nga naghangad sila sa langit; ug makita nga ingon og nakigsulti sila sa kusog nga tingog ngadto sa pipila ka binuhat nga ilang nakita.\n\n37 Ug nahitabo nga kini nga tawo misinggit ngadto sa pundok sa katawhan, aron sila molingi ug motan-aw. Ug tan-awa, dihay gahom nga mipalingi ug mipatan-aw kanila; ug nakita nila ang mga nawong ni Nephi ug ni Lehi.\n\n38 Ug gisultihan nila ang tawo: Tan-awa, unsa ang gipasabot sa tanan niini nga butang, ug kinsa man ang gikaistorya niining mga tawhana?\n\n39 Karon ang ngalan sa tawo mao si Aminadab. Ug si Aminadab misulti kanila: Nakig-istorya sila sa mga anghel sa Dios.\n\n40 Ug nahitabo nga ang mga Lamanita misulti kaniya: Unsa ang atong buhaton, aron kining panganod sa kangitngit nga nagtabon kanato matangtang?\n\n41 Ug si Aminadab misulti kanila: Kamo kinahanglan nga maghinulsol, ug molitok sa pagpangamuyo, gani hangtod nga kamo makabaton og pagtuo kang Kristo, kinsa gitudlo nganha kaninyo pinaagi ni Alma, ug ni Amulek, ug ni Zeezrom; ug kon buhaton ninyo kini ang panganod sa kangitngit nga nagtabon kaninyo pagatangtangon.\n\n42 Ug nahitabo nga silang tanan misugod sa pagpangamuyo ngadto sa tingog kaniya kinsa mao ang miuyog sa yuta; oo, sila nangamuyo bisan hangtod nga ang panganod sa kangitngit nawala.\n\n43 Ug nahitabo nga sa dihang mitan-aw sila sa palibot, ug nakita nga ang panganod sa kangitngit nawala gikan sa pagtabon kanila, tan-awa, nakita nila nga sila giliyokan, oo, matag kalag, sa dako nga gilis sa kalayo.\n\n44 Ug si Nephi ug si Lehi anaa sa ilang taliwala; oo sila giliyokan; oo, nga ingon og sila anaa taliwala sa nagdilaab nga kalayo, apan wala sila masakiti niini, ni kini misunog sa mga bungbong sa bilanggoan; ug napuno sila nianang kamaya nga dili ikapamulong ug puno sa himaya.\n\n45 Ug tan-awa, ang Balaang Espiritu sa Dios mikunsad gikan sa langit, ug misulod sa ilang mga kasingkasing, ug sila napuno nga sama og may kalayo, ug namulong sila og kahibulongan nga mga pulong.\n\n46 Ug nahitabo nga dihay miabot kanila nga usa ka tingog, oo, maanindot nga tingog, sama og usa kini ka hunghong, nga nag-ingon:\n\n47 Ang kalinaw, ang kalinaw maanaa kaninyo, tungod sa inyong pagtuo sa akong Labing Pinalangga, kinsa diha na sukad pa sa katukoran sa kalibotan.\n\n48 Ug karon, diha nga nadungog nila kini, gipunting nila ang ilang mga mata nga ingon og nagtan-aw kon diin ang tingog naggikan; ug tan-awa, nakita nila nga miabli ang kalangitan; ug ang mga anghel nanaog gikan sa langit ug nangalagad kanila.\n\n49 Ug dihay mga tulo ka gatos ka kalag kinsa nakakita ug nakadungog niini nga mga butang; ug gihangyo sila sa paglakaw ug dili matingala, ni sila magduhaduha.\n\n50 Ug nahitabo nga nanglakaw sila ug nangalagad sa katawhan, nagpahayag libot sa tibuok nga mga rehiyon sa tanan nga butang nga ilang nadungog ug nakita, nga sa ingon ang mas daghan nga bahin sa mga Lamanita nadani pinaagi kanila, tungod sa ka daghan sa kamatuoran nga ilang nadawat.\n\n51 Ug kutob sa mga nadani wala na mogamit sa ilang mga hinagiban sa gubat, ug miwagtang usab sa ilang pagdumot ug sa tradisyon sa ilang mga amahan.\n\n52 Ug nahitabo nga ilang gitugyan ngadto sa mga Nephita ang mga yuta nga ilang gipanag-iya.\n\n", "hel 6": "[center][font_size=26]Kapitulo 6[/font_size][/center]\n\n[i]Ang matarong nga mga Lamanita misangyaw ngadto sa daotang mga Nephita—Ang duha ka pundok sa katawhan miuswag sa panahon sa kalinaw ug kabuhong—Si Lucifer, ang tinubdan sa sala, miaghat sa mga kasingkasing sa mga daotan ug sa mga tulisan ni Gadianton sa pagpatay ug sa pagpakadaotan—Giilog sa mga tulisan ang gobyerno sa mga Nephita. Mga 29–23 B.C.[/i]\n\n1 Ug nahitabo nga sa dihang natapos ang ikakan-oman ug duha nga tuig sa pagmando sa mga maghuhukom, nahitabo kining tanan nga butang ug ang mga Lamanita, ang mas daghang bahin kanila, nahimo nga matarong nga katawhan, nga niana ang ilang pagkamatarong milabaw pa sa mga Nephita, tungod sa kalig-on ug kahugot sa ilang pagtuo.\n\n2 Kay tan-awa, dihay daghan nga Nephita ang nahimong gahi ug dili mahinulsolon ug hilabihan ang pagkadaotan, nga ilang gisalikway ang pulong sa Dios ug tanan nga pagsangyaw ug pagpanagna nga miabot taliwala kanila.\n\n3 Bisan pa niana, ang katawhan sa simbahan nakabaton og hilabihan nga kamaya tungod sa pagkakabig sa mga Lamanita, oo, tungod sa simbahan sa Dios, nga natukod taliwala kanila. Ug nakigdait sila sa usag usa, ug naglipay sa usag usa, ug nakabaton og hilabihan nga kamaya.\n\n4 Ug nahitabo nga daghan sa mga Lamanita ang miabot sa yuta sa Zarahemla, ug gipahayag ngadto sa katawhan nga mga Nephita ang paagi sa ilang pagkakabig, ug miawhag kanila ngadto sa pagtuo ug paghinulsol.\n\n5 Oo, ug daghan ang misangyaw uban sa hilabihan ka dako nga gahom ug katungod, sa pagdala sa daghan kanila ngadto sa hilabihan nga pagpaubos, aron mahimo nga mapainubsanong mga sumusunod sa Dios ug sa Kordero.\n\n6 Ug nahitabo nga daghan sa mga Lamanita ang miadto sa yuta sa amihanang bahin; ug usab si Nephi ug Lehi miadto sa yuta sa amihanang bahin, aron mosangyaw sa katawhan. Ug sa ingon natapos ang ikakan-uman ug tulo nga tuig.\n\n7 Ug tan-awa, dihay kalinaw sa tibuok yuta, nga niana ang mga Nephita miadto sa bisan diin nga bahin sa yuta nga ilang gusto, ngadto man sa mga Nephita o sa mga Lamanita.\n\n8 Ug nahitabo nga ang mga Lamanita miadto usab sa bisan asa nga ilang gusto, sa mga Lamanita man o sa mga Nephita; ug sa ingon niana nakabaton sila og gawasnong pagpakigdait sa usag usa, sa pagpalit o sa pagbaligya, ug sa pag-angkon og bahandi, sumala sa ilang tinguha.\n\n9 Ug nahitabo nga sila, ang mga Lamanita ug mga Nephita, nahimo nga hilabihan ka adunahan; ug nakabaton sila og hilabihan ka daghan nga bulawan, ug mga pilak, ug tanan nga matang sa mahalon nga metal, didto sa habagatang yuta ug sa amihanang yuta.\n\n10 Karon ang habagatang yuta gitawag og Lehi, ug ang amihanang yuta gitawag og Mulek, diin sunod sa anak nga lalaki ni Sedekias; kay ang Ginoo midala kang Mulek ngadto sa amihanang yuta, ug kang Lehi ngadto sa habagatang yuta.\n\n11 Ug tan-awa, dihay tanan nga matang sa bulawan dinhi niining duha ka yuta, ug pilak, ug mahalon nga oro sa matag matang; ug usab dihay talagsaon nga mga mamumuo, kinsa mibuhat sa tanan nga matang sa oro ug naglunsay niini; ug sa ingon sila nahimo nga mga adunahan.\n\n12 Sila mipatubo og mga lugas sa dinaghan, didto sa amihanan ug sa habagatan; ug milambo sila sa hilabihan, didto sa amihanan ug sa habagatan. Ug misanay sila ug nagkaanam sa hilabihan nga kalig-on dinhi sa yuta. Ug mipasanay sila og daghang gagmayng kahayopan ug dagkong kahayopan, oo, daghan nga linaming.\n\n13 Tan-awa, ang ilang mga babaye nag-uma ug nagbubod og hilo, ug naghimo sa tanan nga matang sa panapton, ug maanindot nga pagkalalik nga mga sida nga panapton sa matag matang, sa pagtabon sa ilang pagkahubo. Ug sa ingon niana milabay ang ikakan-oman ug upat nga tuig sa kalinaw.\n\n14 Ug sa ikakan-oman ug lima nga tuig nakaangkon usab sila og hilabihan nga kamaya ug kalinaw, oo, daghan nga pagsangyaw ug mga panagna mahitungod niana nga moabot. Ug sa ingon niana milabay ang ikakan-oman ug lima nga tuig.\n\n15 Ug nahitabo nga sa ikakan-oman ug unom nga tuig sa pagmando sa mga maghuhukom, tan-awa, si Cezoram gipatay sa usa ka wala mailhi nga tawo samtang siya naglingkod sa hukmanan. Ug nahitabo sa mao gihapon nga tuig, ang iyang anak nga lalaki, kinsa natudlo sa katawhan puli kaniya, gipatay usab. Ug sa ingon niana natapos ang ikakan-oman ug unom nga tuig.\n\n16 Ug sa pagsugod sa ikakan-oman ug pito nga tuig ang katawhan nagsugod na usab sa pagtubo sa hilabihan nga kadaotan.\n\n17 Kay tan-awa, ang Ginoo mipanalangin kanila og mga bahandi sa dugay nga panahon sa kalibotan nga sila wala masulsol sa kasuko, sa pagpakiggubat, ni sa pagpaagas sa dugo; mao nga nagsugod sila sa pagpahiluna sa ilang mga kasingkasing diha sa ilang mga bahandi; oo, sila nagsugod sa pagpaningkamot nga makaangkon og bahandi nga sila unta mabayaw nga labaw sa uban; busa nagsugod sila sa paghimo og tinago nga mga pagpatay, ug pagpanulis ug pagpanglungkab, nga sila unta makaangkon og bahandi.\n\n18 Ug karon tan-awa, kadtong mga tigpatay ug mga tiglungkab mao ang pundok nga gitukod ni Kishkumen ug ni Gadianton. Ug karon nahitabo nga dihay daghan, bisan sa mga Nephita, nga sakop sa pundok ni Gadianton. Apan tan-awa, mas daghan sila taliwala sa mas daotan nga bahin sa mga Lamanita. Ug gitawag sila nga mga tulisan ni Gadianton ug mga tigpatay.\n\n19 Ug sila kadtong kinsa mipatay sa labaw nga maghuhukom nga si Cezoram ug sa iyang anak, samtang anaa sa hukmanan; ug tan-awa, wala sila masakpi.\n\n20 Ug karon nahitabo nga sa diha nga ang mga Lamanita nakakita nga adunay mga tulisan taliwala kanila hilabihan ang ilang ka masulub-on; ug gigamit nila ang tanang paagi sa ilang gahom aron laglagon sila ibabaw sa yuta.\n\n21 Apan tan-awa, si Satanas misulsol sa mga kasingkasing sa mas daghan nga bahin sa mga Nephita, nga niana nakighiusa sila niadtong mga pundok sa mga tulisan, ug misulod sa ilang mga pakigsaad ug sa ilang mga panumpa, nga sila mopanalipod ug moamping sa usag usa sa bisan unsa nga kalisod sa ilang kahimtang, nga sila dili mag-antos tungod sa ilang mga pagpatay ug sa ilang mga panglungkab ug sa ilang mga pangawat.\n\n22 Ug nahitabo nga sila adunay ilang mga sinyas, oo, ilang tinago nga mga sinyas, ug ilang tinago nga mga pulong; ug kini aron ilang mailhan ang usa ka igsoon kinsa misulod sa pakigsaad, nga ang bisan unsa nga kadaotan ang buhaton sa iyang igsoon dili siya mapasakitan sa iyang igsoon, ni niadtong kinsa nahisakop sa iyang pundok, kinsa nakahimo niini nga pakigsaad.\n\n23 Ug sa ingon niana mahimo silang mopatay, ug manglungkab, ug mangawat, ug magbuhat og malaw-ay ug tanan nga matang sa pagkadaotan, nga supak sa mga balaod sa ilang nasod ug usab sa mga balaod sa ilang Dios.\n\n24 Ug si bisan kinsa nga sakop sa ilang pundok ang motug-an ngadto sa kalibotan sa ilang pagkadaotan ug pagkasalawayon, pagahusayon, dili pinaagi sa mga balaod sa ilang nasod, apan sumala sa mga balaod sa ilang pagkadaotan nga gihatag ni Gadianton ug ni Kishkumen.\n\n25 Karon tan-awa, mao kini ang tinago nga mga panumpa ug mga pakigsaad nga gimando ni Alma sa iyang anak nga lalaki nga dili gayod angay nga moabot sa katawhan, basin pa unya og mao kini ang mahimong hinungdan nga madala ang katawhan ngadto sa kalaglagan.\n\n26 Karon tan-awa, kadto nga tinago nga mga panumpa ug mga pakigsaad wala moabot kang Gadianton gikan sa mga talaan nga gihatag ngadto ni Helaman; apan tan-awa gibutang kini diha sa kasingkasing ni Gadianton nianang mao gihapon nga binuhat kinsa nagdani sa atong unang mga ginikanan sa pagkaon sa gidili nga bunga—\n\n27 Oo, kanang mao gihapon nga binuhat kinsa naglaraw uban ni Cain, nga kon siya mopatay sa iyang igsoon nga lalaki nga si Abel kini dili mahibaloan sa katawhan. Ug siya naglaraw uban ni Cain ug sa iyang mga sumusunod gikan niana nga panahon.\n\n28 Ug usab mao gihapon kana nga binuhat ang mibutang niini diha sa mga kasingkasing sa katawhan sa pagtukod og usa ka tore nga may igong gitas-on aron makaadto sila sa langit. Ug mao gihapon kana nga binuhat ang midala sa katawhan gikan niana nga tore nganhi niini nga yuta; kinsa misabwag sa buluhaton sa kangitngit ug sa mga pagkasalawayon ibabaw sa tibuok yuta, hangtod nga naguyod niya ang katawhan ngadto sa hingpit nga kalaglagan, ug ngadto sa walay kataposang impyerno.\n\n29 Oo, mao gihapon kana nga binuhat ang mibutang niini ngadto sa kasingkasing ni Gadianton aron ipadayon gihapon ang buhat sa kangitngit, ug ang tinago nga pagpatay; ug siya ang midala niini gikan sa sinugdanan sa tawo gani hangtod niini nga panahon.\n\n30 Ug tan-awa, siya ang tigpasiugda sa tanan nga sala. Ug tan-awa, gipadayon niya ang iyang mga buhat sa kangitngit ug tinago nga pagpatay, ug mipasa sa ilang mga laraw, ug sa ilang mga panumpa, ug sa ilang mga pakigsaad, ug sa ilang mga plano nga makalilisang ang kadaotan, gikan sa kaliwatan ngadto sa laing kaliwatan kutob sa iyang mahimo sa pag-impluwensiya sa mga kasingkasing sa mga anak sa katawhan.\n\n31 Ug karon tan-awa, naimpluwensiyahan na niya ang mga kasingkasing sa mga Nephita; oo, nga niana nahimo silang hilabihan kadaotan; oo, ang mas daghan nga bahin kanila mibiya sa dalan sa pagkamatarong, ug miyatakyatak sa mga sugo sa Dios, ug mipadayon sa ilang kaugalingong mga paagi, ug gihimo nila mismo nga mga dios-dios ang ilang mga bulawan ug ilang mga pilak.\n\n32 Ug nahitabo nga kining tanan nga kadaotan midangat kanila sulod lamang sa dili daghan nga katuigan, nga niana ang mas daghan nga bahin niini midangat kanila sa ikakan-oman ug pito nga tuig sa pagmando sa mga maghuhukom sa katawhan ni Nephi.\n\n33 Ug misamot ang ilang kadaotan sa ikakan-oman ug walo nga tuig usab, ngadto sa hilabihang kasubo ug pagbakho sa mga matarong.\n\n34 Ug sa ingon niana atong makita nga ang mga Nephita misugod sa pagkunhod ngadto sa pagkawalay pagtuo, ug misamot sa pagkadaotan ug pagkasalawayon, samtang ang mga Lamanita misugod sa hilabihan nga pagtubo sa kahibalo sa ilang Dios; oo, sila misugod sa pagsunod sa iyang mga balaod ug mga sugo, ug naglakaw subay sa kamatuoran ug pagkamatarong sa iyang atubangan.\n\n35 Ug sa ingon niana atong makita nga ang Espiritu sa Ginoo misugod sa pagbiya gikan sa mga Nephita, tungod sa kadaotan ug katig-a sa ilang mga kasingkasing.\n\n36 Ug sa ingon niana atong makita nga ang Ginoo misugod pagbu-bo sa iyang Espiritu diha sa mga Lamanita, tungod sa ilang kadali ug kaandam nga motuo sa iyang mga pulong.\n\n37 Ug nahitabo nga gipangita sa mga Lamanita ang pundok sa mga tulisan ni Gadianton; ug gisangyaw nila ang pulong sa Dios taliwala sa mas daotan nga bahin kanila, nga niana kini nga pundok sa mga tulisan hingpit nga nalaglag pinaagi sa mga Lamanita.\n\n38 Ug sa laing bahin nahitabo, nga ang mga Nephita milig-on kanila ug mibulig kanila, nga nagsugod sa mas daotan nga bahin kanila, hangtod nga nalukop nila ang tibuok yuta sa mga Nephita, ug nahaylo ang mas daghan nga bahin sa mga matarong hangtod nga sila mituo sa ilang mga buhat ug miambit sa ilang mga linungkab, ug mipasakop kanila sa ilang tinago nga mga pagpatay ug mga kalihokan.\n\n39 Ug sa ingon niana naangkon nila sa hingpit ang pagdumala sa gobyerno, nga sa ingon giyatakan nila ug gibunalan ug gipasakitan ug gitalikdan ang mga kabos ug ang mga maaghop, ug ang mapainubsanong mga sumusunod sa Dios.\n\n40 Ug sa ingon niana atong makita nga anaa sila sa makalilisang ug nagkahinog nga kahimtang, alang sa walay kataposang kalaglagan.\n\n41 Ug nahitabo nga sa ingon niana natapos ang ikakan-oman ug walo nga tuig sa pagmando sa mga maghuhukom sa katawhan ni Nephi.\n\n", "hel 7": "Ang Panagna ni Nephi, nga Anak ni Helaman—Ang Dios mihulga sa katawhan ni Nephi nga siya moduaw kanila sa iyang kasuko, ngadto sa ilang hingpit nga kalaglagan gawas kon sila maghinulsol sa ilang pagkadaotan. Ang Dios mihampak sa katawhan ni Nephi og kamatay; naghinulsol sila ug mibalik ngadto kaniya. Si Samuel, usa ka Lamanita, nanagna ngadto sa mga Nephita.\n\nNaglangkob sa mga kapitulo 7 ngadto sa 16.\n\n[center][font_size=26]Kapitulo 7[/font_size][/center]\n\n[i]Si Nephi gisalikway didto sa amihanan ug mipauli sa Zarahemla—Nag-ampo Siya didto sa iyang tanaman nga tore ug unya mitawag sa katawhan aron maghinulsol o mamatay. Mga 23–21 B.C.[/i]\n\n1 Tan-awa, karon nahitabo sa ikakan-oman ug siyam nga tuig sa pagmando sa mga maghuhukom sa katawhan sa mga Nephita, nga si Nephi, ang anak ni Helaman, mipauli sa yuta sa Zarahemla gikan sa amihanang bahin sa yuta.\n\n2 Kay miadto siya sa katawhan nga anaa sa amihanang bahin sa yuta, ug misangyaw sa pulong sa Dios ngadto kanila, ug nanagna og daghang butang ngadto kanila;\n\n3 Ug ilang gisalikway ang iyang tanan nga pulong, nga niana siya dili na makapabilin uban kanila, apan mibalik na usab siya sa iyang yutang natawhan.\n\n4 Ug nakakita nga ang katawhan anaa sa kahimtang sa ingon ka makalilisang nga pagkadaotan, ug kadto nga mga tulisan ni Gadianton mipuli sa mga hukmanan—kay nakaangkon sa gahom ug katungod sa yuta; misalikway sa mga sugo sa Dios, ug bisan gamay dili matarong sa iyang atubangan; wala magbuhat og kaangayan ngadto sa katawhan;\n\n5 Nanghimaraot sa mga matarong tungod sa ilang pagkamatarong; nagtugot sa mga malapason ug sa mga daotan nga dili masilotan tungod sa ilang salapi; ug dugang pa aron mapahimutang diha sa katungdanan ang pagpangulo sa gobyerno, aron modumala ug mobuhat sumala sa ilang mga kabubut-on, nga makaangkon sila og bahandi ug himaya sa kalibotan, ug, dugang pa, aron mas dali ra kanila ang pagpanapaw, ug pagpangawat, ug pagpatay, ug sa pagbuhat sumala sa ilang kaugalingon nga mga kabubut-on—\n\n6 Karon kining hilabihan nga kadaotan miabot sa mga Nephita, sulod sa dili daghan nga katuigan; ug sa diha nga si Nephi nakakita niini, ang iyang kasingkasing napuno sa kasubo sulod sa iyang dughan; ug misinggit siya sa hilabihan nga kasakit sa iyang kalag:\n\n7 O, nga unta ang akong mga adlaw mao ang mga adlaw nga ang akong amahan nga si Nephi sa sinugdanan mibiya sa yuta sa Jerusalem, nga ako unta nakaangkon og kamaya uban kaniya didto sa gisaad nga yuta; niana nga panahon nga ang iyang katawhan sayon nga hangyoon, lig-on nga nagsunod sa mga sugo sa Dios, ug dili dali nga madala sa pagbuhat og daotan; ug sila dali nga mamati sa mga pulong sa Ginoo—\n\n8 Oo, kon ang akong mga adlaw nakaabot pa unta niadtong mga adlawa, nan ang akong kalag unta nakaangkon og kamaya sa pagkamatarong sa akong kaigsoonan.\n\n9 Apan tan-awa, gikatakda na ngari nako nga mao kini ang akong mga adlaw, ug nga ang akong kalag mapuno sa kasubo tungod niining pagkadaotan sa akong kaigsoonan.\n\n10 Ug tan-awa, karon nahitabo nga didto kadto sa usa ka tore, nga anaa sa tanaman ni Nephi, nga anaa sa daplin sa dako nga dalan paingon sa kinadak-an nga taboan, nga anaa sa siyudad sa Zarahemla; mao nga, si Nephi nagyukbo didto sa tore nga anaa sa iyang tanaman, nga ang mao nga tore duol usab sa ganghaan sa tanaman paingon sa dako nga dalan.\n\n11 Ug nahitabo nga dihay mga tawo nga nangagi ug nakakita kang Nephi samtang gibu-bo niya ang iyang kalag ngadto sa Dios didto sa tore; ug nanagan sila ug misulti sa katawhan unsa ang ilang nakita, ug ang katawhan miabot uban sa pundok sa mga tawo aron unta sila masayod sa hinungdan sa hilabihan nga pagbangotan tungod sa pagkadaotan sa katawhan.\n\n12 Ug karon, diha nga mibarog si Nephi iyang nakita ang pundok sa katawhan nga nagkatapok.\n\n13 Ug nahitabo nga iyang gibuka ang iyang ba-ba ug miingon ngadto kanila: Tan-awa, ngano nga nagpundok man kamo? Aron ba ako mosulti kaninyo sa inyong mga pagkadaotan?\n\n14 Oo, tungod kay ako ania sa akong tore aron ako unta mobu-bo sa akong kalag ngadto sa akong Dios, tungod sa hilabihan nga kasubo sa akong kasingkasing, tungod sa inyong mga pagkadaotan!\n\n15 Ug tungod sa akong pagbangotan ug hilabihan nga kasubo kamo nagkapundok, ug nahibulong; oo, ug kamo adunay dako nga panginahanglan nga mahibulong; oo, kamo angay lang nga mahibulong tungod kay gitugotan ninyo nga ang yawa makagamot og maayo sa inyong mga kasingkasing.\n\n16 Oo, sa unsang paagi nga gitugotan man ninyo ang iyang pagpang-agni kinsa nagtinguha sa paglabay sa inyong mga kalag ngadto sa walay kataposang pagkauyamot ug walay kataposang kaalaot?\n\n17 O paghinulsol kamo, paghinulsol kamo! Ngano nga kamo mamatay? Balik kamo, balik kamo ngadto sa Ginoo nga inyong Dios. Ngano nga siya mibiya kaninyo?\n\n18 Tungod kay kamo nagpatig-a sa inyong mga kasingkasing; oo, kamo wala magpatalinghog sa tingog sa maayong magbalantay; oo, kamo mihagit kaniya aron masuko kaninyo.\n\n19 Ug tan-awa, imbes pagapundokon kamo, gawas kon kamo maghinulsol, tan-awa, siya motibulaag kaninyo nga kamo mahimong mga kan-onon sa mga iro ug ihalas nga mga mananap.\n\n20 O, sa unsang paagi nga kamo nahikalimot man sa inyong Dios nianang adlawa nga siya miluwas kaninyo?\n\n21 Apan tan-awa, tuyo niini ang pag-angkon og bahandi, aron daygon sa mga tawo, oo, ug aron kamo makakuha og bulawan ug pilak. Ug gipahimutang ninyo ang inyong mga kasingkasing diha sa mga katigayonan ug sa walay kapuslanang mga butang dinhi sa kalibotan, kay tungod niini kamo mipatay, ug nanglungkab, ug nangawat, ug nagsaksi sa bakak batok sa inyong silingan, ug nagbuhat sa tanan nga matang sa kadaotan.\n\n22 Ug tungod niini, kaalaotan ang modangat kaninyo gawas kon kamo maghinulsol. Kay kon kamo dili maghinulsol, tan-awa, kining dako nga siyudad, ug usab ang tanan niadtong dagko nga mga siyudad nga naglibot, nga ania sa yuta nga atong gipanag-iya, pagabawion aron kamo walay dapit diha niini; kay tan-awa, dili kamo tugyanan sa Ginoo og kusog, sama sa iyang gibuhat kaniadto, aron makabarog batok sa inyong mga kaaway.\n\n23 Kay tan-awa, miingon ang Ginoo: Ako dili mopakita sa akong kusog ngadto sa mga daotan, ngadto sa usa nga labaw pa kay sa uban, gawas niadtong naghinulsol sa ilang mga sala, ug nagpatalinghog sa akong mga pulong. Mao nga karon, manghinaot ko nga tan-awon ninyo, akong kaigsoonan, nga mas maayo pa ang mga Lamanita kay kaninyo gawas kon kamo maghinulsol.\n\n24 Kay tan-awa, mas matarong sila kay kaninyo, kay sila wala makasala batok nianang dako nga kahibalo nga inyong nadawat; mao nga ang Ginoo magmanggiluy-on kanila; oo, siya molugway sa ilang mga adlaw ug mopadaghan sa ilang mga binhi, bisan kon kamo hingpit nga pagalaglagon gawas kon kamo maghinulsol.\n\n25 Oo, ang kaalaotan maanaa kaninyo tungod nianang hilabihan ka pagkasalawayon nga miabot kaninyo; ug kamo nagkahiusa niini, oo, nianang tinago nga pundok nga gitukod ni Gadianton!\n\n26 Oo, ang kaalaotan modangat kaninyo tungod nianang garbo nga gitugotan ninyong makasulod sa inyong mga kasingkasing, nga mao ang nagbayaw kaninyo nga molabaw nianang unsay maayo tungod sa inyong hilabihan ka daghan nga katigayonan!\n\n27 Oo, ang kaalaotan maanaa kaninyo tungod sa inyong pagkadaotan ug pagkasalawayon!\n\n28 Ug gawas kon kamo maghinulsol kamo mamatay; oo, bisan ang inyong mga yuta pagakuhaon gikan kaninyo, ug kamo pagalaglagon sa ibabaw sa yuta.\n\n29 Tan-awa karon, dili ko moingon nga kining mga butanga mahitabo gayod, sumala sa akong kaugalingong kahibalo, tungod kay dili kini sumala sa akong kaugalingong kahibalo nga nasayran ko kining mga butanga; apan tan-awa, ako nasayod nga kining mga butanga tinuod tungod kay ang Ginoong Dios mipahibalo niini kanako, mao nga mopamatuod ko nga kini mahitabo gayod.\n\n", "hel 8": "[center][font_size=26]Kapitulo 8[/font_size][/center]\n\n[i]Ang dili makiangayong mga maghuhukom nagtinguha sa paghulhog sa katawhan batok ni Nephi—Sila si Abraham, Moises, Zenos, Zenock, Ezias, Isaias, Jeremias, Lehi, ug Nephi ang tanan nagpamatuod ni Kristo—Pinaagi sa pagdasig si Nephi mipahibalo bahin sa pagpatay sa labaw nga maghuhukom. Mga 23–21 B.C.[/i]\n\n1 Ug karon nahitabo nga dihang si Nephi misulti niini nga mga pulong, tan-awa, adunay mga tawo kinsa mga maghuhukom, nga nahisakop usab sa tinago nga pundok ni Gadianton, ug nasuko sila, ug misinggit sila batok kaniya, nag-ingon sa katawhan: Ngano nga dili man kamo modakop niining tawhana ug dad-on siya, aron siya pagahukman sumala sa kalapasan nga iyang nabuhat?\n\n2 Nganong nagtan-aw ra man kamo niining tawhana, ug naminaw kaniya nga nagbiaybiay batok niini nga katawhan ug batok sa atong balaod?\n\n3 Kay tan-awa, si Nephi nakapamulong kanila mahitungod sa pagkadili makiangayon sa ilang balaod; oo, daghan nga butang nga gipamulong ni Nephi nga dili masulat; ug wala siyay gipamulong nga supak sa mga sugo sa Dios.\n\n4 Ug kadto nga mga maghuhukom nasuko kaniya tungod kay namulong siya sa walay lipud-lipod ngadto kanila mahitungod sa ilang tinago nga mga buhat sa kangitngit; bisan pa niana, wala sila mangahas pagdapat sa ilang mga kamot ngadto kaniya, kay sila nahadlok sa katawhan basin pa unya og mosinggit sila batok kanila.\n\n5 Mao nga misinggit sila ngadto sa katawhan, nag-ingon: Ngano nga kamo mitugot man niini nga tawo sa pagbiaybiay batok kanato? Kay tan-awa gipanghimaraot niya kining tanan nga katawhan, gani ngadto sa kalaglagan; oo, ug usab nga kining atong dagko nga mga siyudad pagakuhaon gikan kanato, nga kita walay dapit diha niini.\n\n6 Ug karon nasayod kami nga kini imposible, kay tan-awa, kita may gahom, ug ang atong mga siyudad gamhanan, busa ang atong mga kaaway walay gahom batok kanato.\n\n7 Ug nahitabo nga sa ingon niana nasulsolan nila ang katawhan aron masuko kang Nephi, ug mipasiugda og mga panagbingkil taliwala kanila; kay dihay pipila nga misinggit: Pasagdi kining tawhana, kay maayo siya nga tawo, ug kadtong mga butang nga iyang gisulti mahitabo gayod gawas kon kita maghinulsol;\n\n8 Oo, tan-awa, ang tanan nga paghukom nga iyang gipamatuod modangat kanato; kay kita nasayod nga sakto ang iyang gipamatuod kanato mahitungod sa atong mga kadaotan. Ug tan-awa, daghan kini, ug siya nasayod kaayo sa tanan nga butang nga modangat kanato sama sa iyang pagkasayod sa atong mga pagkadaotan;\n\n9 Oo, ug tan-awa, kon dili pa siya usa ka propeta dili unta siya makapamatuod mahitungod niadtong mga butanga.\n\n10 Ug nahitabo nga kadtong katawhan nga nagtinguha sa paglaglag ni Nephi napugos lamang tungod sa ilang kahadlok, mao nga wala sila mobakyaw sa ilang mga kamot diha kaniya; busa siya misugod na usab sa pagpamulong ngadto kanila, nakita nga nakuha niya ang pag-uyon sa mga mata sa uban, nga niana ang nahibilin kanila nangahadlok.\n\n11 Busa napugos siya sa pagpamulong og dugang ngadto kanila nga nag-ingon: Tan-awa, akong kaigsoonan, wala ba kamo makabasa nga ang Dios naghatag og gahom sa usa ka tawo, gani ni Moises, sa pagbunal sa mga tubig sa Pulang Dagat, ug kini natunga dinhi ug didto, nga sa ingon ang mga Israelita, nga atong mga amahan, miagi nianang uga nga yuta, ug ang mga tubig milamoy sa mga sundalo sa mga Ehiptohanon ug milubong kanila?\n\n12 Ug karon tan-awa, kon ang Dios mihatag niining tawhana sa ingon niana nga gahom, nan nganong kamo kinahanglan man nga maglalis, ug moingon nga siya wala mohatag kanako og gahom aron akong mahibaloan ang mahitungod sa mga paghukom nga moabot kaninyo gawas kon kamo maghinulsol?\n\n13 Apan, tan-awa, kamo wala lamang molimod sa akong mga pulong, apan kamo usab milimod sa tanan nga pulong nga gipamulong sa atong mga amahan, ug usab sa mga pulong nga gipamulong niining tawhana nga si Moises, kinsa adunay ingon ka dakong gahom nga gihatag kaniya, oo, sa mga pulong nga iyang gipamulong mahitungod sa pag-anhi sa Mesiyas.\n\n14 Oo, wala ba siya magpamatuod nga ang Anak sa Dios moabot? Ug sama sa iyang pag-isa sa bitin nga tumbaga didto sa kamingawan, ingon usab niana ang pag-isa kaniya kinsa moabot.\n\n15 Ug kutob sa motan-aw niana nga bitin mabuhi, maingon man usab sa kutob sa motan-aw sa Anak sa Dios uban sa pagtuo, nga magbaton og mahinulsolon nga espiritu, mabuhi, gani ngadto nianang kinabuhi nga walay kataposan.\n\n16 Ug karon tan-awa, dili lamang si Moises ang nagpamatuod niining mga butanga, apan ang tanan usab nga balaang mga propeta, gikan sa iyang mga adlaw hangtod sa mga adlaw ni Abraham.\n\n17 Oo, ug tan-awa, si Abraham nakakita sa iyang pag-anhi, ug napuno sa kamaya ug naglipay.\n\n18 Oo, ug tan-awa sultihan ko kamo, nga dili lamang si Abraham ang nasayod niining mga butanga, apan dihay daghan pa sa wala pa ang mga adlaw ni Abraham kinsa gitawag pinaagi sa kapunongan sa Dios; oo, sunod sa kapunongan sa iyang Anak; ug kinahanglan nga ikapakita kini ngadto sa katawhan, sa daghang liboan nga katuigan sa dili pa ang iyang pag-anhi, nga gani ang katubsanan kinahanglang moabot ngadto kanila.\n\n19 Ug karon manghinaot ko nga kamo masayod, nga gani sukad pa sa mga adlaw ni Abraham dihay daghang propeta nga mipamatuod niini nga mga butang; oo, tan-awa, ang propeta nga si Zenos mipamatuod nga walay kahadlok; ug tungod niini siya gipatay.\n\n20 Ug tan-awa, usab si Zenock, ug usab si Ezias, ug usab si Isaias, ug si Jeremias, (Jeremias nga mao gihapon nga propeta kinsa mipamatuod sa kalaglagan sa Jerusalem) ug karon nasayod kita nga ang Jerusalem nalaglag sumala sa mga pulong ni Jeremias. O unya ngano nga ang Anak sa Dios wala man moabot, sumala sa iyang panagna?\n\n21 Ug karon makiglalis ba kamo nga ang Jerusalem nalaglag? Moingon ba kamo nga ang mga anak nga lalaki ni Sedekias wala patya, tanan gawas ni Mulek? Oo, ug kamo wala ba makakita nga ang kaliwat ni Sedekias anaa uban kanato, ug gipapahawa sila sa yuta sa Jerusalem? Apan tan-awa, dili lang kini mao ang tanan—\n\n22 Ang atong amahan nga si Lehi gipapahawa sa Jerusalem kay siya mipamatuod niining mga butanga. Ug si Nephi mipamatuod niining mga butanga, ug usab hapit tanan sa atong mga amahan, gani hangtod karon nga panahon; oo, sila mipamatuod sa pag-anhi ni Kristo, ug nagpaabot, ug nagmaya sa iyang adlaw nga moabot.\n\n23 Ug tan-awa, siya Dios, ug anaa siya uban kanila, ug gipakita niya ang iyang kaugalingon ngadto kanila, nga sila gitubos pinaagi kaniya; ug sila mihatag kaniya og himaya, tungod niana nga moabot.\n\n24 Ug karon, kay nakita nga kamo nasayod niining mga butanga ug dili makalimod niini gawas kon kamo mamakak, busa dinhi niini kamo nakasala, kay gisalikway ninyo kining tanan nga butang bisan pa sa daghang kamatuoran nga inyong nadawat; oo, gani kamo nakadawat sa tanan nga butang, sa mga butang sa langit, ug sa tanan nga butang nga ania sa yuta, isip usa ka saksi nga kini tinuod.\n\n25 Apan tan-awa, gisalikway ninyo ang kamatuoran, ug nakigbatok sa inyong balaan nga Dios; ug bisan niini nga panahon, imbes magtigom alang sa inyong kaugalingon og mga bahandi sa langit, nga walay butang nga madunot, ug walay butang nga makaadto nga mahugaw, kamo nagpundok og kapungot alang sa inyong kaugalingon batok sa adlaw sa paghukom.\n\n26 Oo, gani karon nga panahon kamo nagkahinog, tungod sa inyong mga pagpatay ug tungod sa inyong mga gidili nga pakighilawas ug pagkadaotan, alang sa walay kataposang kalaglagan; oo, ug gawas kon kamo maghinulsol moabot kini kaninyo sa dili madugay.\n\n27 Oo, tan-awa anaa na kini karon gani sa inyong mga pultahan; oo, sulod kamo sa hukmanan, ug pangitaa; ug tan-awa, ang inyong maghuhukom gipatay, ug naglunang siya sa iyang dugo; ug gipatay siya sa iyang igsoong lalaki, kinsa nagtinguha sa paglingkod sa hukmanan.\n\n28 Ug tan-awa, silang duha sakop sa inyong tinago nga pundok, kansang tigpasiugda mao si Gadianton ug ang usa nga daotan kinsa nagtinguha sa paglaglag sa mga kalag sa mga tawo.\n\n", "hel 9": "[center][font_size=26]Kapitulo 9[/font_size][/center]\n\n[i]Ang mga sinugo nakakita sa labawng maghuhukom nga patay na diha sa hukmanan—Gibilanggo sila ug sa wala madugay gibuhian—Pinaagi sa pagdasig si Nephi miila ni Seantum nga mao ang mamumuno—Si Nephi gidawat sa uban isip usa ka propeta. Mga 23–21 B.C.[/i]\n\n1 Tan-awa, karon nahitabo nga dihang si Nephi nakapamulong niini nga mga pulong, dihay mga tawo taliwala kanila nga midagan ngadto sa hukmanan; oo, gani dihay lima nga miadto, ug sila miingon sa ilang mga kaugalingon, samtang naglakaw sila:\n\n2 Tan-awa, karon atong masayran ang katinuod kon kini nga tawo usa ba ka propeta ug kon ang Dios misugo ba kaniya sa pagpanagna sa ingon nga kahibulongang mga butang ngari kanato. Tan-awa, wala kita motuo nga siya gisugo; oo, wala kita motuo nga siya usa ka propeta; bisan pa, kon kini nga butang nga iyang giingon mahitungod sa labaw nga maghuhukom tinuod, nga siya patay na, nan motuo kita nga ang ubang mga pulong nga iyang gipamulong tinuod.\n\n3 Ug nahitabo nga midagan sila uban sa ilang tibuok kusog, ug miabot ngadto sa hukmanan; ug tan-awa, ang labawng maghuhukom naghigda sa yuta, ug naglunang sa iyang kaugalingong dugo.\n\n4 Ug karon tan-awa, diha nga nakita nila kini natingala sila sa hilabihan, nga niana natumba sila sa yuta; kay sila wala motuo sa mga pulong nga gipamulong ni Nephi mahitungod sa labawng maghuhukom.\n\n5 Apan karon, diha nga sila nakakita mituo na sila, ug ang kahadlok miabot kanila basin pa og ang tanan nga paghukom nga gipamulong ni Nephi moabot sa katawhan; mao nga nangurog sila, ug nangatumba sa yuta.\n\n6 Karon, sa walay langan diha nga ang maghuhukom gipatay—kay siya gidunggab sa iyang igsoong lalaki pinaagi sa pagtakoban, ug siya milayas, ug ang mga sulugoon nanagan ug misulti sa katawhan, nga namahayag bahin sa pagpatay taliwala kanila;\n\n7 Ug tan-awa ang katawhan nagpundok ngadto sa hukmanan—ug tan-awa, sa ilang kahibulong nakita nila kadtong lima ka tawo nga natumba sa yuta.\n\n8 Ug karon tan-awa, ang katawhan wala masayod mahitungod sa pundok sa katawhan nga nagkatigom sa tanaman ni Nephi; mao nga nanag-ingon sila sa ilang mga kaugalingon: Kining mga tawhana sila ang mipatay sa maghuhukom, ug ang Dios mihampak kanila aron dili sila makalayas gikan kanato.\n\n9 Ug nahitabo nga sila migunit kanila, ug migapos kanila ug mibalhog kanila sa bilanggoan. Ug dihay usa ka pahibalo nga gipasangyaw nga ang maghuhukom gipatay, ug nga ang mga mamumuno nadakpan ug gibalhog na sa bilanggoan.\n\n10 Ug nahitabo nga pagkaugma ang katawhan nagkapundok sa pagbangotan ug sa pagpuasa, didto sa lubong sa dungganan nga labawng maghuhukom nga gipatay.\n\n11 Ug sa ingon niana usab kadtong mga maghuhukom nga didto sa tanaman ni Nephi, ug nakadungog sa iyang mga pulong, nagkapundok usab didto sa lubong.\n\n12 Ug nahitabo nga nangutana sila taliwala sa katawhan, nag-ingon: Hain ang lima nga gipadala aron sa pagpakisayod mahitungod sa labawng maghuhukom kon siya namatay ba? Ug sila mitubag ug miingon: Mahitungod niining lima nga inyong giingon nga inyong gipadala, kami wala masayod; apan adunay lima ka mamumuno, nga among gibalhog sa bilanggoan.\n\n13 Ug nahitabo nga ang mga maghuhukom nagtinguha nga dad-on sila; ug sila gidala, ug tan-awa sila kadtong lima nga gipadala; ug tan-awa ang mga maghuhukom nagpakisayod gikan kanila aron masayod mahitungod sa hinungdan, ug gisultihan sila sa tanan nga ilang gibuhat, nag-ingon:\n\n14 Nanagan kami ug miabot sa dapit sa hukmanan, ug diha nga among nakita ang tanan nga butang sama sa gipamatuod ni Nephi, kami nahibulong mao nga nangatumba kami sa yuta; ug diha nga naulian na kami sa panimuot gikan sa among kahibulong, tan-awa sila mibalhog kanamo sa bilanggoan.\n\n15 Karon, kalabot sa pagpatay niining tawhana, kami wala masayod kon kinsa ang nagbuhat niini; ug mao lamang kini ang among nasayran, nanagan kami ug miabot sumala sa inyong gitinguha, ug tan-awa siya patay na, sumala sa mga pulong ni Nephi.\n\n16 Ug karon nahitabo nga ang mga maghuhukom mipasabot sa panghitabo ngadto sa katawhan, ug misinggit batok kang Nephi, nag-ingon: Tan-awa, nasayod kami nga kini si Nephi nakigsabot og usa ka tawo sa pagpatay sa maghuhukom, ug unya siya mipahayag niini kanato, aron kita iyang makabig ngadto sa iyang tinuohan, nga siya makapataas sa iyang kaugalingon nga mahimo nga usa ka tawong gamhanan, pinili sa Dios, ug usa ka propeta.\n\n17 Ug karon tan-awa, panid-an nato kining tawhana, ug siya motug-an sa iyang kasaypanan ug mopahibalo kanato sa tinuod nga mamumuno niini nga maghuhukom.\n\n18 Ug nahitabo nga ang lima gibuhian sa adlaw sa paglubong. Bisan pa niana, gibadlong nila ang mga maghuhukom sa mga pulong nga ilang gipamulong batok ni Nephi, ug nakiglalis kanila sa tinagsa-tagsa, nga niana sila milibog kanila.\n\n19 Bisan pa niana, sila misugo nga si Nephi kinahanglang dakpon ug gaposon ug dad-on atubangan sa pundok sa katawhan, ug misugod sila sa pagpangutana kaniya sa nagkalain-laing paagi nga siya ilang mapaangkon, aron sila makapahamtang kaniya og kamatayon—\n\n20 Nag-ingon kaniya: Ikaw nakigkunsabo; kinsa kining tawo nga nagbuhat niini nga pagpatay? Karon isulti kanamo, ug angkona ang imong kasaypanan; nag-ingon, Tan-awa aniay salapi; ug usab kami mopatunhay sa imong kinabuhi kon ikaw motug-an kanamo, ug moangkon sa kasabotan nga imong gihimo uban kaniya.\n\n21 Apan si Nephi miingon kanila: O kamong mga buang, kamong mga gahi og kasingkasing, kamong mga buta, ug kamong mga tikig og liog nga katawhan, nasayod ba kamo kon hangtod kanus-a motugot ang Ginoo nga inyong Dios nga kamo magpadayon niining inyong paagi sa pagpakasala?\n\n22 O angay unta kamong magsugod sa pagdangoyngoy ug pagbangotan, tungod sa kadako sa kalaglagan nga niini nga panahon nagpaabot kaninyo, gawas kon kamo maghinulsol.\n\n23 Tan-awa kamo miingon nga nakigsabot ko og usa ka tawo nga patyon niya si Seezoram, ang atong labawng maghuhukom. Apan tan-awa, sultihan ko kamo, nga kini tungod kay ako nagpamatuod kaninyo nga kamo unta masayod kabahin niini nga butang; oo, gani isip usa ka saksi nganha kaninyo, ako nasayod sa mga pagkadaotan ug sa mga pagkasalawayon nga anaa kaninyo.\n\n24 Ug tungod kay ako mihimo niini, miingon mo nga nakigsabot ko og usa ka tawo nga himoon niya kini nga butang; oo, tungod kay ako mipakita kaninyo niini nga timailhan kamo nasuko kanako, ug nagtinguha sa paglaglag sa akong kinabuhi.\n\n25 Ug karon tan-awa, pakitaon ko kamo og laing timailhan, ug tan-awon kon tungod niini nga butang kamo magtinguha pa ba sa paglaglag kanako.\n\n26 Tan-awa sultihan ko kamo: Lakaw ngadto sa balay ni Seantum, nga igsoong lalaki ni Seezoram, ug ingna siya—\n\n27 Si Nephi ba, nga nagpakaaron-ingnon nga propeta, kinsa nanagna sa daghan kaayong mga kadaotan niini nga katawhan, nakigsabot kanimo, sa imong pagpatay kang Seezoram, nga imong igsoon nga lalaki?\n\n28 Ug tan-awa, siya moingon kaninyo, Wala.\n\n29 Ug kamo mosulti kaniya: Ikaw ba ang mipatay sa imong igsoong lalaki?\n\n30 Ug mobarog siya nga mahadlok ug dili masayod kon unsay isulti. Ug tan-awa, siya molimod kaninyo; ug magpakaaron-ingnon siya nga natingala; bisan pa niana, siya mopahayag kaninyo nga siya walay sala.\n\n31 Apan tan-awa, kamo mohiling kaniya, ug makakita kamo og dugo sa sidsid sa iyang kupo.\n\n32 Ug kon makita na ninyo kini, kamo moingon: Diin gikan kini nga dugo? Wala ba kami makaila nga kini ang dugo sa imong igsoong lalaki?\n\n33 Ug unya mangurog siya, ug mangluspad, gani ingon og miabot na kaniya ang kamatayon.\n\n34 Ug unya kamo moingon: Tungod niini nga kahadlok ug niini nga kaluspad nga makita sa imong nawong, tan-awa, kami nasayod nga sad-an ka.\n\n35 Ug unya ang dakong kahadlok moabot kaniya; ug unya siya mokompisal kaninyo, ug dili na molimod nga siya ang naghimo niini nga pagpatay.\n\n36 Ug unya moingon siya kaninyo, nga ako, si Nephi, walay kasayoran mahitungod sa panghitabo gawas nga kini gihatag ngari kanako pinaagi sa gahom sa Dios. Ug unya kamo masayod nga ako matarong nga tawo, ug nga ako gipadala nganha kaninyo gikan sa Dios.\n\n37 Ug nahitabo nga miadto sila ug mihimo, gani sumala sa gisulti ni Nephi kanila. Ug tan-awa, ang mga pulong nga iyang gipanulti mga tinuod; kay sumala sa iyang mga pulong siya milimod; ug usab sumala sa mga pulong siya mikompisal.\n\n38 Ug gidala siya aron pamatud-an nga siya mao gayod ang mamumuno, nga niana ang lima gibuhian, ug si Nephi usab.\n\n39 Ug dihay pipila sa mga Nephita nga mituo sa mga pulong ni Nephi; ug adunay uban usab, nga mituo tungod sa pagpamatuod sa lima, kay nakabig sila samtang didto sila sa bilanggoan.\n\n40 Ug karon dihay pipila taliwala sa katawhan, kinsa miingon nga si Nephi usa ka propeta.\n\n41 Ug dihay uban kinsa miingon: Tan-awa, siya usa ka dios, kay kon dili siya dios dili siya masayod sa tanan nga butang. Kay tan-awa, gisulti niya kanato ang mga tinguha sa atong mga kasingkasing, ug usab misulti kanato og mga butang; ug gani siya mipahibalo kanato sa tinuod nga mamumuno sa atong labawng maghuhukom.\n\n", "hel 10": "[center][font_size=26]Kapitulo 10[/font_size][/center]\n\n[i]Ang Ginoo mihatag ni Nephi og gahom sa pagselyo—Siya gihatagan og gahom sa pagbugkos ug sa pagbadbad dinhi sa yuta ug didto sa langit—Siya misugo sa katawhan sa paghinulsol o mamatay—Ang Espiritu midala kaniya gikan sa usa ka pundok sa katawhan ngadto sa lahi nga pundok sa katawhan. Mga 21–20 B.C.[/i]\n\n1 Ug nahitabo nga dihay mitumaw nga panagbahin taliwala sa katawhan, nga niana sila nagkabahin dinhi ug didto ug mipadayon sa ilang mga buluhaton, mibiya ni Nephi nga nag-inusara, samtang nagbarog siya sa taliwala kanila.\n\n2 Ug nahitabo nga si Nephi milakaw paingon sa iyang kaugalingong balay, namalandong sa mga butang nga gipakita sa Ginoo kaniya.\n\n3 Ug nahitabo nga samtang namalandong siya—sa hilabihan nga kasubo tungod sa pagkadaotan sa katawhan sa mga Nephita, sa ilang tinago nga mga buhat sa kangitngit, ug sa ilang mga pagpatay, ug sa ilang mga pagpanglungkab, ug sa tanan nga matang sa kadaotan—ug nahitabo samtang namalandong siya sa iyang kasingkasing, tan-awa, usa ka tingog ang miabot kaniya nga nag-ingon:\n\n4 Bulahan ikaw, Nephi, tungod niadtong mga butang nga imong nabuhat; kay Ako nakakita giunsa nimo sa walay pagkaluya pagpahayag sa pulong, nga akong gihatag kanimo, ngadto niini nga katawhan. Ug ikaw wala mahadlok kanila, ug wala magtinguha sa imong kaugalingong kinabuhi, apan nagtinguha sa akong kabubut-on, ug sa pagsunod sa akong mga sugo.\n\n5 Ug karon, tungod kay ikaw nagbuhat niini nga walay pagkaluya, tan-awa, ako mopanalangin kanimo sa kahangtoran; ug ako mohimo kanimo nga gamhanan sa pulong ug sa binuhatan, sa hugot nga pagtuo ug sa mga buhat; oo, bisan kanang tanan nga butang mahimo nimo sumala sa imong pulong, tungod kay ikaw dili mangayo niana nga supak sa akong kabubut-on.\n\n6 Tan-awa, ikaw si Nephi, ug ako mao ang Dios. Tan-awa, ako mopahayag niini kanimo sa atubangan sa akong mga anghel, nga ikaw makaangkon og gahom ibabaw niini nga katawhan, ug hampakon ang yuta og kagutom, ug kamatay, ug kalaglagan, sumala sa pagkadaotan niini nga katawhan.\n\n7 Tan-awa, akong ihatag kanimo ang gahom, nga bisan unsa ang imong bugkoson dinhi sa yuta pagabugkoson didto sa langit; ug bisan unsa ang imong badbaron dinhi sa yuta pagabadbaron didto sa langit; ug sa ingon niana makabaton ka og gahom taliwala niini nga katawhan.\n\n8 Ug sa ingon niana, kon ikaw moingon niini nga templo nga mapikas kini ngadto sa duha, kini mahimo.\n\n9 Ug kon ikaw moingon niini nga bukid, Magpaubos ug magmahimo nga hapsay, kini mahimo.\n\n10 Ug tan-awa, kon ikaw moingon nga ang Dios mohampak niini nga katawhan, kini mahitabo.\n\n11 Ug karon tan-awa, ako momando kanimo, nga ikaw molakaw ug mopahayag ngadto niini nga katawhan, nga sa ingon niini nag-ingon ang Ginoong Dios, nga Makagagahom: Gawas kon kamo maghinulsol kamo pagahampakon, gani ngadto sa kalaglagan.\n\n12 Ug tan-awa, karon nahitabo nga sa dihang ang Ginoo nakapamulong niini nga mga pulong ngadto ni Nephi, mihunong siya ug wala moadto sa iyang kaugalingong balay, apan mibalik ngadto sa pundok sa katawhan nga nagkatibulaag sa ibabaw sa yuta ug misugod sa pagpahayag ngadto kanila sa pulong sa Ginoo nga gipamulong kaniya, mahitungod sa ilang kalaglagan kon dili sila maghinulsol.\n\n13 Karon tan-awa, bisan pa nianang kahibulongan nga milagro nga nahimo ni Nephi sa pagsulti kanila mahitungod sa kamatayon sa labawng maghuhukom, gipatig-a nila ang ilang mga kasingkasing ug wala mopatalinghog sa mga pulong sa Ginoo.\n\n14 Busa si Nephi mipahayag kanila sa pulong sa Ginoo, nga nag-ingon: Gawas kon kamo maghinulsol, miingon ang Ginoo, kamo pagahampakon gani ngadto sa kalaglagan.\n\n15 Ug nahitabo nga sa dihang si Nephi nakapahayag na kanila sa pulong, tan-awa, padayon sila nga nagpatig-a sa ilang mga kasingkasing ug wala mopatalinghog sa iyang mga pulong; busa sila mibiay-biay batok kaniya, ug mitinguha sa pagdapat sa ilang mga kamot ngadto kaniya, nga sila makabalhog kaniya sa bilanggoan.\n\n16 Apan tan-awa, ang gahom sa Dios nag-uban kaniya, ug sila dili makadakop kaniya aron ibalhog siya sa bilanggoan, kay siya gidala pinaagi sa Espiritu ug gipalayo gikan sa ilang taliwala.\n\n17 Ug nahitabo nga sa ingon niana milakaw siya uban sa Espiritu, gikan sa usa ka pundok sa katawhan ngadto sa lain nga pundok sa katawhan, nagpahayag sa pulong sa Dios, gani hangtod nga siya nakapahayag niini ngadto nilang tanan, o mipadala niini taliwala sa tanang katawhan.\n\n18 Ug nahitabo nga wala sila mopatalinghog sa iyang mga pulong; ug dihay nagsugod nga mga panagbingkil, nga niana sila nabahin batok sa ilang mga kaugalingon ug misugod sa pagpatay sa usag usa gamit ang espada.\n\n19 Ug sa ingon niana natapos ang kapitoan ug usa nga tuig sa pagmando sa mga maghuhukom sa katawhan ni Nephi.\n\n", "hel 11": "[center][font_size=26]Kapitulo 11[/font_size][/center]\n\n[i]Si Nephi mihangyo sa Ginoo nga pulihan ang ilang gubat og kagutom—Daghang katawhan ang namatay—Naghinulsol sila, ug si Nephi nangamuyo sa Ginoo og ulan—Si Nephi ug Lehi nakadawat og daghang pagpadayag—Ang mga tulisan ni Gadianton nagpalig-on sa ilang mga kaugalingon diha sa yuta. Mga 20–6 B.C.[/i]\n\n1 Ug karon nahitabo sa kapitoan ug duha nga tuig sa pagmando sa mga maghuhukom nga ang mga panagbingkil nagkadaghan, nga niana dihay mga gubat taliwala sa tanang katawhan ni Nephi.\n\n2 Ug kining tinago nga pundok sa mga tulisan mao ang nagpahigayon niini nga buhat sa kalaglagan ug pagkadaotan. Ug kini nga gubat milungtad nianang tibuok nga tuig; ug milungtad usab kini sa ikapitoan ug tulo nga tuig.\n\n3 Ug nahitabo nga niini nga tuig si Nephi nangamuyo sa Ginoo, nga nag-ingon:\n\n4 O Ginoo, ayaw itugot nga kining katawhan pagalaglagon pinaagi sa espada; apan O Ginoo, tugoti hinoon nga adunay kagutom sa yuta, aron maaghat sila sa paghinumdom sa Ginoo nga ilang Dios, ug tingali maghinulsol sila ug mobalik kanimo.\n\n5 Ug mao nga nahimo kini, sumala sa mga pulong ni Nephi. Ug dihay dakong kagutom sa yuta, taliwala sa tanang katawhan ni Nephi. Ug sa ingon niana sa kapitoan ug upat nga tuig ang kagutom nagpadayon, ug ang buhat sa kalaglagan pinaagi sa espada nahunong apan nahimong mas pait tungod sa kagutom.\n\n6 Ug kini nga buhat sa kalaglagan nagpadayon usab sa kapitoan ug lima nga tuig. Kay ang yuta gitunglo nga kini nauga, ug wala mohatag og mga lugas sa panahon sa tinglugas; ug ang tibuok yuta gitunglo, gani taliwala sa mga Lamanita ug ingon man taliwala sa mga Nephita, nga niana sila gisakit nga sila nangamatay sa tinaglibo didto sa mas daotang mga bahin sa yuta.\n\n7 Ug nahitabo nga ang katawhan nakakita nga sila hapit na mangamatay tungod sa kagutom, ug misugod sila sa paghinumdom sa Ginoo nga ilang Dios; ug misugod sila sa paghinumdom sa mga pulong ni Nephi.\n\n8 Ug ang katawhan misugod sa pagpakiluoy ngadto sa ilang labawng mga maghuhukom ug sa ilang mga pangulo, nga sila moingon ni Nephi: Tan-awa, nasayod kami nga ikaw tawo sa Dios, ug busa ipangamuyo sa Ginoo nga atong Dios nga iyang ipalayo kanamo kining kagutom, basin og ang tanang pulong nga imong gipamulong mahitungod sa among kalaglagan matuman.\n\n9 Ug nahitabo nga ang mga maghuhukom misulti ni Nephi, sumala sa mga pulong nga gitinguha. Ug nahitabo nga dihang si Nephi nakakita nga ang katawhan naghinulsol ug nagpaubos sa ilang mga kaugalingon nga nagsul-ob og panapton nga sako, nangamuyo siya pag-usab sa Ginoo, nga nag-ingon:\n\n10 O Ginoo, tan-awa naghinulsol na kini nga katawhan; ug gipamatay nila ang pundok ni Gadianton taliwala kanila nga niana nangahanaw sila, ug gitagoan nila ang ilang tinagong mga plano ilawom sa yuta.\n\n11 Karon, O Ginoo, tungod niining ilang pagpaubos mahimo bang wagtangon nimo ang imong kasuko, ug ang imong kasuko adto nimo tagbawon sa kalaglagan niadtong mga tawong daotan nga imo nang nalaglag.\n\n12 O Ginoo, mahimo ba nga wagtangon nimo ang imong kasuko, oo, ang imong mapintas nga kasuko, ug mosugo nga kining kagutom mohunong dinhi niini nga yuta.\n\n13 O Ginoo, mahimo ba nga patalinghogan mo ako, ug mosugo nga kini mahimo sumala sa akong mga pulong, ug mopadala og ulan sa ibabaw sa yuta, nga kini makapamunga sa bunga niini, ug sa lugas niini sa panahon sa tinglugas.\n\n14 O Ginoo, gipatalinghogan mo ako sa akong mga pulong dihang ako miingon, himoa nga adunay kagutom, nga ang kamatay pinaagi sa espada mohunong; ug sayod ako nga ikaw, bisan niini nga higayon, mopatalinghog sa akong mga pulong, kay ikaw miingon nga: Kon kini nga katawhan maghinulsol ako moluwas kanila.\n\n15 Oo, O Ginoo, ug nakita nimo nga sila naghinulsol, tungod sa kagutom ug sa kamatay ug kalaglagan nga midangat kanila.\n\n16 Ug karon, O Ginoo, mahimo ba nga wagtangon nimo ang imong kasuko, ug sulayan na usab kon sila moalagad ba kanimo? Ug kon mao, O Ginoo, ikaw makapanalangin kanila sumala sa imong mga pulong nga imong gisulti.\n\n17 Ug nahitabo nga sa kapitoan ug unom nga tuig ang Ginoo miwagtang sa iyang kasuko sa katawhan, ug misugo nga ang ulan mobundak sa yuta, nga niana kini nakapamunga sa bunga niini sa panahon sa tingpamunga niini. Ug nahitabo nga mipabunga kini sa lugas niini sa panahon sa tinglugas niini.\n\n18 Ug tan-awa, ang katawhan nagmaya ug naghimaya sa Dios, ug ang tibuok yuta napuno sa pagmaya; ug wala na sila magtinguha sa paglaglag kang Nephi, apan sila mitamod kaniya isip bantogan nga propeta, ug tawo sa Dios, nga adunay dakong gahom ug katungod nga gihatag kaniya gikan sa Dios.\n\n19 Ug tan-awa, si Lehi, ang iyang igsoong lalaki, dili layo kaniya sa mga butang nga may kalabotan sa pagkamatarong.\n\n20 Ug sa ingon niana nahitabo nga ang katawhan ni Nephi misugod na usab sa pag-uswag sa yuta, ug misugod sa pagtukod sa ilang biniyaang mga dapit, ug misugod sa pagdaghan ug pagkatap, gani hangtod nga nalukop nila ang tibuok yuta, sa amihanang bahin ug habagatang bahin, gikan sa dagat sa kasadpan ngadto sa silangang dagat.\n\n21 Ug nahitabo nga ang kapitoan ug unom nga tuig natapos sa kalinaw. Ug ang kapitoan ug pito nga tuig nagsugod sa kalinaw; ug ang simbahan mikatap ibabaw sa tibuok yuta; ug ang mas daghan nga bahin sa katawhan sa mga Nephita ug mga Lamanita, nahisakop sa simbahan; ug sila nakabaton og hilabihan ka dako nga kalinaw diha sa yuta; ug sa ingon niana natapos ang kapitoan ug pito nga tuig.\n\n22 Ug usab sila adunay kalinaw sa kapitoan ug walo nga tuig, gawas sa pipila ka panagbingkil mahitungod sa mga punto sa doktrina nga gihan-ay sa mga propeta.\n\n23 Ug sa kapitoan ug siyam nga tuig misugod ang daghang panagbangi. Apan nahitabo nga si Nephi ug si Lehi, ug daghan sa ilang kaigsoonan kinsa nasayod mahitungod sa tinuod nga mga punto sa doktrina, tungod kay nakabaton og daghan nga pagpadayag matag adlaw, busa misangyaw sila sa katawhan, nga niana gitapos nila ang ilang mga panagbangi nianang mao nga tuig.\n\n24 Ug nahitabo nga sa kawaloan nga tuig sa pagmando sa mga maghuhukom sa katawhan ni Nephi, dihay nailhan nga pundok sa mga masinupakon gikan sa katawhan ni Nephi, kinsa sa pipila ka tuig nga milabay miadto sa mga Lamanita, ug midala sa ilang mga kaugalingon sa ngalan sa mga Lamanita, ug usab adunay pipila kinsa tinuod nga mga kaliwat sa mga Lamanita, nga ilang gisulsolan aron masuko, o niadtong mga masinupakon, busa nagsugod sila og usa ka gubat batok sa ilang kaigsoonan.\n\n25 Ug gihimo nila ang pagpatay ug pagpanglungkab; ug dayon mosibog sila balik sa kabukiran, ug ngadto sa mga kamingawan ug sa tagoanang mga dapit, gitago ang ilang mga kaugalingon aron dili sila madiskobrehan, nakadawat sa matag adlaw og dugang sa ilang gidaghanon, kutob sa masupilon nga miadto kanila.\n\n26 Ug sa ingon niana sa paglakat sa panahon, oo, gani sulod sa dili daghang katuigan, nahimo silang hilabihan ka daghan nga pundok sa mga tulisan; ug gipangita nila ang tanan nga tinagong mga plano ni Gadianton; ug sa ingon niana nahimo silang mga tulisan ni Gadianton.\n\n27 Karon tan-awa, kini nga mga tulisan mihimo og dakong kadaot, oo, gani dakong kalaglagan sa katawhan ni Nephi, ug usab sa katawhan sa mga Lamanita.\n\n28 Ug nahitabo nga kinahanglang ihunong kini nga buhat sa kalaglagan; busa mipadala sila og kasundalohan nga mga tawo nga kusgan ngadto sa kamingawan ug ngadto sa kabukiran sa pagpangita niining mga pundok sa mga tulisan, ug sa pagpukan kanila.\n\n29 Apan tan-awa, nahitabo nga sa mao gihapon nga tuig gipapahawa sila balik sa ilang kaugalingong mga yuta. Ug sa ingon niana natapos ang kawaloan nga tuig sa pagmando sa mga maghuhukom sa katawhan ni Nephi.\n\n30 Ug nahitabo nga sa pagsugod sa kawaloan ug unang tuig misulong na usab sila batok niini nga pundok sa mga tulisan, ug milaglag og daghan; ug sila usab nag-antos og daghan nga kalaglagan.\n\n31 Ug napugos na usab sila sa pagbalik gikan sa kamingawan ug gikan sa kabukiran ngadto sa ilang kaugalingong mga yuta, tungod sa hilabihan ka daghan nga mga tulisan nga midagsang sa kabukiran ug sa kamingawan.\n\n32 Ug nahitabo nga sa ingon niana natapos kini nga tuig. Ug ang mga tulisan nagpadayon sa pagdaghan ug nag-anam ka lig-on, nga niana sila nakigbatok sa tibuok nga kasundalohan sa mga Nephita, ug usab sa mga Lamanita; ug nakamugna sila og dako nga kahadlok ngadto sa katawhan nga anaa sa ibabaw sa tibuok yuta.\n\n33 Oo, kay giduaw nila ang daghan nga bahin sa yuta, ug mihimo og dakong kalaglagan ngadto kanila; oo, mipatay og daghan, ug midala sa uban nga bihag ngadto sa kamingawan, oo, ug ilabi na gayod sa ilang mga babaye ug sa ilang mga bata.\n\n34 Karon kining dako nga kadaotan, nga miabot sa katawhan tungod sa ilang pagkadaotan, nakaaghat na usab kanila sa paghinumdom sa Ginoo nga ilang Dios.\n\n35 Ug sa ingon niana natapos ang kawaloan ug usa nga tuig sa pagmando sa mga maghuhukom.\n\n36 Ug sa kawaloan ug duha nga tuig nagsugod na usab sila sa pagkalimot sa Ginoo nga ilang Dios. Ug sa kawaloan ug tulo nga tuig nagsugod nga misamot ang ilang pagkadaotan. Ug sa kawaloan ug upat nga tuig wala sila mag-usab sa ilang mga paagi.\n\n37 Ug nahitabo nga sa kawaloan ug lima nga tuig mas misamot kadako ang ilang garbo, ug ang ilang pagkadaotan; ug sa ingon niana sila nagkahinog na usab alang sa kalaglagan.\n\n38 Ug sa ingon niana natapos ang kawaloan ug lima nga tuig.\n\n", "hel 12": "[center][font_size=26]Kapitulo 12[/font_size][/center]\n\n[i]Ang mga tawo dili makanunayon ug walay kaalam ug dali nga mobuhat og daotan—Ang Ginoo mosilot sa Iyang katawhan—Ang pagkawalay kapuslanan sa mga tawo gitandi ngadto sa gahom sa Dios—Sa adlaw sa paghukom, ang mga tawo makaangkon og walay kataposan nga kinabuhi o walay kataposan nga panghimaraot. Mga 6 B.C.[/i]\n\n1 Ug sa ingon niana atong makita unsa ka sayop, ug usab ang pagkadili makanunayon sa mga kasingkasing sa katawhan; oo, atong makita nga ang Ginoo diha sa iyang dako ug walay kataposan nga kaayo mopanalangin ug mopauswag niadtong mobutang sa ilang pagsalig diha kaniya.\n\n2 Oo, ug unta atong makita nga panahon nga siya mipauswag sa iyang katawhan, oo, sa pagpatubo sa ilang mga umahan, sa ilang mga gagmayng pundok sa kahayopan ug sa ilang dagkong pundok sa kahayopan, ug sa bulawan, ug sa pilak, ug sa tanan nga matang sa mahalon nga mga butang sa matag matang ug sa sining; milugway sa ilang mga kinabuhi, ug miluwas kanila gikan sa mga kamot sa ilang mga kaaway; mipahumok sa mga kasingkasing sa ilang mga kaaway aron sila dili mopahayag og mga gubat batok kanila; oo, ug sa kataposan, mibuhat sa tanan nga butang alang sa kaayohan ug sa kalipay sa iyang katawhan; oo, unya kana ang panahon nga sila mipatig-a sa ilang mga kasingkasing, ug nahikalimot sa Ginoo nga ilang Dios, ug mitunob-tunob sa ilang mga tiil sa Usa nga Balaan—oo, ug tungod kini sa ilang kahamugaway, ug sa ilang hilabihan ka dako nga kauswagan.\n\n3 Ug sa ingon niana atong makita nga gawas kon ang Ginoo mopanton sa iyang katawhan pinaagi sa daghan nga kasakitan, oo, gawas kon siya moduaw kanila pinaagi sa kamatayon ug pinaagi sa kalisang, ug pinaagi sa kagutom ug pinaagi sa tanan nga matang sa kamatay, sila dili mahinumdom kaniya.\n\n4 O pagkawalay kaalam, ug pagkawalay kapuslanan, pagkadaotan, ug pagkayawan-on, ug pagkadali nga mobuhat og daotan, ug pagkahinay nga mobuhat og maayo, ang katawhan; oo, pagkadali nga mopatalinghog sa mga pulong nianang tawo nga daotan, ug mobutang sa ilang mga kasingkasing diha sa walay kapuslanan nga mga butang sa kalibotan!\n\n5 Oo, pagkadali nga mabayaw diha sa garbo; oo, pagkadali nga manghambog, ug mobuhat sa tanan nga matang niana nga kadaotan; ug pagkahinay nila nga mahinumdom sa Ginoo nga ilang Dios, ug sa pagpaminaw sa iyang mga tambag, oo, pagkahinay nga molakaw diha sa mga agianan sa kaalam!\n\n6 Tan-awa, wala sila magtinguha nga ang Ginoo nga ilang Dios, kinsa milalang kanila, kinahanglan nga momando ug mohari ibabaw kanila; bisan pa sa iyang hilabihan nga kaayo ug sa iyang kaluoy ngadto kanila, sila wala manumbaling sa iyang mga tambag, ug dili siya buot nga siya mahimo nila nga giya.\n\n7 O hilabihan gayod ang pagkawalay kapuslanan sa katawhan; oo, gani sila mas ubos pa kay sa abog sa yuta.\n\n8 Kay tan-awa, ang abog sa yuta molihok dinhi ug didto, ngadto sa pagkabahin, sa sugo sa atong gamhanan ug walay kataposan nga Dios.\n\n9 Oo, tan-awa sa iyang tingog ang mga bungtod ug mga bukid mokurog ug molinog.\n\n10 Ug pinaagi sa gahom sa iyang tingog sila mabuak, ug mahimo nga hapsay, oo, gani sama sa usa ka walog.\n\n11 Oo, pinaagi sa gahom sa iyang tingog ang tibuok yuta mauyog;\n\n12 Oo, pinaagi sa gahom sa iyang tingog, ang mga katukoran nga bato mauyog, gani ngadto sa iyang kinatung-an.\n\n13 Oo, ug kon siya moingon ngadto sa yuta—Balhin—mabalhin kini.\n\n14 Oo, kon siya moingon ngadto sa kalibotan—Ikaw motuyok og balik, nga kini molugway sa adlaw sulod sa daghan nga oras—mahimo kana;\n\n15 Ug sa ingon niana, sumala sa iyang pulong ang kalibotan motuyok og balik, ug kini makita sa tawo nga ang adlaw mihunong; oo, ug tan-awa, mao gayod kana; kay sa pagkatinuod ang kalibotan mao ang naglihok ug dili ang adlaw.\n\n16 Ug tan-awa, usab, kon siya moingon ngadto sa tubig sa lawod—Ikaw mauga—mahimo kana.\n\n17 Tan-awa, kon siya moingon ngadto niini nga bukid—Ikaw mapataas, ug moabot sa ibabaw ug mahulog niana nga siyudad, nga kini malubong—tan-awa mahimo kana.\n\n18 Ug tan-awa, kon ang tawo motago og usa ka bahandi sa ilawom sa yuta, ug ang Ginoo moingon—Kini pagatunglohon, tungod sa pagkadaotan kaniya kinsa mitago niini—tan-awa, kini pagatunglohon.\n\n19 Ug kon ang Ginoo moingon—Ikaw pagatunglohon, nga walay tawo nga makakita kanimo sukad karon nga panahon hangtod sa kahangtoran—tan-awa, walay tawo nga makakuha niini sukad karon ug sa kahangtoran.\n\n20 Ug tan-awa, kon ang Ginoo moingon ngadto sa usa ka tawo—Tungod sa imong mga kadaotan, ikaw pagatunglohon sa kahangtoran—kini mahimo.\n\n21 Ug kon ang Ginoo moingon—Tungod sa imong mga kadaotan ikaw isalikway gikan sa akong atubangan—siya mopahitabo nga kini mahimo.\n\n22 Ug alaot siya nga iyang sultihan niini, kay kini mahitabo ngadto kaniya nga nagbuhat og kadaotan ug siya dili maluwas; busa, tungod niini, aron ang mga tawo unta maluwas, ang paghinulsol gipahayag.\n\n23 Mao nga, bulahan sila kinsa maghinulsol ug mopatalinghog sa tingog sa Ginoo nga ilang Dios; kay kini sila mao ang maluwas.\n\n24 Ug hinaot nga ang Dios motugyan, diha sa iyang walay kataposan nga kahingpitan, nga ang mga tawo unta madala ngadto sa paghinulsol ug sa maayo nga mga buhat, nga sila unta anam-anam nga mapahiuli ngadto sa grasya, sumala sa ilang mga buhat.\n\n25 Ug ako manghinaot nga ang tanan nga mga tawo maluwas. Apan kita nakabasa nga niana nga mahinungdanon ug kataposan nga adlaw adunay pipila nga isalikway, oo, kinsa isalikway gikan sa atubangan sa Ginoo;\n\n26 Oo, kinsa itugyan ngadto sa usa ka kahimtang sa walay kataposan nga pagkauyamot, naghatag og katumanan sa mga pulong nga nag-ingon: Sila nga nagbuhat og maayo makabaton og walay kataposan nga kinabuhi; ug sila nga nagbuhat og daotan makabaton og walay kataposan nga panghimaraot. Ug sa ingon niana kini mahitabo. Amen.\n\n", "hel 13": "Ang panagna sa Lamanita, nga si Samuel ngadto sa mga Nephita.\n\nNaglangkob sa mga kapitulo 13 ngadto sa 15.\n\n[center][font_size=26]Kapitulo 13[/font_size][/center]\n\n[i]Si Samuel nga Lamanita nanagna sa kalaglagan sa mga Nephita kon dili sila maghinulsol—Sila ug ang ilang mga katigayonan gitunglo—Sila misalikway ug mibato sa mga propeta, giliyokan sa mga panulay, ug nangita og kalipay pinaagi sa pagbuhat sa kadaotan. Mga 6 B.C.[/i]\n\n1 Ug karon nahitabo sa ikawaloan ug unom nga tuig, ang mga Nephita nagpabilin gihapon sa pagkadaotan, oo, sa hilabihang pagkadaotan, samtang ang mga Lamanita higpit nga nagmabinantayon sa pagsunod sa mga sugo sa Dios, sumala sa balaod ni Moises.\n\n2 Ug nahitabo nga niini nga tuig dihay usa ka Samuel, nga usa ka Lamanita, miabot sa yuta sa Zarahemla, ug misugod sa pagsangyaw sa katawhan. Ug nahitabo nga misangyaw siya sulod sa daghang adlaw, og paghinulsol ngadto sa katawhan, ug sila misalikway kaniya, ug mopauli na unta siya sa iyang kaugalingong yuta.\n\n3 Apan tan-awa, ang tingog sa Ginoo midangat kaniya, nga kinahanglan siyang mobalik pag-usab, ug managna sa katawhan sa bisan unsang mga butang nga moabot sa iyang kasingkasing.\n\n4 Ug nahitabo nga dili sila motugot nga mosulod siya sa siyudad; busa miadto siya ug mitungtong sa paril niini, ug mituyhad sa iyang kamot ug misinggit sa makusog nga tingog, ug nanagna ngadto sa katawhan sa bisan unsang mga butang nga gibutang sa Ginoo sa iyang kasingkasing.\n\n5 Ug miingon siya kanila: Tan-awa, ako, si Samuel, usa ka Lamanita, mamulong sa mga pulong sa Ginoo nga iyang gibutang sa akong kasingkasing; ug tan-awa gibutang niya kini sa akong kasingkasing aron isulti sa katawhan nga ang espada sa kaangayan nagbitay sa ibabaw niini nga katawhan; ug dili molabay ang upat ka gatos ka tuig nga kini nga espada sa kaangayan mahulog niini nga katawhan.\n\n6 Oo, bug-at nga kalaglagan naghulat niini nga katawhan, ug sa pagkatinuod modangat kini sa katawhan, ug walay makaluwas niini nga katawhan gawas sa paghinulsol ug hugot nga pagtuo diha ni Ginoong Jesukristo, nga sa pagkatinuod moanhi gayod sa kalibotan, ug moantos sa daghan nga butang ug pagapatyon alang sa iyang katawhan.\n\n7 Ug tan-awa, usa ka anghel sa Ginoo ang nagpahayag niini kanako, ug siya nagdala og malipayon nga mga balita sa akong kalag. Ug tan-awa, ako gipadala nganhi kaninyo aron ipahayag usab kini kaninyo, aron kamo makabaton sa malipayong mga balita; apan tan-awa kamo dili modawat kanako.\n\n8 Busa, sa ingon niana ang Ginoo miingon: Tungod sa katig-a sa mga kasingkasing sa katawhang mga Nephita, gawas kon sila maghinulsol akong kuhaon ang akong pulong gikan kanila, ug akong bawion ang akong Espiritu gikan kanila, ug dili na ako moantos pa kanila, ug ako mohimo sa mga kasingkasing sa ilang kaigsoonan nga mobatok kanila.\n\n9 Ug dili molabay ang upat ka gatos ka tuig sa dili pa ako mosugo nga sila pagahampakon; oo, ako moduaw kanila pinaagi sa espada ug pinaagi sa kagutom ug pinaagi sa kamatay.\n\n10 Oo, ako moduaw kanila sa akong mabangis nga kasuko, ug aduna unya kanila sa ikaupat nga henerasyon nga mabuhi, sa inyong mga kaaway, nga makakita sa inyong hingpit nga kalaglagan; ug moabot gayod kini gawas kon kamo maghinulsol, miingon ang Ginoo; ug kadtong sa ikaupat nga henerasyon mao ang hinungdan sa inyong kalaglagan.\n\n11 Apan kon maghinulsol kamo ug mobalik sa Ginoo nga inyong Dios ako mowagtang sa akong kasuko, miingon ang Ginoo; oo, sa ingon niana miingon ang Ginoo, bulahan sila nga maghinulsol ug mobalik ngari kanako, apan alaot siya nga dili maghinulsol.\n\n12 Oo, alaot kining dako nga siyudad sa Zarahemla; kay tan-awa, tungod lamang niadtong mga matarong nga kini giluwas; oo, alaot kining dako nga siyudad, kay ako nakakita, miingon ang Ginoo, nga adunay daghan, oo, gani ang mas daghan nga bahin niining dako nga siyudad, nga magpatig-a sa ilang mga kasingkasing batok kanako, miingon ang Ginoo.\n\n13 Apan bulahan sila kinsa maghinulsol, kay kanila ako moluwas. Apan tan-awa, kon dili pa sa mga matarong nga ania niining dako nga siyudad, tan-awa, ako mosugo nga ang kalayo manaog gikan sa langit ug molaglag niini.\n\n14 Apan tan-awa, alang sa kaayohan sa mga matarong nga kini giluwas. Apan tan-awa, ang panahon moabot, miingon ang Ginoo, nga kon isalikway ninyo ang mga matarong taliwala kaninyo, nan kamo hinog na sa kalaglagan; oo, alaot kining dako nga siyudad, tungod sa pagkadaotan ug pagkasalawayon nga anaa niini.\n\n15 Oo, alaot ang siyudad sa Gideon, tungod sa pagkadaotan ug pagkasalawayon nga anaa niini.\n\n16 Oo, ug alaot ang tanan nga siyudad nga naglibot sa yuta, nga naangkon sa mga Nephita, tungod sa pagkadaotan ug pagkasalawayon nga anaa niini.\n\n17 Ug tan-awa, usa ka tunglo ang modangat niini nga yuta, miingon ang Ginoo sa mga Panon, tungod sa katawhan nga ania dinhi, oo, tungod sa ilang pagkadaotan ug sa ilang pagkasalawayon.\n\n18 Ug mahitabo, nag-ingon ang Ginoo sa mga Panon, oo, ang atong halangdon ug tinuod nga Dios, nga kinsa kadtong motipig og mga bahandi sa yuta dili na gayod makakaplag niini pag-usab, tungod sa dako nga tunglo sa yuta, gawas kon siya usa ka matarong nga tawo ug tipigan kini ngadto sa Ginoo.\n\n19 Kay ako buot, miingon ang Ginoo, nga tipigan nila ilang mga bahandi ngari kanako; ug pagatunglohon sila kinsa dili motipig sa ilang mga bahandi ngari kanako; kay walay motipig sa ilang mga bahandi ngari kanako gawas niadtong mga matarong; ug siya nga dili motipig sa iyang mga bahandi ngari kanako, siya pagatunglohon, ug ang bahandi usab, ug walay makatubos niini tungod sa tunglo sa yuta.\n\n20 Ug moabot ang adlaw nga tipigan nila ang ilang mga bahandi, kay ang ilang mga kasingkasing anaa sa ilang mga katigayonan; ug kay anaa ang ilang kasingkasing sa ilang mga katigayonan, ug motipig sa ilang mga bahandi kon sila molayas gikan sa ilang mga kaaway; kay dili man sila motipig niini ngari kanako, pagatunglohon sila ug usab ang ilang mga bahandi; ug niana nga adlaw pagahampakon sila, miingon ang Ginoo.\n\n21 Tan-awa kamo, nga katawhan niining dako nga siyudad, ug patalinghogi ang akong mga pulong; oo, patalinghogi ang mga pulong nga gisulti sa Ginoo; kay tan-awa, miingon siya nga kamo gitunglo tungod sa inyong mga katigayonan, ug usab ang inyong mga katigayonan gitunglo tungod kay ang inyong mga kasingkasing anaa niini, ug wala mopatalinghog sa iyang mga pulong kinsa mao ang mihatag niini diha kaninyo.\n\n22 Kamo wala mahinumdom sa Ginoo nga inyong Dios sa mga butang nga gipanalangin kaninyo, apan kanunay kamong nahinumdom sa inyong mga katigayonan, wala magpasalamat sa Ginoo nga inyong Dios alang niini; oo, ang inyong mga kasingkasing wala mangamuyo sa Ginoo, apan mibukad kini tungod sa dakong garbo, ngadto sa pagpanghambog, ug sa hilabihang pagbukad, mga kasina, mga panagbangi, mga kalaw-ay, mga pagpanggukod, ug mga pagpatay, ug tanan nga matang sa kadaotan.\n\n23 Tungod niini ang Ginoong Dios misugo nga usa ka tunglo moabot nganhi sa yuta, ug usab sa inyong mga katigayonan, ug kini tungod sa inyong mga kadaotan.\n\n24 Oo, alaot niini nga katawhan, tungod niining panahon nga miabot, nga gisalikway ninyo ang mga propeta, ug nagbiaybiay kanila, ug mibato kanila, ug mipatay kanila, ug naghimo sa tanan nga matang sa kadaotan ngadto kanila, sama sa ilang gibuhat sa karaang panahon.\n\n25 Ug karon kon kamo mosulti, kamo moingon: Kon ang among mga adlaw didto pa sa mga adlaw sa among mga amahan kaniadto, dili unta kami mopatay sa mga propeta; kami dili unta mobato kanila, ug mosalikway kanila.\n\n26 Tan-awa mas labaw pa kamo ka daotan kay kanila; kay ingon nga ang Ginoo buhi, kon ang usa ka propeta moabot taliwala kaninyo ug mopahayag kaninyo sa pulong sa Ginoo, nga mopamatuod sa inyong mga sala ug mga kadaotan, kamo masuko kaniya, ug mosalikway kaniya ug mangita sa tanang paagi sa paglaglag kaniya; oo, kamo moingon nga siya mini nga propeta, ug nga siya makasasala, ug iya sa yawa, kay siya mipamatuod nga ang inyong binuhatan daotan.\n\n27 Apan tan-awa, kon ang usa ka tawo moabot taliwala kaninyo ug moingon: Buhata kini, ug walay daotan; buhata kana ug kamo dili mag-antos; oo, siya moingon: Lakaw subay sa garbo sa inyong kaugalingong mga kasingkasing; oo, lakaw subay sa garbo sa inyong mga mata, ug buhata ang bisan unsa nga gitinguha sa inyong kasingkasing—ug kon ang usa ka tawo moanha taliwala kaninyo ug mosulti niini, dawaton ninyo siya, ug moingon nga siya usa ka propeta.\n\n28 Oo, pasidunggan ninyo siya, ug hatagan siya sa inyong kabuhian; hatagan siya sa inyong bulawan, ug sa inyong pilak, ug sul-uban ninyo siya sa mahalon nga panapot; ug tungod kay siya namulong sa mga pulong nga ulog-ulog nganha kaninyo, ug siya moingon nga maayo ra ang tanan, niana dili kamo makakita og sayop kaniya.\n\n29 O kamong mga daotan ug kamong mga hiwi nga henerasyon; kamong mga tig-a ug kamong mga tikig og liog nga katawhan, hangtod kanus-a sa inyong hunahuna nga ang Ginoo mag-antos kaninyo? Oo, hangtod kanus-a kamo motugot sa inyong mga kaugalingon nga dad-on sa dili maalamon ug buta nga mga giya? Oo, hangtod kanus-a kamo mopili sa kangitngit kay sa kahayag?\n\n30 Oo, tan-awa, ang kasuko sa Ginoo napukaw na batok kaninyo; tan-awa, gitunglo niya ang yuta tungod sa inyong kadaotan.\n\n31 Ug tan-awa, moabot ang panahon nga tunglohon niya ang inyong mga katigayonan, nga mahimo kining madanglog, nga kamo dili na makagunit niini; ug sa adlaw sa inyong kawad-on dili kamo makaangkon niini.\n\n32 Ug sa mga adlaw sa inyong kakabos, mangamuyo kamo sa Ginoo; ug walay kapuslanan ang inyong pangamuyo, kay ang inyong kalisdanan miabot na kaninyo, ug ang inyong kalaglagan anaa na; ug unya mohilak kamo ug modangoyngoy niana nga adlaw, miingon ang Ginoo sa mga Panon. Ug unya kamo magbangotan, ug moingon:\n\n33 O nga unta ako naghinulsol, ug wala mopatay sa mga propeta, ug mobato kanila, ug mosalikway kanila. Oo, niana nga adlaw kamo moingon: O nga unta kami nahinumdom sa Ginoo nga among Dios sa adlaw nga kami gihatagan sa among katigayonan, ug unya wala unta kini mahimo nga madanglog nga kini nawala kanamo; kay tan-awa, ang among mga katigayonan nawala kanamo.\n\n34 Tan-awa, magbutang kami og kasangkapan dinhi ug pagkaugma mawala kini; ug tan-awa, ang among mga espada gibawi gikan kanamo sa adlaw nga kami nangita niini aron makig-away.\n\n35 Oo, gitago namo ang among mga bahandi ug nawala kini kanamo, tungod sa tunglo sa yuta.\n\n36 O nga kami unta naghinulsol sa adlaw nga ang pulong sa Ginoo midangat kanamo; kay tan-awa ang yuta gitunglo, ug ang tanan nga butang nahimo nga madanglog, ug kami dili makagunit niini.\n\n37 Tan-awa, gialirongan kami sa mga panulay, oo, giliyokan kami sa iyang mga anghel kinsa nagtinguha sa paglaglag sa among mga kalag. Tan-awa, ang among mga kadaotan hilabihan. O Ginoo, dili ba nimo wagtangon ang imong kasuko kanamo? Ug mao kini ang inyong pinulongan nianang mga adlawa.\n\n38 Apan tan-awa, ang inyong mga adlaw sa pagsulay milabay na; naglangay-langay kamo sa adlaw sa inyong kaluwasan hangtod nga ulahi na gayod kaayo ang tanan, ug ang inyong kalaglagan anaa na; oo, kay nagtinguha kamo sa tanang adlaw sa inyong kinabuhi nianang dili ninyo maangkon; ug kamo nangita sa kalipay pinaagi sa pagbuhat og kadaotan, mga butang nga sukwahi sa kinaiya niana nga pagkamatarong nga anaa sa atong halangdon ug Walay Kataposang Pangulo.\n\n39 O kamong mga katawhan sa yuta, kamo unta maminaw sa akong mga pulong! Ug ako mag-ampo nga ang kasuko sa Ginoo kaninyo mawagtang, ug nga kamo maghinulsol ug maluwas.\n\n", "hel 14": "[center][font_size=26]Kapitulo 14[/font_size][/center]\n\n[i]Si Samuel mitagna og kahayag sa panahon sa kagabhion ug usa ka bag-ong bitoon sa pagkatawo ni Kristo—Si Kristo motubos sa mga tawo gikan sa temporal ug espirituhanong kamatayon—Ang mga timailhan sa Iyang kamatayon naglakip sa tulo ka adlaw nga kangitngit, ang pagpangatumpag sa dagkong mga bato, ug dako nga kaguliyang sa kinaiyahan. Mga 6 B.C.[/i]\n\n1 Ug karon nahitabo nga si Samuel, nga Lamanita, mitagna sa hilabihan ka daghan pang mga butang nga dili na masulat.\n\n2 Ug tan-awa, miingon siya kanila: Tan-awa, ako mohatag kaninyo og timailhan; kay lima pa ka tuig ang moabot, ug tan-awa, unya moabot ang Anak sa Dios aron sa pagtubos sa tanan niadtong motuo sa iyang ngalan.\n\n3 Ug tan-awa, hatagan ko kamo niini nga timailhan sa iyang pag-anhi; kay tan-awa, adunay hilabihan nga mga kahayag sa langit, nga niana nga gabii sa dili pa siya moabot walay kangitngit, nga niana makita sa tawo nga sama og kini adlaw pa.\n\n4 Busa, adunay usa ka adlaw ug usa ka gabii ug usa ka adlaw, nga sama lamang sa usa ka adlaw ug walay gabii; ug mao kini ang usa ka timailhan kaninyo; kay kamo nasayod sa pagsubang sa adlaw ug usab sa pagsalop niini; busa sila gayod masayod nga adunay duha ka adlaw ug usa ka gabii; apan ang gabii dili mongitngit; ug mao kini ang gabii sa dili pa siya matawo.\n\n5 Ug tan-awa, adunay bag-ong bitoon nga mosubang, nga wala pa ninyo makita sukad; ug kini usab ang usa ka timailhan kaninyo.\n\n6 Ug tan-awa, dili kini mao ang tanan, adunay daghan pang timailhan ug mga katingalahan sa langit.\n\n7 Ug mahitabo nga kamong tanan mahibulong, ug matingala, nga niana kamo mangatumba sa yuta.\n\n8 Ug mahitabo nga bisan kinsa nga motuo sa Anak sa Dios, siya makabaton sa walay kataposang kinabuhi.\n\n9 Ug tan-awa, sa ingon niana ang Ginoo misugo kanako, pinaagi sa iyang anghel, nga ako moanhi ug mosulti niini nga butang nganha kaninyo; oo, siya misugo nga ako managna niining mga butanga nganha kaninyo; oo, miingon siya kanako: Isangyaw niini nga katawhan, maghinulsol ug iandam ang agianan sa Ginoo.\n\n10 Ug karon, tungod kay ako usa ka Lamanita, ug nakapamulong kaninyo sa mga pulong nga gisugo sa Ginoo kanako, ug tungod kay kini sakit alang kaninyo, kamo nasuko kanako ug nagtinguha sa pagpatay kanako, ug misalikway kanako taliwala kaninyo.\n\n11 Ug makadungog kamo sa akong mga pulong, kay, mao kini ang katuyoan sa akong pag-anhi sa mga paril niini nga siyudad, aron unta kamo makadungog ug masayod sa mga paghukom sa Dios nga nagpaabot kaninyo tungod sa inyong mga kadaotan, ug usab nga unta kamo masayod sa mga kinahanglanon sa paghinulsol;\n\n12 Ug usab, nga unta kamo masayod sa pag-anhi ni Jesukristo, ang Anak sa Dios, ang Amahan sa langit ug yuta, ang Tiglalang sa tanan nga butang gikan sa sinugdanan; ug nga kamo masayod sa mga timailhan sa iyang pag-anhi, sa tuyo nga kamo motuo sa iyang ngalan.\n\n13 Kay kon motuo kamo sa iyang ngalan kamo maghinulsol sa tanan ninyong mga sala, nga kamo makabaton og kapasayloan niini pinaagi sa iyang maayo nga mga buhat.\n\n14 Ug tan-awa, usab, adunay laing timailhan nga akong ihatag kaninyo, oo, usa ka timailhan sa iyang kamatayon.\n\n15 Kay tan-awa, siya sa pagkatinuod mamatay aron ang kaluwasan moabot; oo, kini angay kaniya ug kinahanglan gayod nga siya mamatay, aron mahitabo ang pagkabanhaw sa mga patay, nga niana ang mga tawo mahimong dad-on sa atubangan sa Ginoo.\n\n16 Oo, tan-awa, kini nga kamatayon mopahitabo sa pagkabanhaw, ug magtubos sa tanang katawhan gikan sa unang kamatayon—kana nga espirituhanong kamatayon; alang sa tanan nga katawhan, tungod sa pagkapukan ni Adan nga gipahimulag gikan sa atubangan sa Ginoo, giila nga patay, mahitungod sa mga butang nga temporal ug sa mga butang nga espirituhanon.\n\n17 Apan tan-awa, ang pagkabanhaw ni Kristo motubos sa katawhan, oo, gani sa tanang katawhan, ug modala kanila balik sa atubangan sa Ginoo.\n\n18 Oo, ug kini mopahitabo sa mga kasabotan sa paghinulsol, nga si kinsa kadtong maghinulsol dili siya isalikway ug itambog sa kalayo; apan si kinsa kadtong dili maghinulsol siya isalikway ug itambog sa kalayo; ug adunay moabot usab kanila nga usa ka espirituhanong kamatayon, oo, ang ikaduhang kamatayon, kay gisalikway sila og usab mahitungod sa mga butang nga may kalabotan sa pagkamatarong.\n\n19 Busa paghinulsol kamo, paghinulsol kamo, basin pa unya pinaagi sa pagkasayod niining mga butanga ug dili pagbuhat niini kamo mag-antos sa inyong mga kaugalingon ubos sa panghimaraot, ug kamo dad-on ngadto niining ikaduha nga kamatayon.\n\n20 Apan tan-awa, sama sa akong gisulti kaninyo bahin sa laing timailhan, usa ka timailhan sa iyang kamatayon, tan-awa, nianang adlawa nga mahiagoman niya ang kamatayon, ang adlaw pangitngiton ug dili mohatag sa iyang kahayag nganha kaninyo; ug mao usab ang bulan ug mga bitoon; ug walay kahayag sa ibabaw niini nga yuta, gani gikan sa takna sa iyang pagkamatay, sulod sa tulo ka adlaw, sa takna nga siya mabanhaw og usab gikan sa mga patay.\n\n21 Oo, sa takna nga siya motugyan sa espiritu adunay mga pagpangdugdog ug pagpangilat sulod sa pipila ka takna, ug ang yuta mauyog ug mangurog; ug ang dagkong mga bato nga anaa sa ibabaw niini nga yuta, nga anaa sa ibabaw ug sa ilawom sa yuta, nga nasayran ninyo nga karon tibuok, o ang dakong bahin niini gahi ug solido, kini pagabuak-buakon;\n\n22 Oo, pagabuakon kini, ug human niana makit-an nga mga hup-ak ug mga liki, ug mga tipak nga piraso sa ibabaw sa tibuok yuta, oo, maibabaw man ug mailawom sa yuta.\n\n23 Ug tan-awa, adunay kusog nga mga bagyo, ug daghan nga bukid ang matumpag, mahisama sa usa ka walog, ug adunay daghang mga dapit nga karon gitawag og mga walog nga mahimo nga mga bukid, kansang kataas hilabihan.\n\n24 Ug daghan nga dagkong mga dalan mangaguba, ug daghang siyudad ang mahimo nga biniyaan.\n\n25 Ug daghang lubnganan ang pagaablihan, ug magpaguwa sa ilang mga patay; ug daghan nga santos ang mopakita sa kadaghanan.\n\n26 Ug tan-awa, ingon niana ang gisulti sa anghel kanako; kay misulti siya kanako nga kinahanglan adunay pagpangdugdog ug pagpangilat sulod sa daghang takna.\n\n27 Ug miingon siya kanako nga samtang ang dugdog ug ang kilat magpadayon, ug ang bagyo, kini nga mga butang mahitabo gayod, ug ang kangitngit motabon sa ibabaw sa tibuok yuta sulod sa tulo ka adlaw.\n\n28 Ug ang anghel miingon kanako nga daghan ang makakita sa dagkong mga butang nga labaw pa niini, sa tuyo nga sila makatuo nga kini nga mga timailhan ug kini nga mga kahibulongan mahitabo gayod ibabaw sa tibuok niini nga yuta, sa katuyoan nga walay mahimong hinungdan sa pagkawalay pagtuo taliwala sa katawhan—\n\n29 Ug kini alang sa katuyoan nga si bisan kinsa nga motuo maluwas, ug nga si bisan kinsa nga dili motuo, ang usa ka matarong nga paghukom ikapahamtang kanila; ug usab kon sila mahukman sila modala diha sa ilang mga kaugalingon sa kaugalingon nila nga panghimaraot.\n\n30 Ug karon hinumdomi, hinumdomi, akong kaigsoonan, nga bisan kinsa ang mamatay, mamatay sa iyang kaugalingon; ug bisan kinsa nga mohimo og daotan, magbuhat niini sa iyang kaugalingon; kay tan-awa, kamo gawasnon; gitugotan kamo sa paglihok alang sa inyong kaugalingon; kay tan-awa, ang Dios naghatag kaninyo og kahibalo ug siya naghimo kaninyo nga gawasnon.\n\n31 Siya mihatag kaninyo aron masayod kamo sa maayo gikan sa daotan, ug siya mihatag kaninyo aron kamo mopili sa kinabuhi o kamatayon; ug kamo makabuhat sa maayo ug ibalik kana nga maayo, o aron kana nga maayo ibalik nganha kaninyo; o mahimo kamong mobuhat og daotan, ug ang daotan ibalik diha kaninyo.\n\n", "hel 15": "[center][font_size=26]Kapitulo 15[/font_size][/center]\n\n[i]Ang Ginoo mipanton sa mga Nephita tungod kay Siya nahigugma kanila—Ang nakabig nga mga Lamanita lig-on ug makanunayon sa pagtuo—Ang Ginoo magmaluluy-on sa mga Lamanita sa ulahing mga adlaw. Mga 6 B.C.[/i]\n\n1 Ug karon, hinigugma ko nga kaigsoonan, tan-awa, ako mopahayag kaninyo nga gawas kon kamo maghinulsol ang inyong mga balay ipabilin kaninyo nga biniyaan.\n\n2 Oo, gawas kon kamo maghinulsol, ang inyong kababayen-an adunay dakong hinungdan nga magsubo sa adlaw nga sila magpasuso; kay kamo mosulay sa paglayas ug walay dapit nga kadangpan; oo, ug alaot ang mga nagsabak, kay dili gayod sila makalayas tungod sa kabug-at sa ilang lawas; busa, pagatunob-tunoban sila ug mapasagdan sila nga mamatay.\n\n3 Oo, alaot kini nga katawhan nga gitawag nga katawhan ni Nephi gawas kon sila maghinulsol, sa higayon nga sila makakita sa tanan niini nga mga timailhan ug mga katingalahan nga ipakita ngadto kanila; kay tan-awa, sila ang katawhan nga pinili sa Ginoo; oo, ang katawhan ni Nephi nga iyang gihigugma, ug usab siya mipanton kanila; oo, sa mga adlaw sa ilang pagkadaotan siya mipanton kanila tungod kay siya nahigugma kanila.\n\n4 Apan tan-awa akong kaigsoonan, ang mga Lamanita iyang gidumtan tungod kay ang ilang mga buhat kanunay nga daotan, ug tungod kini sa kadaotan sa tradisyon sa ilang mga amahan. Apan tan-awa, ang kaluwasan midangat ngadto kanila pinaagi sa pagsangyaw sa mga Nephita; ug tungod niini ang Ginoo naglugway sa ilang mga adlaw.\n\n5 Ug ako manghinaot nga kamo motan-aw nga ang mas daghan nga bahin kanila anaa sa dalan sa ilang katungdanan, ug sila naglakaw nga nagmatngon sa atubangan sa Dios, ug sila naninguha sa pagsunod sa iyang mga sugo ug sa iyang mga balaod ug sa iyang mga paghukom sumala sa balaod ni Moises.\n\n6 Oo, sultihan ko kamo, nga ang mas daghan nga bahin kanila naghimo niini, ug sila naningkamot uban sa walay kaluya nga kakugi nga ilang madala ang nahibilin sa ilang kaigsoonan ngadto sa kasayoran sa kamatuoran; mao nga adunay daghan nga nadugang sa ilang gidaghanon matag adlaw.\n\n7 Ug tan-awa, kamo nasayod sa inyong mga kaugalingon, kay kamo nakasaksi niini, nga kutob sa mga nadala ngadto sa kasayoran sa kamatuoran, ug sa pagkasayod bahin sa daotan ug salawayon nga mga tradisyon sa ilang mga amahan, ug gigiyahan aron motuo sa balaan nga mga kasulatan, oo, sa mga panagna sa balaan nga mga propeta, nga nahisulat, nga mao ang nagdala kanila ngadto sa hugot nga pagtuo sa Ginoo, ug ngadto sa paghinulsol, nga ang mao nga pagtuo ug paghinulsol ang nagdala og kausaban sa kasingkasing ngadto kanila—\n\n8 Busa, kutob sa mihangop niini, kamo nasayod sa inyong mga kaugalingon nahimo nga lig-on ug makanunayon sa pagtuo, ug sa butang diin sila nahimo nga gawasnon.\n\n9 Ug kamo usab nasayod nga sila milubong sa ilang mga hinagiban sa gubat, ug nahadlok sila nga mokuha niini kay tingali unya og makasala sila; oo, kamo nakakita nga nahadlok sila sa pagpakasala—kay tan-awa sila motugot nga tunob-tunoban sila ug patyon sa ilang mga kaaway, ug dili sila mobakyaw sa ilang mga espada batok kanila, ug tungod kini sa ilang pagtuo ni Kristo.\n\n10 Ug karon, tungod sa ilang pagkamakanunayon sa higayon nga sila motuo niana nga butang nga ilang gituohan, kay tungod sa ilang kalig-on sa higayon nga sila mapasabot, tan-awa, ang Ginoo mopanalangin kanila ug molugway sa ilang mga adlaw, bisan pa sa ilang kadaotan—\n\n11 Oo, bisan kon sila mokunhod tungod sa pagkawalay pagtuo ang Ginoo molugway sa ilang mga adlaw, hangtod moabot ang panahon nga gipamulong sa atong mga amahan, ug usab ni propeta Zenos, ug sa daghan pa nga laing mga propeta, kabahin sa pagpahiuli sa atong kaigsoonan, ang mga Lamanita, pag-usab ngadto sa kasayoran sa kamatuoran—\n\n12 Oo, sultihan ko kamo, nga sa ulahing mga panahon ang mga saad sa Ginoo itanyag ngadto sa atong kaigsoonan, ang mga Lamanita; ug bisan pa sa daghan nga kasakit nga modangat kanila, ug bisan pa kon sila pagaabogon ngadto ug nganhi sa ibabaw sa yuta, ug pagagukdon, ug pagahampakon ug magkatibulaag, nga walay dapit nga kadangpan, ang Ginoo gayod magmaluluy-on ngadto kanila.\n\n13 Ug kini sumala sa panagna, nga sila dad-on pag-usab ngadto sa tinuod nga kasayoran, nga mao ang kasayoran sa ilang Manunubos, ug ang ilang halangdon ug tinuod nga magbalantay,ug pagaiphon uban sa iyang mga karnero.\n\n14 Busa ako moingon kaninyo, nga mas maayo pa sila kay sa kaninyo gawas kon kamo maghinulsol.\n\n15 Kay tan-awa, kon unta ang mahinungdanon nga mga buhat napakita ngadto kanila, kadtong gipakita nganha kaninyo, oo, kanila nga mikunhod tungod sa pagkawalay pagtuo tungod sa mga tradisyon sa ilang mga amahan, kamo mismo sa inyong kaugalingon makakita nga dili na gayod sila mokunhod pa ngadto sa pagkawalay pagtuo.\n\n16 Busa, miingon ang Ginoo: Ako dili molaglag kanila sa hingpit, apan ako mosugo nga sa adlaw sa akong kaalam sila mobalik pag-usab ngari kanako, miingon ang Ginoo.\n\n17 Ug karon tan-awa, miingon ang Ginoo, kabahin sa katawhan sa mga Nephita: Kon sila dili maghinulsol, ug maninguha sa pagbuhat sa akong kabubut-on, ako molaglag kanila sa hingpit, miingon ang Ginoo, tungod sa ilang pagkadili matuohon bisan pa sa ka daghan sa mahinungdanon nga mga buhat nga akong gibuhat taliwala kanila; ug sa pagkatinuod ingon nga ang Ginoo buhi mahitabo kini nga mga butang, miingon ang Ginoo.\n\n", "hel 16": "[center][font_size=26]Kapitulo 16[/font_size][/center]\n\n[i]Ang mga Nephita nga mituo ni Samuel gibunyagan ni Nephi—Si Samuel dili mapatay sa mga panâ ug sa mga bato sa dili mahinulsolon nga mga Nephita—Ang uban nagpatig-a sa ilang mga kasingkasing, ug ang uban nakakita og mga anghel—Ang mga dili tumutuo miingon nga walay katarongan ang pagtuo kang Kristo ug sa Iyang pag-abot sa Jerusalem. Mga 6–1 B.C.[/i]\n\n1 Ug karon, nahitabo nga dihay daghan nga nakadungog sa mga pulong ni Samuel nga Lamanita, nga iyang gipamulong didto sa mga paril sa siyudad. Ug kutob sa mituo sa iyang pulong miadto ug nangita kang Nephi; sa dihang nangabot sila ug nakakita kaniya sila mikompisal kaniya sa ilang mga sala ug wala sila molimod, nagtinguha nga mabunyagan sila ngadto sa Ginoo.\n\n2 Apan kutob sa wala motuo sa mga pulong ni Samuel nasuko kaniya; ug sila mibato kaniya didto sa paril, ug daghan usab ang mipanâ kaniya samtang nagbarog siya sa paril; apan ang Espiritu sa Ginoo nag-uban kaniya, nga niana dili sila makaigo kaniya pinaagi sa ilang mga bato ni pinaagi sa ilang mga panâ.\n\n3 Karon sa dihang nakita nila nga sila dili makaigo kaniya, adunay daghan pa nga mituo sa iyang mga pulong, ug tungod niana miadto sila ni Nephi aron magpabunyag.\n\n4 Kay tan-awa, si Nephi nagbunyag, ug nanagna, ug nagsangyaw, nag-awhag og paghinulsol ngadto sa katawhan, nagpakita sa mga timailhan ug mga katingalahan, nagbuhat sa mga milagro taliwala sa katawhan, aron masayod sila nga si Kristo sa dili madugay moabot gayod—\n\n5 Nagsulti kanila sa mga butang nga sa dili madugay moabot gayod, aron masayod sila ug mahinumdom sa takna sa pag-abot niini nga kini gipahibalo na ngadto kanila, sa tuyo nga sila motuo; busa kutob sa mituo sa mga pulong ni Samuel miadto kaniya aron magpabunyag, kay miabot sila nga naghinulsol ug mikompisal sa ilang mga sala.\n\n6 Apan ang mas daghan nga bahin kanila wala motuo sa mga pulong ni Samuel; busa dihang nakita nila nga siya dili maigo sa ilang mga bato ug mga panâ, misinggit sila ngadto sa ilang mga kapitan, nga nag-ingon: Dakpa kining tawhana ug gaposa siya, kay tan-awa siya adunay yawa; ug tungod sa gahom sa yawa nga anaa kaniya kami dili makaigo kaniya pinaagi sa among mga bato ug sa among mga panâ; mao nga dakpa ug gaposa siya, ug ipalayo siya.\n\n7 Ug sa diha nga milihok sila aron pagdakop kaniya, tan-awa, milukso siya gikan sa paril, ug milayas siya palayo sa ilang mga dapit, oo, ngadto sa iyang nasod, ug misugod sa pagsangyaw ug pagpanagna taliwala sa iyang kaugalingon nga katawhan.\n\n8 Ug tan-awa, wala na siya igdungog pa taliwala sa mga Nephita; ug ingon niana ang kahimtang sa katawhan.\n\n9 Ug sa ingon niana natapos ang kawaloan ug unom nga tuig sa pagmando sa mga maghuhukom sa katawhan ni Nephi.\n\n10 Ug sa ingon niana natapos usab ang kawaloan ug pito nga tuig sa pagmando sa mga maghuhukom, ang mas daghan nga bahin sa katawhan nagpabilin sa ilang garbo ug kadaotan, ug ang mas gamay nga bahin naglakaw nga mas mabinantayon sa atubangan sa Dios.\n\n11 Ug mao usab kini ang mga kahimtang, sa kawaloan ug walo nga tuig sa pagmando sa mga maghuhukom.\n\n12 Ug dihay gamay lamang kaayo nga kausaban sa mga kalihokan sa katawhan, gawas nga ang katawhan misugod sa pagkatig-a diha sa pagkadaotan, ug mihimo og mas labaw ug dugang pa niana nga supak sa mga sugo sa Dios, sa kawaloan ug siyam nga tuig sa pagmando sa mga maghuhukom.\n\n13 Apan nahitabo nga sa kasiyaman nga tuig sa pagmando sa mga maghuhukom, dihay mahinungdanon nga mga timailhan nga gihatag ngadto sa katawhan, ug mga kahibulongan; ug ang mga pulong sa mga propeta nagsugod na sa pagkatuman.\n\n14 Ug ang mga anghel nagpakita sa mga tawo, maalamon nga mga tawo, ug nagpadayag kanila og malipayong mga balita sa dako nga kamaya; sa ingon niana niini nga tuig ang mga kasulatan nagsugod na sa pagkatuman.\n\n15 Bisan pa niana, ang katawhan misugod sa pagpatig-a sa ilang mga kasingkasing, ang tanan gawas niadto nga labing matinuohon nga bahin kanila, lakip sa mga Nephita ug usab sa mga Lamanita, ug misugod sa pagsalig sa ilang kaugalingon nga kusog ug sa ilang kaugalingon nga kaalam, nga nag-ingon:\n\n16 Ang pipila ka butang tingali ilang matag-anan sa husto, taliwala sa daghan kaayo; apan tan-awa, kami nasayod nga ang tanan niining mahinungdanon ug kahibulongan nga mga buhat dili mahitabo, nga gikapamulong na.\n\n17 Ug misugod sila sa pagpangatarongan ug pagpanaglalis taliwala sa ilang mga kaugalingon, nga nag-ingon:\n\n18 Nga dili makataronganon nga ang usa ka nilalang sama sa giingon nga Kristo moanhi; kay kon mao kana, ug kon siya ang Anak sa Dios, ang Amahan sa langit ug sa yuta, sumala sa gipamulong, ngano nga dili man siya mopakita sa iyang kaugalingon ngari kanato ingon man kanila nga anaa sa Jerusalem?\n\n19 Oo, ngano nga dili siya mopakita sa iyang kaugalingon dinhi niini nga yuta ingon man ngadto sa yuta sa Jerusalem?\n\n20 Apan tan-awa, nasayod kita nga usa kini ka daotan nga tradisyon, nga atong napanunod gikan sa atong mga amahan, aron motuo kita sa uban nga mahinungdanon ug katingalahang mga butang nga mahitabo, apan dili ngari kanato, apan didto sa yuta nga layo, usa ka yuta nga wala nato masayri; busa sila makapabilin kanato diha sa kawalay alamag, kay dili kita makasaksi sa atong kaugalingong mga mata nga kini tinuod.\n\n21 Ug sila, pinaagi sa malipoton ug sa misteryosong mga paagi sa daotan nga tawo, maghimo og pipila ka dagko nga misteryo nga dili nato masabtan, nga makapabilin kanato sa ubos aron mahimo nga mga sulugoon sa ilang mga pulong, ug usab ilang mga sulugoon, kay kita nagsalig lamang kanila nga motudlo kanato sa pulong; ug sa ingon niana pasagdan kita nila nga walay alamag kon kita motugyan sa atong mga kaugalingon ngadto kanila, sa tanang mga adlaw sa atong kinabuhi.\n\n22 Ug daghan pa nga butang ang gihunahuna sa katawhan sa ilang mga kasingkasing, nga binuang ug walay kapuslanan; ug sila nasamok kaayo, kay si Satanas nag-aghat kanila sa pagbuhat og daotan sa kanunay; oo, nagpakatap siya og mga hungihong ug mga panagbingkil sa ibabaw sa tibuok yuta, aron iyang mapatig-a ang mga kasingkasing sa katawhan batok niadto nga maayo ug batok niana nga moabot.\n\n23 Ug bisan pa sa mga timailhan ug mga kahibulongan nga gihimo taliwala sa katawhan sa Ginoo, ug sa daghan nga milagro nga ilang gibuhat, si Satanas adunay dakong gahom sa mga kasingkasing sa katawhan sa ibabaw sa tibuok yuta.\n\n24 Ug sa ingon niana natapos ang kasiyaman nga tuig sa pagmando sa mga maghuhukom sa katawhan ni Nephi.\n\n25 Ug sa ingon niana natapos ang basahon ni Helaman, sumala sa talaan ni Helaman ug sa iyang mga anak nga lalaki.\n\n", "3-ne 1": "[center][font_size=26]Ikatulong Nephi[/font_size][/center]\n\n[center][font_size=26]Ang Basahon ni Nephi ang Anak nga Lalaki ni Nephi, Kinsa Mao ang Anak nga Lalaki ni Helaman[/font_size][/center]\n\nUg si Helaman mao ang anak nga lalaki ni Helaman, kinsa mao ang anak nga lalaki ni Alma, kinsa mao ang anak nga lalaki ni Alma, nga kaliwat ni Nephi nga anak nga lalaki ni Lehi, kinsa gikan sa Jerusalem sa unang tuig sa paghari ni Sedekias, ang hari sa Juda.\n\n[center][font_size=26]Kapitulo 1[/font_size][/center]\n\n[i]Si Nephi, ang anak nga lalaki ni Helaman, mibiya sa yuta, ug ang iyang anak nga lalaki nga si Nephi mitipig sa mga talaan—Bisan pa sa mga timailhan ug sa mga katingalahan nga midagsang, ang mga daotan nagplano sa pagpatay sa mga matarong—Miabot ang gabii sa pagkatawo ni Kristo—Ang timailhan gihatag, ug ang usa ka bag-ong bitoon misubang—Ang mga pagpamakak ug mga pagpanglimbong midaghan, ug ang mga tulisan ni Gadianton mipatay og daghan. Mga A.D. 1–4.[/i]\n\n1 Ug karon nahitabo nga milabay ang kasiyaman ug usa nga tuig ug kadto unom ka gatos ka tuig gikan sa panahon nga si Lehi mibiya sa Jerusalem; ug tuig kadto nga si Lachoneus mao ang labaw nga maghuhukom ug gobernador sa tibuok yuta.\n\n2 Ug si Nephi, ang anak nga lalaki ni Helaman, mibiya sa yuta sa Zarahemla, mihatag og katungdanan sa iyang anak nga lalaki nga si Nephi, nga iyang kamagulangang anak nga lalaki, kabahin sa mga panid nga bronse, ug sa tanang talaan nga gitagoan, ug sa tanang sagrado nga mga butang nga gitipigan sukad sa pagbiya ni Lehi gikan sa Jerusalem.\n\n3 Unya mibiya siya sa yuta, ug kon asa man siya miadto, walay tawo nga nasayod; ug ang iyang anak nga lalaki nga si Nephi mitipig sa mga talaan puli kaniya, oo, ang talaan niini nga katawhan.\n\n4 Ug nahitabo nga sa pagsugod sa kasiyaman ug duha nga tuig, tan-awa, ang mga panagna sa mga propeta nagsugod na sa pagkatuman sa mas hingpit nga paagi; kay dihay nagsugod nga mas daghang timailhan ug mas daghang milagro nga gibuhat taliwala sa katawhan.\n\n5 Apan dihay uban nga nagsugod sa pag-ingon nga ang panahon milabay na aron matuman ang mga pulong, nga gipamulong ni Samuel, nga Lamanita.\n\n6 Ug nagsugod sila sa pagmaya mahitungod sa ilang kaigsoonan, nga nag-ingon: Tan-awa ang panahon milabay na, ug ang mga pulong ni Samuel wala matuman; busa, ang inyong kamaya ug pagtuo kabahin niini nga butang walay kapuslanan.\n\n7 Ug nahitabo nga naghimo sila og dako nga kasamok sa tibuok yuta; ug ang katawhan nga mituo nagmasulub-on sa hilabihan, kay basin pa unya sa bisan unsang paagi kadto nga mga butang nga gipamulong dili na mahitabo.\n\n8 Apan tan-awa, makanunayon sila nga nagbantay nianang adlawa ug nianang gabhiona ug nianang adlawa nga ingon og usa lamang ka adlaw nga ingon og walay gabii, aron ilang masayran nga ang ilang pagtuo wala makawang.\n\n9 Karon nahitabo nga dihay usa ka adlaw nga gitakda sa mga dili matuohon, nga ang tanang mituo niadto nga mga tradisyon kinahanglang pagapatyon gawas kon ang timailhan mahitabo, nga gihatag ni Samuel nga propeta.\n\n10 Karon nahitabo nga sa dihang si Nephi, ang anak nga lalaki ni Nephi, nakakita niini nga pagkadaotan sa iyang katawhan, ang iyang kasingkasing hilabihan ka masulub-on.\n\n11 Ug nahitabo nga migawas siya ug miyukbo sa yuta, ug nangamuyo pag-ayo sa iyang Dios alang sa iyang katawhan, oo, niadtong hapit na malaglag tungod sa ilang pagtuo sa tradisyon sa ilang mga amahan.\n\n12 Ug nahitabo nga nangamuyo siya pag-ayo sa Ginoo sa tibuok adlaw; ug tan-awa, ang tingog sa Ginoo miabot diha kaniya, nga nag-ingon:\n\n13 Ihangad ang imong ulo ug pagmaya; kay tan-awa, ang panahon duol na, ug karong gabii ang timailhan ihatag, ug pagkaugma moabot ako diha sa kalibotan, aron ipakita sa kalibotan nga ako motuman sa tanan nga akong gisugo nga ipamulong pinaagi sa ba-ba sa akong balaan nga mga propeta.\n\n14 Tan-awa, ako moadto sa akong kaugalingong katawhan, aron sa pagtuman sa tanang butang nga akong gipadayag sa mga anak sa mga tawo gikan sa pagtukod sa kalibotan, ug sa pagbuhat sa kabubut-on sa Amahan ug sa Anak—sa Amahan tungod kanako, ug sa Anak tungod sa akong unod. Ug tan-awa, ang panahon duol na, ug karong gabii ang timailhan ihatag.\n\n15 Ug nahitabo nga ang mga pulong nga midangat kang Nephi natuman, sumala sa paagi nga kini gipamulong; kay tan-awa, dihang nagkasalop na ang adlaw walay kangitngit; ug ang katawhan nagsugod sa pagkatingala tungod kay walay kangitngit sa dihang ang gabii miabot.\n\n16 Ug dihay daghan, nga wala motuo sa mga pulong sa mga propeta, kinsa nangatumba sa yuta ug nahimo nga sila ingon og mga patay, kay nasayod sila nga ang dako nga plano sa kalaglagan nga ilang giandam alang niadtong mituo sa mga pulong sa mga propeta napakyas; kay ang timailhan nga gihatag anaa na.\n\n17 Ug nagsugod sila sa pagkasayod nga ang Anak sa Dios sa dili madugay mopakita; oo, sa kataposan, ang tanang katawhan sa ibabaw sa tibuok yuta gikan sa kasadpan ngadto sa silangan, sa yuta sa amihanan ug sa yuta sa habagatan, hilabihan gayod ang katingala nga sila nangatumba sa yuta.\n\n18 Kay nasayod sila nga ang mga propeta mipamatuod niini nga mga butang sulod sa daghang katuigan, ug nga ang timailhan nga gihatag anaa na; ug nagsugod sila sa pagkahadlok tungod sa ilang mga kadaotan ug sa ilang pagkawalay pagtuo.\n\n19 Ug nahitabo nga walay kangitngit nianang tibuok nga gabii, apan kini mahayag sama sa udtong tutok. Ug nahitabo nga ang adlaw misubang pag-usab pagkabuntag, sumala sa naandan; ug nasayod sila nga mao kini ang adlaw nga ang Ginoo matawo, tungod sa timailhan nga gihatag.\n\n20 Ug nahitabo kini, oo, ang tanan nga butang, matag tipik, sumala sa mga pulong sa mga propeta.\n\n21 Ug nahitabo usab nga ang usa ka bag-ong bitoon mipakita, sumala sa pulong.\n\n22 Ug nahitabo nga sukad niini nga panahon dihay nagsugod nga mga bakak nga gisangyaw taliwala sa katawhan, pinaagi ni Satanas, aron mopatig-a ang ilang mga kasingkasing, sa katuyoan nga sila dili motuo sa mga timailhan ug mga katingalahan nga ilang nakita; apan bisan pa niini nga mga bakak ug mga panglingla ang mas daghang bahin sa katawhan mituo, ug nakabig ngadto sa Ginoo.\n\n23 Ug nahitabo nga si Nephi miadto taliwala sa katawhan, ug usab sa daghan pa, nagbunyag ngadto sa paghinulsol, diin dihay usa ka dako nga kapasayloan sa mga sala. Ug sa ingon ang katawhan nagsugod na usab sa pagbaton og kalinaw sa yuta.\n\n24 Ug walay mga panagbingkil, gawas lamang sa pipila nga nagsugod sa pagsangyaw, nga nagtinguha sa pagmatuod pinaagi sa kasulatan nga dili na kinahanglan nga sundon ang balaod ni Moises. Karon niini nga butang sila nasayop, wala makasabot sa mga kasulatan.\n\n25 Apan nahitabo nga sa wala madugay nakabig sila, ug nakaamgo sa sayop nga ilang nabuhat, kay kini gipahibalo ngadto kanila nga ang balaod wala pa matuman, ug nga kini kinahanglan nga matuman sa matag tipik; oo, ang pulong midangat ngadto kanila nga kini kinahanglan nga matuman; oo, nga ang bisan unsa o matag tulbok dili molabay hangtod nga ang tanan matuman; busa niining mao nga tuig gidala sila ngadto sa kasayoran sa ilang sayop ug mikompisal sa ilang kasaypanan.\n\n26 Ug sa ingon ang kasiyaman ug duha nga tuig milabay, nagdala og malipayon nga mga balita ngadto sa katawhan tungod sa mga timailhan nga nahitabo, sumala sa mga pulong sa panagna sa tanang balaan nga mga propeta.\n\n27 Ug nahitabo nga ang kasiyaman ug tulo nga tuig milabay usab nga malinawon, gawas lamang sa mga tulisan ni Gadianton, nga nagpuyo sa kabukiran, nga midagsang sa yuta; kay lig-on kaayo ang ilang mga kuta ug ang ilang dapit nga mga tagoanan nga ang katawhan dili makabuntog kanila; busa nakahimo sila og daghan nga pagpatay, ug nakahimo sa hilabihan nga pagpamatay taliwala sa katawhan.\n\n28 Ug nahitabo nga sa kasiyaman ug upat nga tuig nagsugod sila sa hilabihan nga pagdaghan, tungod kay dihay daghan nga masinupakon sa mga Nephita nga milayas padulong kanila, nga maoy hinungdan sa hilabihan nga kasubo sa mga Nephita nga nagpabilin sa yuta.\n\n29 Ug usab dihay hinungdan sa hilabihan nga kasubo taliwala sa mga Lamanita; kay tan-awa, sila adunay daghang bata nga midagko na ug nag-anam og kalig-on sa katuigan, nga sila nagbuot-buot na sa ilang mga kaugalingon, ug naagni sa pipila ka Zoramita, pinaagi sa ilang mga bakak ug sa ilang mga pag-ulog-ulog, aron motipon ngadto sa mga tulisan ni Gadianton.\n\n30 Ug sa ingon niini ang mga Lamanita gisakit usab, ug nagsugod sa pagkunhod ang ilang pagtuo ug pagkamatarong, tungod sa pagkadaotan sa nagtubo nga henerasyon.\n\n", "3-ne 2": "[center][font_size=26]Kapitulo 2[/font_size][/center]\n\n[i]Ang pagkadaotan ug mga pagkasalawayon nagkadaghan taliwala sa katawhan—Ang mga Nephita ug mga Lamanita nagkahiusa sa pagpanalipod sa ilang mga kaugalingon batok sa mga tulisan ni Gadianton—Ang nakabig nga mga Lamanita nahimo nga puti ug gitawag nga mga Nephita. Mga A.D. 5–16.[/i]\n\n1 Ug nahitabo nga sa ingon niana milabay ang kasiyaman ug lima nga tuig usab, ug ang katawhan nagsugod sa pagkalimot sa mga timailhan ug mga katingalahan nga ilang nadungog, ug nagsugod nga nagkaanam nga dili na kaayo mahibulong sa usa ka timailhan o sa usa ka katingalahan gikan sa langit, nga niana nagsugod sila sa pagpatig-a sa ilang mga kasingkasing, ug sa pagbuta sa ilang mga hunahuna, ug nagsugod nga dili na motuo sa tanan nga ilang nadungog ug nakita—\n\n2 Naghanduraw sa pipila ka walay kapuslanan nga butang sa ilang mga kasingkasing, nga kini binuhat sa mga tawo ug sa gahom sa yawa, aron sa pagdani ug paglingla sa mga kasingkasing sa katawhan; ug sa ingon niana si Satanas mipanag-iya sa mga kasingkasing sa katawhan pag-usab, nga sa ingon niana siya mibuta sa ilang mga mata ug midani kanila aron motuo nga ang doktrina ni Kristo usa ka binuang ug walay kapuslanan nga butang.\n\n3 Ug nahitabo nga ang katawhan nag-anam og kalig-on sa pagkadaotan ug mga pagkasalawayon; ug wala sila motuo nga adunay lain pang mga timailhan o mga katingalahan nga ihatag; ug si Satanas miadto, nagdani sa mga kasingkasing sa katawhan, nagtental kanila ug nagsugo kanila sa pagbuhat og hilabihan nga pagkadaotan sa yuta.\n\n4 Ug sa ingon niana milabay ang kasiyaman ug unom nga tuig; ug usab ang kasiyaman ug pito nga tuig; ug usab ang kasiyaman ug walo nga tuig; ug usab ang kasiyaman ug siyam nga tuig;\n\n5 Ug usab usa ka gatos ka tuig ang milabay sukad sa mga adlaw ni Mosiah, nga mao ang hari sa katawhan sa mga Nephita.\n\n6 Ug unom na ka gatos ug siyam ka tuig ang milabay sukad nga si Lehi mibiya sa Jerusalem.\n\n7 Ug siyam na ka tuig ang milabay gikan sa panahon sa dihang ang timailhan gihatag, nga gipamulong sa mga propeta, nga si Kristo moabot dinhi sa kalibotan.\n\n8 Karon ang mga Nephita nagsugod sa pag-ihap sa ilang panahon gikan niini nga panahon nga ang timailhan gihatag, o gikan sa pag-abot ni Kristo; busa, siyam na ka tuig ang milabay.\n\n9 Ug si Nephi, nga amahan ni Nephi, nga gipiyalan sa mga talaan, wala na mobalik sa yuta sa Zarahemla, ug wala na makit-i sa tibuok yuta.\n\n10 Ug nahitabo nga ang katawhan nagpadayon gihapon sa ilang pagkadaotan, bisan pa sa daghang pagsangyaw ug pagpanagna nga gipadala taliwala kanila; ug sa ingon niana milabay ang ikanapulo nga tuig usab; ug ang ikanapulo ug usa nga tuig milabay usab sa pagkadaotan.\n\n11 Ug nahitabo sa ikanapulo ug tulo nga tuig dihay nagsugod nga mga gubat ug mga panagbingkil sa tibuok yuta; kay ang mga tulisan ni Gadianton nahimo nga hilabihan ka daghan, ug mipatay og hilabihan ka daghan nga katawhan, ug migun-ob sa daghang siyudad, ug mipakuyanap og daghan nga kamatayon ug pagpamatay sa tibuok yuta, nga nagkinahanglan na nga ang tanang katawhan, mga Nephita ug mga Lamanita, mogamit og mga hinagiban batok kanila.\n\n12 Busa, ang tanang Lamanita nga nakabig ngadto sa Ginoo nakighiusa sa ilang kaigsoonan, nga mga Nephita, ug napugos, alang sa kahilwasan sa ilang mga kinabuhi ug sa ilang kababayen-an ug sa ilang mga anak, nga mogamit sa hinagiban batok sa mga tulisan ni Gadianton, oo, ug usab sa pagpanalipod sa ilang mga katungod, ug sa mga kahigayonan sa ilang simbahan ug sa ilang pagsimba, ug sa ilang kagawasan ug sa ilang kalingkawasan.\n\n13 Ug nahitabo nga sa wala pa molabay kining ikanapulo ug tulo nga tuig ang mga Nephita gihulga og hingpit nga kalaglagan tungod niini nga gubat, nga nahimong hilabihan kapait.\n\n14 Ug nahitabo nga kadtong mga Lamanita nga nakighiusa sa mga Nephita giihap lakip sa mga Nephita;\n\n15 Ug ang ilang tunglo gitangtang gikan kanila ug ang ilang panit nahimo nga puti sama sa mga Nephita;\n\n16 Ug ang ilang mga batan-ong lalaki ug ang ilang mga anak nga babaye nahimong hilabihan katahom, ug giihap sila lakip sa mga Nephita ug gitawag nga mga Nephita. Ug sa ingon niana natapos ang ikanapulo ug tulo nga tuig.\n\n17 Ug nahitabo nga sa pagsugod sa ikanapulo ug upat nga tuig, ang gubat tali sa mga tulisan ug katawhan ni Nephi nagpadayon ug nahimo nga hilabihan kapait; bisan pa niana, ang katawhan ni Nephi nakaangkon og pipila ka bintaha sa mga tulisan, nga sa ingon niana sila miabog kanila pagawas sa ilang mga yuta ngadto sa ilang kabukiran ug ngadto sa ilang tinago nga mga dapit.\n\n18 Ug sa ingon niana natapos ang ikanapulo ug upat nga tuig. Ug sa ikanapulo ug lima nga tuig gisulong nila ang katawhan ni Nephi; ug tungod sa pagkadaotan sa katawhan ni Nephi, ug sa ilang daghang panagbingkil ug mga panagsumpaki, ang mga tulisan ni Gadianton nakaangkon og daghang bintaha batok kanila.\n\n19 Ug sa ingon niana natapos ang ikanapulo ug lima nga tuig, ug sa ingon niana ang katawhan anaa sa usa ka kahimtang nga daghan og mga kasakit; ug ang espada sa kalaglagan nagbitay dapit sa ilang ulohan, nga sa ingon niana sila hapit na tigbason niini, ug tungod kini sa ilang pagkadaotan.\n\n", "3-ne 3": "[center][font_size=26]Kapitulo 3[/font_size][/center]\n\n[i]Si Giddianhi, ang pangulo sa Gadianton, mimando nga si Lachoneus ug ang mga Nephita motugyan sa ilang kaugalingon ug sa ilang kayutaan—Si Lachoneus mitudlo kang Gidgiddoni nga mahimong labaw nga kapitan sa kasundalohan—Ang mga Nephita nagtigom didto sa Zarahemla ug sa Bountiful aron sa pagpanalipod sa ilang kaugalingon. Mga A.D. 16–18.[/i]\n\n1 Ug karon nahitabo nga sa ikanapulo ug unom nga tuig gikan sa pag-anhi ni Kristo, si Lachoneus ang gobernador sa yuta, nakadawat og usa ka sulat gikan sa pangulo ug gobernador niining pundok sa mga tulisan; ug kini ang mga pulong nga gisulat, nga nag-ingon:\n\n2 Lachoneus, labing talahoron ug labaw nga gobernador sa yuta, tan-awa, misulat ako kanimo niining sulat, ug mohatag kanimo og hilabihan ka dako nga pagdayeg tungod sa imong kalig-on, ug usab sa kalig-on sa imong katawhan, sa pagpanalipod nianang inyong gituohan nga inyong katungod ug kalingkawasan; oo, ikaw nagbarog nga dili matarog, ingon og ikaw gibuligan pinaagi sa kamot sa usa ka dios, sa pagpanalipod sa inyong kalingkawasan, ug sa inyong kabtangan, ug sa inyong nasod, ug nianang gitawag ninyo og ingon niana.\n\n3 Ug kini ingon og makaluluoy alang kanako, labaw nga talahorong Lachoneus, nga ikaw hilabihan ka walay kaalam ug mahambogon nga nagtuo nga ikaw makabarog batok sa daghang tawo nga maisog nga ania sa akong kamandoan, nga niining higayona nagbarog dala ang ilang mga hinagiban, ug naghulat uban sa dakong kaikag alang sa mando—Sulong ngadto sa mga Nephita ug laglaga sila.\n\n4 Ug ako, nga nasayod sa ilang dili mapugngan nga kaisog, kay nasulayan na sila sa natad sa panggubatan, ug nasayod sa ilang walay kataposan nga pagdumot kaninyo tungod sa daghang kasaypanan nga inyong nahimo kanila, busa kon sila mosulong kaninyo sila moduaw kaninyo sa hingpit nga kalaglagan.\n\n5 Busa misulat ako niini nga sulat, nagselyo niini pinaagi sa akong kaugalingong kamot, nagpakabana sa imong kaayohan, tungod sa imong kalig-on nianang imong gituohan nga matarong, ug sa imong halangdon nga espiritu sa natad sa panggubatan.\n\n6 Busa misulat ako kanimo, nagtinguha nga inyong itugyan niini nga akong katawhan, ang inyong mga siyudad, ang inyong mga yuta, ug ang inyong mga katigayonan, kay sa sila ang moduaw kaninyo dala ang espada ug ang kalaglagan moabot kaninyo.\n\n7 O sa laing pagkasulti, itugyan ang inyong kaugalingon ngari kanamo ug makighiusa kanamo ug makigsinati sa among tinago nga mga buhat, ug mahimong among kaigsoonan nga kamo mahimong sama kanamo—dili among mga ulipon, apan among kaigsoonan ug mga kauban sa tanan namong katigayonan.\n\n8 Ug tan-awa, ako manumpa kanimo, kon kamo mobuhat niini, uban sa panumpa, kamo dili pagalaglagon; apan kon kamo dili mobuhat niini, ako manumpa kanimo og usa ka panumpa, nga sa sunod nga bulan ako momando nga ang akong kasundalohan mosulong kaninyo, ug dili sila mopugong sa ilang mga kamot ug walay pasayloon, apan mopatay kaninyo, ug motugot nga ang espada motigbas kaninyo gani hangtod nga kamo mangamatay.\n\n9 Ug tan-awa, ako si Giddianhi; ako ang gobernador niini nga tinago nga kapunongan ni Gadianton; diin nga kapunongan ug mga buhat niana akong nasayran nga maayo; ug kini sukad pa sa karaan nga panahon ug gipasa kini ngari kanamo.\n\n10 Ug misulat ako kanimo niini nga sulat, Lachoneus, ug manghinaot ko nga inyong itugyan ang inyong mga yuta ug ang inyong mga kabtangan, nga walay dugo nga moagas, nga mabawi niining akong katawhan ang ilang mga katungod ug pagdumala, kinsa mibiya kaninyo tungod sa inyong pagkadaotan sa pagtangtang gikan kanila sa ilang katungod sa pagdumala, ug gawas kon ikaw mobuhat niini, ako mopanimalos sa ilang mga kasaypanan. Ako si Giddianhi.\n\n11 Ug karon nahitabo nga sa pagkadawat ni Lachoneus niining sulat natingala siya sa hilabihan, tungod sa kaisog ni Giddianhi sa pag-angkon sa katigayonan sa yuta sa mga Nephita, ug usab sa pagpanghulga sa katawhan ug sa pagpanimalos sa kasaypanan niadtong wala mabuhati og kasaypanan, gawas lamang sa nahimo nila nga kasaypanan sa ilang kaugalingon pinaagi sa pagtipon ngadto sa mga daotan ug salawayon nga mga tulisan.\n\n12 Karon tan-awa, kini si Lachoneus, ang gobernador, usa ka makiangayon nga tawo, ug dili malisang sa mga gipangayo ug mga panghulga sa usa ka tulisan; busa wala siya mopatalinghog sa sulat ni Giddianhi, ang gobernador sa mga tulisan, apan misugo siya nga ang iyang katawhan mangamuyo sa Ginoo alang sa kalig-on batok sa panahon nga ang mga tulisan mosulong kanila.\n\n13 Oo, mipadala siya og usa ka pahibalo taliwala sa tanang katawhan, nga pundokon nila ang ilang kababayen-an, ug ilang mga anak, ilang mga pundok sa gagmayng kahayopan ug ilang mga pundok sa dagkong kahayopan, ug tanan nga ilang mga katigayonan, gawas lamang sa ilang yuta, ngadto sa usa ka dapit.\n\n14 Ug misugo siya nga ang mga kuta pagatukoron libot kanila, ug ang kalig-on niana kinahanglan nga hilabihan gayod kaayo. Ug misugo siya nga ang kasundalohan, sa mga Nephita ug sa mga Lamanita, o tanan kanila nga giihap lakip sa mga Nephita, ibutang isip mga magbalantay sa palibot aron sa pagtan-aw kanila, ug sa pagbantay kanila gikan sa mga tulisan adlaw ug gabii.\n\n15 Oo, miingon siya kanila: Ingon nga ang Ginoo buhi, gawas kon kamo maghinulsol sa tanan ninyong hiwi nga mga binuhatan, ug mangamuyo ngadto sa Ginoo, kamo dili gayod maluwas gikan sa mga kamot sa mga tulisan ni Gadianton.\n\n16 Ug hilabihan ka mahinungdanon ug kahibulongan ang mga pulong ug mga panagna ni Lachoneus nga kini nakamugna og kahadlok sa tanang katawhan; ug nanglimbasog sila kutob sa ilang mahimo sa pagbuhat sumala sa mga pulong ni Lachoneus.\n\n17 Ug nahitabo nga si Lachoneus mitudlo og labaw nga mga kapitan sa tanang kasundalohan sa mga Nephita, aron sa pagmando kanila sa panahon nga ang mga tulisan mosulong gikan sa kamingawan batok kanila.\n\n18 Karon ang labing labaw sa tanan nga mga kapitan ug ang bantogan nga tigmando sa tanan nga kasundalohan sa mga Nephita natudlo, ug ang iyang ngalan mao si Gidgiddoni.\n\n19 Karon nabatasan na sa tanang Nephita nga motudlo og ilang labaw nga mga kapitan, (gawas lamang sa mga panahon sa ilang pagkadaotan) nga usa ka tawo nga adunay espiritu sa pagpadayag ug usab sa pagpanagna; busa, kini si Gidgiddoni usa ka halangdon nga propeta taliwala kanila, ingon man usab mao ang labaw nga maghuhukom.\n\n20 Karon ang katawhan miingon ni Gidgiddoni: Pag-ampo sa Ginoo, ug manungas kita sa mga bukid ug ngadto sa mga kamingawan, aron atong masulong ang mga tulisan ug laglagon sila sa ilang mga yuta.\n\n21 Apan si Gidgiddoni miingon kanila: Ang Ginoo nagdili; kay kon kita mosulong kanila ang Ginoo motugyan kanato sa ilang mga kamot; busa mangandam kita sa atong kaugalingon dinhi sa tunga-tunga sa atong mga yuta, ug atong pundokon ang atong kasundalohan, ug dili kita mosulong kanila, apan maghulat hangtod nga sila mosulong kanato; busa ingon nga ang Ginoo buhi, kon kita mobuhat niini siya motugyan kanila sa atong mga kamot.\n\n22 Ug nahitabo sa ikanapulo ug pito nga tuig, sa kaulahiang bahin sa tuig, ang pagpahibalo ni Lachoneus miabot sa ibabaw sa tibuok yuta, ug nangandam sila sa ilang mga kabayo, ug sa ilang mga karwahe, ug sa ilang mga baka, ug sa tanan nga ilang mga pundok sa gagmayng kahayopan, ug sa ilang mga pundok sa dagkong kahayopan, ug sa ilang mga lugas, ug sa tanan nga ilang mga katigayonan, ug nagmartsa sa mga tinaglibo ug sa tignapulo ka kaliboan, hangtod nga miabot sila sa dapit nga gitakda nga sila kinahanglang magpundok, aron sa pagpanalipod sa ilang kaugalingon batok sa ilang mga kaaway.\n\n23 Ug ang yuta nga gitakda mao ang yuta sa Zarahemla, ug ang yuta nga anaa sa tunga-tunga sa yuta sa Zarahemla ug sa yuta sa Bountiful, oo, ngadto sa utlanan diin anaa sa tunga-tunga sa yuta sa Bountiful ug sa yuta sa Desolation.\n\n24 Ug dihay hilabihan ka daghan nga liboan nga katawhan kinsa gitawag og mga Nephita, nga nagpundok niini nga yuta. Karon si Lachoneus misugo nga magpundok sila ngadto sa yuta sa habagatang bahin, tungod sa mabangis nga tunglo nga anaa sa yuta sa amihanang bahin.\n\n25 Ug gilig-on nila ang ilang kaugalingon batok sa ilang mga kaaway; ug mipuyo sila sa usa ka yuta, ug diha sa usa ka pundok, ug nahadlok sila sa mga pulong nga gipamulong ni Lachoneus, nga niana gihinulsolan nila ang tanan nilang mga sala; ug mihalad sila sa ilang mga pag-ampo ngadto sa Ginoo nga ilang Dios, nga siya moluwas kanila sa higayon nga ang ilang mga kaaway mosulong kanila aron makig-away.\n\n26 Ug hilabihan ang ilang ka masulub-on tungod sa ilang mga kaaway. Ug si Gidgiddoni misugo nga maghimo sila og mga hinagiban sa gubat sa matag matang, ug kinahanglang lig-on kini uban sa kalasag, ug uban sa mga taming, ug uban sa mga panagang, subay sa paagi sa iyang panudlo.\n\n", "3-ne 4": "[center][font_size=26]Kapitulo 4[/font_size][/center]\n\n[i]Ang kasundalohan sa Nephita mibuntog sa mga tulisan ni Gadianton—Si Giddianhi gipatay, ug ang iyang sumusunod, si Zemnarihah, gibitay—Ang mga Nephita nagdayeg sa Ginoo tungod sa ilang mga kadaogan. Mga A.D. 19–22.[/i]\n\n1 Ug nahitabo nga sa ulahing bahin sa ikanapulo ug walo nga tuig kadtong kasundalohan sa mga tulisan nangandam alang sa pagpakig-away, ug misugod sa pagpanganaog ug paspas nga nanggawas gikan sa mga bungtod, ug sa mga kabukiran, ug sa kamingawan, ug sa ilang mga kuta, ug sa ilang tinago nga mga dapit, ug misugod sa pagpanag-iya sa mga yuta, niadtong anaa sa yuta sa habagatan ug niadtong anaa sa yuta sa amihanan, ug misugod sa pagpanag-iya sa tanang yuta nga gibiyaan sa mga Nephita, ug sa mga siyudad nga gibiyaan nga awaaw.\n\n2 Apan tan-awa, walay mabangis nga mga mananap ni mga mananap sa pangayam niadto nga mga yuta nga gibiyaan sa mga Nephita, ug walay mga mananap sa pangayam alang sa mga tulisan gawas lamang sa kamingawan.\n\n3 Ug ang mga tulisan dili mabuhi gawas lamang sa mga kamingawan, tungod sa ilang panginahanglan sa pagkaon; kay ang mga Nephita mibiya sa ilang mga yuta nga awaaw, mipundok sa ilang mga pundok sa gagmayng kahayopan ug sa ilang mga pundok sa dagkong kahayopan ug sa ilang tanan nga katigayonan, ug sila anaa sa usa ka pundok.\n\n4 Busa, walay higayon ang mga tulisan nga makalungkab ug makakuha og pagkaon, gawas lamang kon sila mogula aron makig-away sa mga Nephita; ug kay ang mga Nephita anaa sa usa ka pundok, ug hilabihan gayod ka daghan, ug nakaandam alang sa ilang kaugalingon og mga tagana, ug mga kabayo ug mga baka, ug mga pundok sa gagmayng kahayopan sa matag matang, aron mabuhi sila sulod sa pito ka tuig, nga nianang panahona nanghinaot sila nga malaglag ang mga tulisan sa ibabaw sa yuta; ug sa ingon niana ang ikanapulo ug walo nga tuig milabay.\n\n5 Ug nahitabo nga sa ikanapulo ug siyam nga tuig nakita ni Giddianhi nga kinahanglan siya nga mosulong aron makig-away sa mga Nephita, kay walay paagi nga sila mabuhi gawas lamang sa pagpanglungkab ug pagpanulis ug pagpatay.\n\n6 Ug wala sila mangahas sa pagkatag sa ilang kaugalingon sa ibabaw sa yuta nga niana makapasanay sila og mga lugas, basin pa unya og ang mga Nephita mosulong kanila ug mopatay kanila; busa si Giddianhi mimando sa iyang kasundalohan nga niini nga tuig kinahanglang mosulong sila aron makig-away sa mga Nephita.\n\n7 Ug nahitabo nga misulong sila aron makig-away; ug atol kini sa ikaunom nga bulan; ug tan-awa, makuyaw ug makalilisang kadto nga adlaw sa ilang pagsulong aron makig-away; ug nagbakos sila sumala sa paagi sa mga tulisan; ug sila adunay panit sa karnero nga gibakos sa ilang mga bat-ang, ug natina sila sa dugo, ug ang ilang mga ulo gikagisan ug sila adunay panagang sa ulo; ug makuyaw ug makalilisang ang panagway sa kasundalohan ni Giddianhi, tungod sa ilang taming, ug tungod kay natina sila sa dugo.\n\n8 Ug nahitabo nga ang kasundalohan sa mga Nephita, sa ilang pagkakita sa panagway sa kasundalohan ni Giddianhi, ang tanan mihapa sa yuta, ug mipaabot sa ilang mga pangamuyo ngadto sa Ginoo nga ilang Dios, nga siya mopanalipod kanila ug moluwas kanila gikan sa mga kamot sa ilang mga kaaway.\n\n9 Ug nahitabo nga sa pagkakita sa kasundalohan ni Giddianhi niini misugod sila sa pagsinggit uban sa usa ka makusog nga tingog, tungod sa ilang kalipay, kay nagtuo sila nga ang mga Nephita natumba sa kahadlok tungod kay nalisang sa ilang kasundalohan.\n\n10 Apan niini nga butang sila nasagmuyo, kay ang mga Nephita wala mahadlok kanila; apan nahadlok sila sa ilang Dios ug nangamuyo kaniya aron panalipdan; busa, sa dihang ang kasundalohan ni Giddianhi midasmag kanila andam sila sa pagsugat kanila; oo, diha sa kalig-on sa Ginoo sila midawat kanila.\n\n11 Ug ang panag-away nagsugod niining ikaunom nga bulan; ug makuyaw ug makalilisang ang panag-away, oo, makuyaw ug makalilisang ang pagpamatay, nga niana wala pay nahibaloan sukad nga hilabihan ka makuyaw nga pagpamatay taliwala sa tanang katawhan ni Lehi sukad sa iyang pagbiya sa Jerusalem.\n\n12 Ug bisan pa sa mga panghulga ug mga panumpa nga gihimo ni Giddianhi, tan-awa, ang mga Nephita mipildi kanila, hangtod nga misibog sila gikan sa ilang atubangan.\n\n13 Ug nahitabo nga si Gidgiddoni mimando nga ang iyang kasundalohan mogukod kanila hangtod sa mga utlanan sa kamingawan, ug walay si bisan kinsa nga ilang pasayloon nga mahulog sa ilang mga kamot diha sa agianan; ug sa ingon niana sila migukod kanila ug mipatay kanila, hangtod sa mga utlanan sa kamingawan, gani hangtod nga ilang natuman ang mando ni Gidgiddoni.\n\n14 Ug nahitabo nga si Giddianhi, nga mibarog ug nakig-away uban sa kaisog, gigukod samtang siya milayas; ug kay gikapoy tungod sa tumang pakig-away naapsan siya ug gipatay. Ug mao kana ang kataposan ni Giddianhi ang tulisan.\n\n15 Ug nahitabo nga ang kasundalohan sa mga Nephita mibalik pag-usab ngadto sa ilang dapit nga tagoanan. Ug nahitabo nga kining ikanapulo ug siyam nga tuig milabay, ug ang mga tulisan wala na mosulong pag-usab aron makig-away; ni sila mibalik pag-usab sa ikakawhaan nga tuig.\n\n16 Ug sa ikakawhaan ug usa nga tuig wala sila mosulong aron makig-away, apan mibalik sila sa tanang dapit aron palibotan ang katawhan ni Nephi; kay nagtuo sila nga kon mababagan nila ang katawhan ni Nephi gikan sa ilang mga yuta, ug moliyok kanila sa matag kilid, ug kon mababagan nila gikan sa tanan nila nga mga kahigayonan sa gawas, nga sila makapahimo nila sa pagtugyan sa ilang kaugalingon sumala sa ilang mga tinguha.\n\n17 Karon mitudlo sila diha kanila og laing pangulo kansang ngalan mao si Zemnarihah; busa kadto si Zemnarihah ang misugo nga kini nga paglibot mahitabo.\n\n18 Apan tan-awa, usa kadto ka bintaha sa mga Nephita; kay ang mga tulisan dili makahimo sa paglibot og igong gidugayon nga makaapekto sa mga Nephita, tungod sa ka daghan sa mga tagana nga ilang giandam,\n\n19 Ug tungod sa kakulang sa mga tagana taliwala sa mga tulisan; kay tan-awa, sila walay lain gayod gawas sa mga karne alang sa ilang kabuhian, diin ang karne nakuha nila sa kamingawan;\n\n20 Ug nahitabo nga ang ihalas nga mga mananap nagkanihit diha sa kamingawan nga niana ang mga tulisan hapit na mangamatay tungod sa kagutom.\n\n21 Ug ang mga Nephita mipadayon sa pagmartsa sa adlaw ug sa gabii, ug misulong sa ilang kasundalohan ug mipatay kanila sa mga tinaglibo ug mga tignapulo ka liboan.\n\n22 Ug sa ingon niana nagtinguha ang katawhan ni Zemnarihah nga mosibog sa ilang plano, tungod sa dako nga kalaglagan nga midangat kanila sa magabii ug sa maadlaw.\n\n23 Ug nahitabo nga si Zemnarihah mimando sa iyang katawhan nga mosibog sila gikan sa paglibot, ug momartsa ngadto sa kinalay-an nga mga bahin sa yuta sa amihanan.\n\n24 Ug karon, si Gidgiddoni ingon nga nasayod sa ilang plano, ug nasayod sa ilang kahuyang tungod sa panginahanglan sa pagkaon, ug sa dako nga pagpamatay nga nahitabo taliwala kanila, busa gipadala niya ang iyang kasundalohan panahon sa kagabhion, ug mibabag sa agianan sa ilang pagsibog, ug mibutang sa iyang kasundalohan sa agianan sa ilang dangpanan.\n\n25 Ug gibuhat nila kini sa panahon sa kagabhion, ug nag-una sa pagmartsa sa mga tulisan, aron pagkaugma, kon ang mga tulisan magsugod na sa pagmartsa, sugaton sila sa kasundalohan sa mga Nephita sa ilang atubangan ug sa ilang luyo.\n\n26 Ug ang mga tulisan nga anaa sa habagatan gibabagan usab sa ilang mga dapit nga dangpanan. Ug kining tanan nga butang nahimo pinaagi sa mando ni Gidgiddoni.\n\n27 Ug dihay daghang liboan nga mitugyan sa ilang kaugalingon isip mga binilanggo ngadto sa mga Nephita, ug ang nahibilin kanila gipamatay.\n\n28 Ug ang ilang pangulo, si Zemnarihah, gidakop ug gibitay sa kahoy, oo, gani ngadto sa tumoy niana hangtod nga siya namatay. Ug human sa ilang pagbitay kaniya hangtod nga siya namatay giputol nila ang kahoy, ug misinggit sa makusog nga tingog, nga nag-ingon:\n\n29 Hinaot pa unta nga ang Ginoo mopanalipod sa iyang katawhan sa pagkamatarong ug sa pagkabalaan sa kasingkasing, nga mapatumba nila ngadto sa yuta ang tanang magtinguha sa pagpatay kanila tungod sa gahom ug tinago nga mga kalihokan, gani sama niining tawo nga gitumba ngadto sa yuta.\n\n30 Ug nalipay sila ug misinggit pag-usab uban sa usa ka tingog, nga nag-ingon: Hinaot nga ang Dios ni Abraham, ug ang Dios ni Isaac, ug ang Dios ni Jacob, mopanalipod niini nga katawhan sa pagkamatarong, hangtod nga sila motawag sa ngalan sa ilang Dios aron panalipdan.\n\n31 Ug nahitabo nga sila nagdungan, ang tanan nagkahiusa, sa pag-awit, ug sa pagdayeg sa ilang Dios tungod sa mahinungdanon nga butang nga gihimo niya alang kanila, sa pagpanalipod kanila gikan sa pagkahulog ngadto sa mga kamot sa ilang mga kaaway.\n\n32 Oo, sila misinggit: Hosanna ngadto sa Labing Halangdon nga Dios. Ug sila misinggit: Bulahan ang ngalan sa Ginoong Dios nga Labing Makagagahom, ang Labing Halangdon nga Dios.\n\n33 Ug ang ilang mga kasingkasing napuno sa kamaya, ngadto sa pagtubod sa daghang luha, tungod sa dakong kaayo sa Dios sa pagluwas kanila gikan sa mga kamot sa ilang mga kaaway; ug nasayod sila nga tungod kini sa ilang paghinulsol ug sa ilang pagpaubos nga sila giluwas gikan sa walay kataposan nga kalaglagan.\n\n", "3-ne 5": "[center][font_size=26]Kapitulo 5[/font_size][/center]\n\n[i]Ang mga Nephita naghinulsol ug mibiya sa ilang mga sala—Si Mormon misulat sa kasaysayan sa iyang katawhan ug mipahayag sa walay kataposan nga pulong ngadto kanila—Ang Israel pagapundokon gikan sa ilang dugay na nga pagkatibulaag. Mga A.D. 22–26.[/i]\n\n1 Ug karon tan-awa, walay bisan usa nga buhi nga kalag taliwala sa tanang katawhan sa mga Nephita nga nagduhaduha sa labing ubos sa mga pulong sa tanang balaan nga mga propeta kinsa nakapamulong; kay nasayod sila nga kini kinahanglan gayod nga matuman.\n\n2 Ug nasayod sila nga gikinahanglan gayod nga si Kristo moabot, tungod sa daghang timailhan nga gihatag, sumala sa mga pulong sa mga propeta; ug tungod sa mga butang nga nahitabo na nasayod sila nga gikinahanglan nga ang tanang butang mahitabo sumala nianang gipamulong na.\n\n3 Busa sila misalikway sa ilang tanan nga sala, ug ilang mga pagkasalawayon, ug ilang malaw-ay nga mga buhat, ug nag-alagad sa Dios uban sa tanang kakugi sa adlaw ug gabii.\n\n4 Ug karon nahitabo nga sa dihang ilang gidala ang tanang binilanggo nga tulisan, nga niana walay usa nga nakalayas nga wala mapatay, ilang gibalhog ang ilang mga binilanggo ngadto sa bilanggoan ug misugo nga ang pulong sa Dios isangyaw ngadto kanila; ug kutob sa maghinulsol sa ilang mga sala ug misulod og pakigsaad nga sila dili na mopatay gihatagan og kalingkawasan.\n\n5 Apan kutob niadtong wala mosulod og pakigsaad, ug nagpadayon sa tinago nga mga pagpatay sulod sa ilang mga kasingkasing, oo, kutob sa nakaplagan nga namulong og mga pagpanghulga batok sa ilang kaigsoonan gihukman ug gisilotan sumala sa balaod.\n\n6 Ug sa ingon niana gitapos nila ang kadtong tanang daotan, ug tinago, ug salawayon nga mga kalihokan, diin dihay hilabihan gayod nga pagkadaotan, ug hilabihan ka daghang pagpatay nga gibuhat.\n\n7 Ug sa ingon niana milabay ang ikakawhaan ug duha nga tuig, ug ang ikakawhaan ug tulo nga tuig usab, ug ang ikakawhaan ug upat nga tuig, ug ang ikakawhaan ug lima nga tuig; ug sa ingon niana milabay ang ikakawhaan ug lima nga tuig.\n\n8 Ug dihay daghan nga butang nga nahitabo nga, sa mga mata sa uban, mahinungdanon ug kahibulongan; bisan pa niana, kining tanan dili masulat dinhi niini nga basahon; oo, kini nga basahon dili igo bisan sa usa ka gatosan nga bahin kon unsa ang nabuhat taliwala sa daghan kaayo nga katawhan sulod sa ikakawhaan ug lima nga tuig;\n\n9 Apan tan-awa, adunay mga talaan nga naglangkob sa tanang kahimoan niini nga katawhan; ug usa ka mas mubo apan tinuod nga asoy ang gihatag ni Nephi.\n\n10 Busa naghimo ako og akong talaan niini nga mga butang sumala sa talaan ni Nephi, nga gikulit diha sa mga palid nga gitawag og mga palid ni Nephi.\n\n11 Ug tan-awa, gihimo nako ang talaan dinhi sa mga palid nga akong gihimo sa akong kaugalingong mga kamot.\n\n12 Ug tan-awa, ako ginganlan og Mormon, nga gitawag sunod niana nga yuta nga Mormon, ang yuta diin si Alma mitukod og simbahan taliwala sa katawhan, oo, ang unang simbahan nga natukod taliwala kanila human sa ilang kalapasan.\n\n13 Tan-awa, tinun-an ako ni Jesukristo, ang Anak sa Dios. Gitawag niya ako aron sa pagpahayag sa iyang pulong taliwala sa iyang katawhan, aron sila makabaton og walay kataposang kinabuhi.\n\n14 Ug gikinahanglan nga ako, sumala sa kabubut-on sa Dios, aron ang mga pag-ampo niadtong mitaliwan na niini nga kinabuhi, kinsa mga balaan, matuman sumala sa ilang pagtuo, maghimo og talaan niini nga mga butang nga nahimo na—\n\n15 Oo, usa ka gamay nga talaan sa nanghitabo gikan sa panahon nga si Lehi mibiya sa Jerusalem, gani hangtod karon nga panahon.\n\n16 Busa maghimo ako og akong talaan gikan sa mga asoy nga gihatag niadtong nahauna kanako, hangtod sa pagsugod sa akong adlaw;\n\n17 Ug unya maghimo ako og talaan sa mga butang nga nakita nako sa akong kaugalingong mga mata.\n\n18 Ug nasayod ako nga ang talaan nga akong himoon usa ka makiangayon ug tinuod nga talaan; bisan pa niana adunay daghang butang diin, sumala sa among pinulongan, kami dili makahimo sa pagsulat.\n\n19 Ug karon akong taposon ang akong pagpamulong, mahitungod sa akong kaugalingon, ug magpadayon sa paghatag sa akong sugilanon sa mga butang nga nahitabo sa wala pa ako.\n\n20 Ako si Mormon, ug usa ka tiunay nga kaliwat ni Lehi. May katarongan ako sa pagdayeg sa akong Dios ug akong Manluluwas nga si Jesukristo, nga siya midala sa atong mga amahan gikan sa yuta sa Jerusalem, (ug walay usa nga nasayod niini gawas lamang sa iyang kaugalingon ug niadtong iyang gidala gikan niana nga yuta) ug nga siya naghatag kanako ug sa akong katawhan og daghang kasayoran ngadto sa kaluwasan sa among mga kalag.\n\n21 Sa pagkatinuod gipanalanginan niya ang balay ni Jacob, ug nagmaluluy-on sa binhi ni Jose.\n\n22 Ug tungod kay ang mga anak ni Lehi nagsunod sa iyang mga sugo siya mipanalangin kanila ug mipauswag kanila sumala sa iyang pulong.\n\n23 Oo, ug sa pagkatinuod siya modala pag-usab sa usa ka salin sa kaliwat ni Jose ngadto sa kahibalo sa Ginoo nga ilang Dios.\n\n24 Ug sa pagkatinuod samtang ang Ginoo buhi, pundokon niya gikan sa upat ka suok sa yuta ang tanang salin sa mga binhi ni Jacob, nga nagkatibulaag sa ibabaw sa tibuok yuta.\n\n25 Ug kay siya nakigsaad sa tibuok balay ni Jacob, gani aron ang pakigsaad nga iyang gipakigsaad sa balay ni Jacob matuman diha sa iyang kaugalingong tukma nga panahon, ngadto sa pagpahiuli sa tibuok balay ni Jacob ngadto sa kasayoran sa pakigsaad nga iyang gipakigsaad uban kanila.\n\n26 Ug unya sila makaila sa ilang Manunubos, nga mao si Jesukristo, ang anak sa Dios; ug unya pagapundokon sila gikan sa upat ka suok sa yuta ngadto sa ilang kaugalingong mga yuta, diin sila gipatibulaag; oo, ingon nga ang Ginoo buhi sa ingon mahitabo usab kini. Amen.\n\n", "3-ne 6": "[center][font_size=26]Kapitulo 6[/font_size][/center]\n\n[i]Ang mga Nephita miuswag—Ang garbo, kaadunahan, ug pagkailhanan sa pagpuyo mitumaw—Ang Simbahan nabahin tungod sa panagsumpaki—Si Satanas nangulo sa katawhan sa dayag nga pagsukol—Daghang propeta ang nagsangyaw og paghinulsol ug gipamatay—Ang ilang mga mamumuno nakigkunsabo aron mailog ang gobyerno. Mga A.D. 26–30.[/i]\n\n1 Ug karon nahitabo nga ang katawhan sa mga Nephita mipauli sa ilang kaugalingong mga yuta sa ikakawhaan ug unom nga tuig, matag tawo, uban sa iyang pamilya, iyang mga pundok sa gagmayng kahayopan ug iyang mga pundok sa dagkong kahayopan, iyang mga kabayo ug iyang mga baka, ug tanang butang nga ilang gipanag-iya.\n\n2 Ug nahitabo nga wala sila makahurot og kaon sa tanan nila nga pagkaon; busa ilang gidala ang tanan nga wala pa nila makaon, ang tanan nila nga lugas sa matag matang, ug ang ilang mga bulawan, ug ang ilang mga pilak, ug ang tanan nila nga bililhong mga butang, ug namauli sila sa ilang kaugalingong mga yuta ug sa ilang mga kabtangan, sa amihanan ug sa habagatan, sa yuta sa amihanan nga bahin ug sa yuta sa habagatan nga bahin.\n\n3 Ug gihatagan nila og mga yuta ang mga tulisan nga misulod og usa ka pakigsaad nga ipadayon ang kalinaw sa yuta, kinsa matinguhaon nga magpabiling mga Lamanita, mga yuta sumala sa ilang gidaghanon, aron sila makaangkon, pinaagi sa ilang mga paghago, og ilang kabuhian; ug sa ingon niana sila nagmugna og kalinaw sa tanang yuta.\n\n4 Ug nagsugod na usab sila sa pag-uswag ug nag-anam kaadunahan; ug ang ikakawhaan ug unom ug pito nga tuig milabay, ug dihay dako nga kahusay sa yuta; ug naghimo sila og ilang mga balaod sumala sa katarong ug kaangayan.\n\n5 Ug karon walay butang diha sa yuta nga makapugong sa katawhan sa padayon nga pag-uswag, gawas kon sila makahimo og kalapasan.\n\n6 Ug karon mao kadto si Gidgiddoni, ug ang maghuhukom, nga si Lachoneus, ug kadtong gitudlo nga mahimong mga pangulo, ang mimugna niining dako nga kalinaw diha sa yuta.\n\n7 Ug nahitabo nga dihay daghang siyudad nga gitukod pag-usab, ug dihay daghang karaan nga mga siyudad ang giayo.\n\n8 Ug dihay daghang dagko nga mga dalan ang gipahimutang, ug daghang agianan ang gihimo, nga nagpaingon gikan sa usa ka siyudad ngadto sa laing siyudad, ug gikan sa usa ka yuta ngadto sa laing yuta, ug gikan sa usa ka dapit ngadto sa laing dapit.\n\n9 Ug sa ingon niana milabay ang ikakawhaan ug walo nga tuig, ug ang katawhan nakaangkon og padayon nga kalinaw.\n\n10 Apan nahitabo sa ikakawhaan ug siyam nga tuig dihay nagsugod nga mga panaglalis taliwala sa katawhan; ug ang uban gibayaw ngadto sa garbo ug mga pagpanghambog tungod sa ilang hilabihan nga kaadunahan, oo, gani ngadto sa hilabihan nga mga pagpanglutos;\n\n11 Kay dihay daghang magpapatigayon sa yuta, ug usab daghang manlalaban, ug daghang opisyal.\n\n12 Ug ang katawhan nagsugod nga mailhan sigon sa kahimtang, sumala sa ilang mga katigayonan ug sa ilang mga kahigayonan alang sa pagkat-on; oo, ang uban walay alamag tungod sa ilang kakabos, ug ang uban nakadawat og dagko nga kahibalo tungod sa ilang mga katigayonan.\n\n13 Ang uban gibayaw sa ilang garbo, ug ang uban hilabihan ka mapainubsanon; ang uban mobalos sa pagtamay batok sa pagtamay, samtang ang uban modawat sa pagtamay ug pagpanglutos ug tanan nga matang sa mga kasakit, ug dili mobalos ug mobiaybiay og balik, apan mapainubsanon ug mahinulsolon sa atubangan sa Dios.\n\n14 Ug sa ingon niana dihay nahitabo nga dakong kawalay kaangayan sa tanang yuta, nga niana ang simbahan nagsugod sa pagkabahin; oo, hangtod sa ikakatloan nga tuig ang simbahan nabahin sa tibuok yuta gawas sa pipila lamang ka Lamanita kinsa nakabig sa tinuod nga pagtuo; ug dili gayod sila mobiya niini, kay lig-on sila, ug makanunayon, ug dili matarog, andam uban sa tanan nga kakugi sa pagsunod sa mga sugo sa Ginoo.\n\n15 Karon ang hinungdan niining pagkadaotan sa katawhan mao kini—si Satanas adunay dakong gahom, sa pag-aghat sa katawhan sa pagbuhat sa tanang matang sa kadaotan, ug sa pagpataas sa ilang garbo, nagtental kanila sa pagtinguha og gahom, ug katungod, ug mga katigayonan, ug walay kapuslanan nga mga butang sa kalibotan.\n\n16 Ug sa ingon niana si Satanas milingla sa mga kasingkasing sa katawhan sa pagbuhat sa tanang matang sa pagkadaotan; busa nakatagamtam sila og kalinaw apan sa pipila lamang ka tuig.\n\n17 Ug sa ingon, niana sa pagsugod sa ikakatloan nga tuig—ang katawhan kay mitugyan sulod sa dugay nga panahon nga madala sa mga pagtental sa yawa sa bisan asa nga iyang gitinguha nga sila dad-on, ug sa pagbuhat sa bisan unsa nga pagkadaotan nga iyang gitinguha nga ilang buhaton—ug sa ingon niana sa pagsugod niining ikakatloan nga tuig, anaa sila sa usa ka kahimtang sa makahahadlok nga pagkadaotan.\n\n18 Karon nakasala sila dili tungod sa ka walay alamag, kay sila nasayod man sa kabubut-on sa Dios kabahin kanila, kay kini gitudlo ngadto kanila; busa sila mituyo gayod sa pagsupil batok sa Dios.\n\n19 Ug karon sa mga adlaw kadto ni Lachoneus, anak nga lalaki ni Lachoneus, kay si Lachoneus mipuli sa katungdanan sa iyang amahan ug nagmando sa katawhan niana nga tuig.\n\n20 Ug dihay nagsugod nga mga tawo nga dinasig sa langit ug gipadala, nagbarog taliwala sa katawhan sa tanang yuta, maisogong nagsangyaw ug nagpamatuod bahin sa mga sala ug sa mga kadaotan sa katawhan, ug nagpamatuod kanila kabahin sa katubsanan nga pagahimoon sa Ginoo alang sa iyang katawhan, o sa laing pagkasulti, ang pagkabanhaw ni Kristo; ug sila maisogong nagpamatuod bahin sa iyang kamatayon ug mga pag-antos.\n\n21 Karon dihay daghan sa katawhan nga hilabihan ang kasuko tungod niadtong nagpamatuod niini nga mga butang; ug kadtong mga nasuko una sa tanan mao ang labaw nga mga maghuhukom, ug sila nga nahimong halangdon nga mga pari ug mga manlalaban; oo, tanan niadtong mga manlalaban nasuko niadtong nagpamatuod niini nga mga butang.\n\n22 Karon walay manlalaban ni maghuhukom ni halangdon nga pari nga adunay gahom sa paghukom ni bisan kinsa ngadto sa kamatayon gawas kon ang ilang paghukom gipirmahan sa gobernador sa yuta.\n\n23 Karon dihay daghan niadtong nagpamatuod sa mga butang kabahin ni Kristo kinsa maisogong nagpamatuod, nga gidakop ug gipahamtangan og kamatayon sa tinago nga paagi sa mga maghuhukom, nga ang kasayoran bahin sa ilang kamatayon wala moabot sa gobernador sa yuta hangtod human sa ilang kamatayon.\n\n24 Karon tan-awa, supak kini sa mga balaod sa yuta, nga si bisan kinsa nga tawo pahamtangan og kamatayon gawas kon sila adunay gahom gikan sa gobernador sa yuta—\n\n25 Busa ang usa ka sumbong miabot sa yuta sa Zarahemla, ngadto sa gobernador sa yuta, batok niini nga mga maghuhukom nga misilot sa mga propeta sa Ginoo ngadto sa kamatayon, nga dili pinasubay sa balaod.\n\n26 Karon nahitabo nga gidakop sila ug gidala sa atubangan sa maghuhukom, aron pagahukman sa mga sala nga ilang nabuhat, pinasubay sa balaod nga gihatag sa katawhan.\n\n27 Karon nahitabo nga kadtong mga maghuhukom adunay daghang higala ug kaliwatan; ug ang nahibilin, oo, gani hapit tanang manlalaban ug halangdon nga mga pari, nagkatigom, ug nagkahiusa uban sa kaliwatan niadtong mga maghuhukom nga pagahukman pinasubay sa balaod.\n\n28 Ug misulod sila og usa ka pakigsaad sa usag usa, oo, gani nianang pakigsaad nga gihatag kanila sa karaan, diin nga pakigsaad hinatag ug gipangalagad sa yawa, aron maghiusa batok sa tanang pagkamatarong.\n\n29 Busa naghiusa sila batok sa katawhan sa Ginoo, ug misulod og usa ka pakigsaad sa paglaglag kanila, ug sa pagluwas niadtong sad-an sa pagpatay gikan sa kamot sa kaangayan, nga hapit na ipahamtang pinasubay sa balaod.\n\n30 Ug misupak sila sa balaod ug sa mga katungod sa ilang nasod; ug mihimo sila og pakigsaad sa usag usa sa paglaglag sa gobernador, ug sa pagpahimutang og usa ka hari ibabaw sa yuta, aron ang yuta wala nay kalingkawasan apan ubos sa pagmando sa mga hari.\n\n", "3-ne 7": "[center][font_size=26]Kapitulo 7[/font_size][/center]\n\n[i]Ang labaw nga maghuhukom gipatay, ang gobyerno nalaglag, ug ang katawhan nabahin ngadto sa mga tribo—Si Jacob, usa ka anti-Kristo, nahimong hari sa tinago nga kalihokan—Si Nephi nagsangyaw og paghinulsol ug pagtuo kang Kristo—Ang mga anghel nangalagad kaniya matag adlaw, ug iyang gibuhi og balik ang iyang igsoon nga lalaki gikan sa pagkamatay—Daghan ang naghinulsol ug nabunyagan. Mga A.D. 30–33.[/i]\n\n1 Karon tan-awa, akong ipakita kaninyo nga wala sila mopahimutang og usa ka hari ibabaw sa yuta; apan niining mao nga tuig, oo, sa ikakatloan nga tuig, gilaglag nila ang hukmanan, oo, gipatay ang labaw nga maghuhukom sa yuta.\n\n2 Ug ang katawhan nabahin batok sa usag usa; ug nagbulag sila sa usag usa ngadto sa mga tribo, matag tawo sumala sa iyang pamilya ug sa iyang kaliwatan ug mga higala; ug sa ingon niana gilaglag nila ang gobyerno sa yuta.\n\n3 Ug ang matag tribo nagtudlo og usa ka labaw o usa ka pangulo diha kanila; ug sa ingon niana nahimo silang mga tribo ug mga pangulo sa mga tribo.\n\n4 Karon tan-awa, walay tawo taliwala kanila nga walay dakong pamilya ug daghang kaliwatan ug daghang higala; busa ang ilang mga tribo nahimo nga hilabihan ka daghan.\n\n5 Karon kining tanan nabuhat, ug wala nay mga gubat sa pagkakaron taliwala kanila; ug ang tanan niini nga pagkadaotan miabot sa katawhan tungod kay gitugyan nila ang ilang kaugalingon ngadto sa gahom ni Satanas.\n\n6 Ug ang mga lagda sa gobyerno nalaglag, tungod sa tinago nga kalihokan sa mga higala ug kaliwatan niadtong mipatay sa mga propeta.\n\n7 Ug nakamugna sila og dakong panagbingkil sa yuta, nga niana ang mas matarong nga bahin sa katawhan hapit tanan nahimong daotan; oo, dihay pipila lamang ka matarong nga mga tawo taliwala kanila.\n\n8 Ug sa ingon niana wala matapos ang unom ka tuig sukad nga ang mas daghang bahin sa katawhan mibiya sa ilang pagkamatarong, sama sa iro ngadto sa iyang sinuka, o sama sa anay nga baboy ngadto sa iyang lunangan nga lapok.\n\n9 Karon kining tinago nga kalihokan, nga nagdala og hilabihan gayod ka pagkadaotan sa katawhan, nagkatigom, mibutang og usa ka tawo nga ilang pangulo nga ilang gitawag og Jacob;\n\n10 Ug sila mitawag kaniya nga ilang hari; busa nahimo siyang hari niining daotan nga pundok; ug usa siya sa labing labaw nga mipadangat sa iyang tingog batok sa mga propeta nga nagpamatuod kang Jesus.\n\n11 Ug nahitabo nga dili kaayo sila daghan kay sa mga tribo sa katawhan, nga nagkahiusa gawas lamang sa ilang mga pangulo nga nagpahimutang sa ilang mga balaod, matag usa sumala sa iyang tribo; bisan pa niana sila mga managkaaway; bisan pa kon dili sila matarong nga katawhan, apan nagkahiusa sila sa pagdumot niadtong misulod og usa ka pakigsaad sa paglaglag sa gobyerno.\n\n12 Busa, sa pagkakita ni Jacob nga ang ilang mga kaaway mas daghan pa kanila, kay siya man ang hari sa pundok, busa iyang gimandoan ang iyang katawhan nga moadto sila sa kinatumyang bahin sa yuta sa amihanan, ug didto magtukod sa ilang mga kaugalingon og usa ka gingharian, hangtod nga miapil nila ang mga masinupakon, (kay gilingla niya sila nga adunay daghan pa nga mosupak) ug igo na unya ang ilang kalig-on aron makig-away sa mga tribo sa katawhan; ug sila mibuhat niini.\n\n13 Ug paspas kaayo ang ilang pagmartsa nga kadto dili kapugngan hangtod nga nakalakaw sila nga dili na maabtan sa katawhan. Ug sa ingon niana natapos ang ikakatloan nga tuig; ug sa ingon niana ang mga kalihokan sa katawhan ni Nephi.\n\n14 Ug nahitabo sa ikakatloan ug usa nga tuig nga sila nabahin ngadto sa mga tribo, matag tawo sumala sa iyang pamilya, kaliwatan ug mga higala; bisan pa niana nagkauyon sila nga dili sila makiggubat sa usag usa; apan wala sila magkahiusa sa ilang mga balaod, ug sa matang sa ilang gobyerno, kay natukod man kini gikan sa mga hunahuna niadtong ilang mga labaw ug ilang mga pangulo. Apan nagtukod sila og higpit nga mga balaod nga ang usa ka tribo dili makalapas batok sa lain, nga niana sa pipila ka butang sila adunay kalinaw sa yuta; bisan pa niana, ang ilang mga kasingkasing gipalayo gikan sa Ginoo nga ilang Dios, ug gibato nila ang mga propeta ug misalikway kanila sa taliwala kanila.\n\n15 Ug nahitabo nga si Nephi—kay giduaw sa mga anghel ug usab sa tingog sa Ginoo, busa kay nakakita sa mga anghel, ug nakasaksi, ug nakabaton og gahom nga gihatag kaniya nga siya masayod kabahin sa pagpangalagad ni Kristo, ug usab kay nakasaksi sa ilang dali nga pagbalik gikan sa pagkamatarong ngadto sa ilang pagkadaotan ug mga pagkasalawayon;\n\n16 Busa, kay nasubo tungod sa katig-a sa ilang mga kasingkasing, ug kakulang sa panabot sa ilang mga hunahuna—miadto taliwala kanila nianang mao nga tuig, ug misugod sa pagpamatuod, nga maisogon, sa paghinulsol ug sa kapasayloan sa mga sala pinaagi sa pagtuo diha ni Ginoong Jesukristo.\n\n17 Ug nangalagad siya og daghang butang ngadto kanila; ug ang tanan niini dili ikasulat, ug ang usa ka bahin niini dili paigo, busa wala kini mahisulat niini nga basahon. Ug si Nephi nangalagad uban sa gahom ug uban sa dako nga awtoridad.\n\n18 Ug nahitabo nga nasuko sila kaniya, ilabi na tungod kay siya adunay mas dako nga gahom kay kanila, kay dili mahimo nga sila dili motuo sa iyang mga pulong, kay hilabihan ka dako ang iyang pagtuo ni Ginoong Jesukristo nga ang mga anghel nangalagad kaniya matag adlaw.\n\n19 Ug sa ngalan ni Jesus gihinginlan niya ang mga yawa, ug ang hugaw nga mga espiritu; ug gani ang iyang igsoon nga lalaki iyang gibuhi og balik gikan sa pagkamatay, human siya gibato sa katawhan ug nakasinati og kamatayon.\n\n20 Ug ang katawhan nakakita niini, ug nakasaksi niini, ug nasuko kaniya tungod sa iyang gahom; ug siya nagbuhat usab og daghan pa nga milagro, sa panan-aw sa katawhan, pinaagi sa ngalan ni Jesus.\n\n21 Ug nahitabo nga milabay ang ikakatloan ug usa nga tuig, ug dihay pipila lamang nga nakabig ngadto sa Ginoo; apan kutob sa nakabig mipamatuod gayod ngadto sa katawhan nga giduaw sila sa gahom ug sa Espiritu sa Dios, nga anaa kang Jesukristo, nga ilang gituohan.\n\n22 Ug kutob sa nakasinati nga ang mga panulay gihinginlan gikan kanila, ug nangaayo sa ilang mga sakit ug sa ilang mga balatian, mipamatuod gayod ngadto sa katawhan nga nasinati nila ang Espiritu sa Dios, ug nangaayo; ug sila mipakita usab og mga timailhan ug nagbuhat og mga milagro taliwala sa katawhan.\n\n23 Sa ingon niana milabay usab ang ikakatloan ug duha nga tuig. Ug si Nephi nagsangyaw sa katawhan sa pagsugod sa ikakatloan ug tulo nga tuig; ug siya misangyaw kanila og paghinulsol ug kapasayloan sa mga sala.\n\n24 Karon manghinaot ako nga kamo mahinumdom usab, nga walay bisan usa kinsa nga nadala ngadto sa paghinulsol nga wala mabunyagi pinaagi sa tubig.\n\n25 Busa, dihay mga gi-orden si Nephi, nga kalalakin-an niini nga pangalagad, nga ang tanang moduol kanila pagabunyagan pinaagi sa tubig, ug kini isip usa ka pagsaksi ug pagpamatuod sa atubangan sa Dios, ug ngadto sa katawhan, nga sila naghinulsol ug nakadawat og kapasayloan sa ilang mga sala.\n\n26 Ug dihay daghan sa pagsugod niini nga tuig nga nabunyagan ngadto sa paghinulsol; ug sa ingon niana milabay ang mas daghang bahin sa tuig.\n\n", "3-ne 8": "[center][font_size=26]Kapitulo 8[/font_size][/center]\n\n[i]Ang mga bagyo, linog, sunog, alimpulos, ug mga kinaiyanhon nga kalamidad nagmatuod sa paglansang ni Kristo sa krus—Daghang katawhan ang nalaglag—Ang kangitngit mitabon sa yuta sulod sa tulo ka adlaw—Kadtong nahibilin nagsubo tungod sa ilang kapalaran. Mga A.D. 33–34.[/i]\n\n1 Ug karon nahitabo nga sumala sa among talaan, ug nasayod kami nga ang among talaan tinuod, kay tan-awa, usa ka matarong nga tawo ang nagtipig sa talaan—kay siya sa pagkatinuod nakahimo og daghang milagro sa ngalan ni Jesus; ug walay bisan usa ka tawo nga makahimo og usa ka milagro sa ngalan ni Jesus gawas kon siya mahugasan sa matag tipik gikan sa iyang pagkadaotan—\n\n2 Ug karon nahitabo, kon walay sayop nga nahimo kining tawhana sa pag-ihap sa among panahon, ang ikakatloan ug tulo nga tuig milabay na;\n\n3 Ug ang katawhan misugod sa pagpaabot uban sa dakong tinguha alang sa timailhan nga gihatag ni propeta Samuel, nga Lamanita, oo, alang sa panahon nga may kangitngit sulod sa tulo ka adlaw sa ibabaw sa yuta.\n\n4 Ug adunay nagsugod nga dako nga mga pagduda ug mga panaglalis taliwala sa katawhan, bisan pa sa daghang timailhan nga gipakita.\n\n5 Ug nahitabo nga sa ikakatloan ug upat nga tuig, sa unang buwan, sa ikaupat nga adlaw sa buwan, dihay miabot nga usa ka kusog nga unos, nga sukad wala pa masinati sa tibuok yuta.\n\n6 Ug dihay usa usab ka kusog ug makalilisang nga bagyo; ug dihay makalilisang nga dugdog, nga niana mitay-og kini sa tibuok yuta ingon og hapit na kini mabuak.\n\n7 Ug dihay hilabihan ka hait nga mga kilat, nga sukad wala pa masinati sa tibuok yuta.\n\n8 Ug ang siyudad sa Zarahemla nasunog.\n\n9 Ug ang siyudad sa Moroni naunlod sa kinahiladman sa dagat, ug ang mga lumulupyo niini nangalumos.\n\n10 Ug ang yuta mitubo sa siyudad sa Moronihah, nga didto sa dapit sa siyudad dihay nahimong usa ka dako nga bukid.\n\n11 Ug dihay hilabihan ka dako ug makalilisang nga kalaglagan sa yuta sa habagatan nga bahin.\n\n12 Apan tan-awa, dihay mas dako ug makalilisang nga kalaglagan sa yuta sa amihanan nga bahin; kay tan-awa, ang ibabaw sa tibuok yuta nausab, tungod sa bagyo ug mga alimpulos, ug mga dugdog ug mga kilat, ug hilabihan ka kusog nga linog sa tibuok yuta;\n\n13 Ug ang dagkong mga dalan nangaguba, ug ang mga patag nga agianan nadaot, ug daghang patag nga mga dapit nahimo nga libaong.\n\n14 Ug daghang dagko ug inila nga mga siyudad nangaunlod, ug daghan ang nangasunog, ug daghan ang nauyog hangtod nga ang mga gambalay niini nangatumba sa yuta, ug ang mga lumulupyo niini nangamatay, ug ang mga dapit nahimo nga biniyaan.\n\n15 Ug dihay mga siyudad nga nahibilin; apan ang kadaot niini hilabihan gayod ka dako, ug daghan nga anaa niini ang gipatay.\n\n16 Ug dihay pipila nga nadagit sa alimpulos; ug kon asa sila paingon, walay tawo nga nasayod, gawas lamang sa ilang nahibaloan nga sila nadagit.\n\n17 Ug sa ingon niana ang ibabaw sa tibuok yuta nausab, tungod sa mga bagyo, ug sa mga dugdog, ug sa mga kilat, ug sa paglinog sa yuta.\n\n18 Ug tan-awa, ang mga bato nangapikas; nabuakbuak kini sa ibabaw sa tibuok yuta, nga niana makita kini nga nagkatipaktipak, ug ningkang-al ug nangliki, sa ibabaw sa tibuok yuta.\n\n19 Ug nahitabo nga ang mga dugdog ug mga kilat, ang unos, bagyo, ug ang mga linog sa yuta mihunong—kay tan-awa, milungtad kini sulod sa tulo ka oras; ug miingon ang uban nga ang gidugayon sobra pa; bisan pa niana, kining tanang dako ug makalilisang nga mga butang nahitabo sulod sa tulo ka oras—ug unya tan-awa, dihay kangitngit sa ibabaw sa yuta.\n\n20 Ug nahitabo nga dihay bagâ nga kangitngit ibabaw sa tibuok yuta, nga niana ang mga lumulupyo nga wala mamatay mibati sa inalisngaw sa kangitngit;\n\n21 Ug walay makita nga kahayag, tungod sa kangitngit, ni mga kandila, ni mga sulo; ni bisan kalayo nga ikahaling sa ilang maanindot ug uga kaayo nga kahoy, mao nga walay bisan unsa gayod nga kahayag;\n\n22 Ug walay bisan unsang kahayag nga makita, ni kalayo, ni dan-ag, bisan ang adlaw, ni ang buwan, ni ang mga bitoon, kay hilabihan ka dako ang mga gabon sa kangitngit nga mitabon sa ibabaw sa yuta.\n\n23 Ug nahitabo nga milungtad kini sulod sa tulo ka adlaw nga walay kahayag nga makita; ug dihay hilabihan nga pagbangotan ug pagdanguyngoy ug paghilak taliwala sa tanang katawhan sa walay hunong; oo, hilabihan ang pag-agulo sa katawhan, tungod sa kangitngit ug sa dako nga kalaglagan nga miabot kanila.\n\n24 Ug diha sa usa ka dapit nadungog sila nga nagsinggit, nga nag-ingon: O kon nakahinulsol pa lamang unta kami sa wala pa kining mahinungdanon ug makalilisang nga adlaw, ug niana ang among kaigsoonan maluwas unta, ug dili unta sila masunog diha nianang dako nga siyudad sa Zarahemla.\n\n25 Ug didto sa lain nga dapit nadungog sila nga nagsinggit ug nagbangotan, nga nag-ingon: O kon nakahinulsol pa lamang unta kami sa wala pa moabot kining mahinungdanon ug makalilisang nga adlaw, ug wala mopatay ug mobato sa mga propeta, ug mosalikway kanila; niana ang among mga inahan ug ang among matahom nga anak nga mga babaye, ug ang among mga bata naluwas unta, ug dili unta matabonan nianang dako nga siyudad sa Moronihah. Ug ingon niana ang mga danguyngoy sa katawhan hilabihan ka kusog ug makalilisang.\n\n", "3-ne 9": "[center][font_size=26]Kapitulo 9[/font_size][/center]\n\n[i]Diha sa kangitngit, gipadayag sa tingog ni Kristo ang kalaglagan sa daghang katawhan ug mga siyudad tungod sa ilang pagkadaotan—Siya usab nagpahayag sa Iyang pagkabalaan, nagpahibalo nga ang balaod ni Moises natuman na, ug nagdapit sa mga tawo nga moduol ngadto Kaniya ug maluwas. Mga A.D. 34.[/i]\n\n1 Ug nahitabo nga dihay usa ka tingog nga nadungog taliwala sa tanang lumulupyo sa yuta, sa ibabaw sa tibuok niini nga yuta, nga nagsinggit:\n\n2 Alaot, alaot, alaot kini nga katawhan; alaot ang mga lumulupyo sa tibuok yuta gawas kon sila maghinulsol; kay ang yawa nagbahakhak, ug ang iyang mga anghel nagmaya, tungod sa pagpatay sa maagnihon nga mga anak nga lalaki ug mga anak nga babaye sa akong katawhan; ug tungod kini sa ilang pagkadaotan ug mga pagkasalawayon nga sila napukan!\n\n3 Tan-awa, kanang dako nga siyudad nga Zarahemla akong gisunog pinaagi sa kalayo, ug ang lumulupyo niana.\n\n4 Ug tan-awa, kanang dako nga siyudad nga Moroni akong gipaunlod sa kinahiladman sa dagat, ug ang mga lumulupyo niana aron mangalumos.\n\n5 Ug tan-awa, kanang dako nga siyudad nga Moronihah akong gitabonan og yuta, ug ang mga lumulupyo niana, aron matago ang ilang mga kadaotan ug ilang mga pagkasalawayon gikan sa akong atubangan, aron ang dugo sa mga propeta ug sa mga santos dili na modangat ngari kanako batok kanila.\n\n6 Ug tan-awa, ang siyudad sa Gilgal akong gipaunlod, ug ang lumulupyo niana aron ilubong sa kinahiladman sa yuta;\n\n7 Oo, ug ang siyudad sa Onihah ug ang mga lumulupyo niana, ug ang siyudad sa Mocum ug ang mga lumulupyo niana, ug ang siyudad sa Jerusalem ug ang mga lumulupyo niana; ug ang mga tubig akong gipasaka puli niana, aron matago ang ilang pagkadaotan ug mga pagkasalawayon gikan sa akong atubangan, aron ang dugo sa mga propeta ug sa mga santos dili na modangat ngari kanako batok kanila.\n\n8 Ug tan-awa, ang siyudad sa Gadiandi, ug ang siyudad sa Gadiomnah, ug ang siyudad sa Jacob, ug ang siyudad sa Gimgimno, kining tanan akong gipaunlod, ug naghimo og mga bungtod ug mga walog diha sa mga dapit puli niana; ug ang mga lumulupyo niana akong gilubong sa kinahiladman sa yuta, aron matago ang ilang pagkadaotan ug pagkasalawayon gikan sa akong atubangan, aron ang dugo sa mga propeta ug sa mga santos dili na modangat ngari kanako batok kanila.\n\n9 Ug tan-awa, kanang dako nga siyudad nga Jacobugath, diin gipuy-an sa katawhan ni hari Jacob, akong gisunog pinaagi sa kalayo tungod sa ilang mga sala ug sa ilang pagkadaotan, diin milabaw sa tanan nga pagkadaotan sa tibuok yuta, tungod sa ilang mga tinago nga mga pagpatay ug mga kalihokan; kay sila ang miguba sa kalinaw sa akong katawhan ug sa gobyerno sa yuta; busa ako misunog kanila, aron sa paglaglag kanila gikan sa akong atubangan, aron ang dugo sa mga propeta ug sa mga santos dili na modangat ngari kanako batok kanila.\n\n10 Ug tan-awa, ang siyudad sa Laman, ug ang siyudad sa Josh, ug ang siyudad sa Gad, ug ang siyudad sa Kishkumen, akong gisunog pinaagi sa kalayo, ug ang mga lumulupyo niana, tungod sa ilang pagkadaotan sa pagsalikway sa mga propeta, ug sa pagbato niadtong akong gipadala aron sa pagpadayag ngadto kanila kabahin sa ilang pagkadaotan ug sa ilang mga pagkasalawayon.\n\n11 Ug tungod kay sila misalikway kanilang tanan, nga walay nahibilin nga matarong taliwala kanila, ako mipakanaog og kalayo ug milaglag kanila, aron ang ilang pagkadaotan ug mga pagkasalawayon matago gikan sa akong atubangan, aron ang dugo sa mga propeta ug sa mga santos nga akong gipadala taliwala kanila dili na unta motuaw ngari kanako gikan sa yuta batok kanila.\n\n12 Ug daghan nga dagkong mga kalaglagan ang akong ipadangat niini nga yuta, ug niini nga katawhan, tungod sa ilang pagkadaotan ug sa ilang mga pagkasalawayon.\n\n13 O kamong tanan nga naluwas tungod kay kamo mas matarong kay kanila, dili ba kamo mobalik na ngari kanako karon, ug maghinulsol sa inyong mga sala, ug makabig, aron ako moayo kaninyo?\n\n14 Oo, sa pagkatinuod sultihan ko kamo, kon kamo moduol kanako makaangkon kamo og kinabuhing dayon. Tan-awa, ang akong bukton sa kaluoy gitunol nganha kaninyo, ug bisan kinsa nga moduol, siya akong dawaton; ug bulahan kadtong moduol kanako.\n\n15 Tan-awa, ako si Jesukristo ang Anak sa Dios. Ako ang naglalang sa kalangitan ug sa yuta, ug sa tanang butang nga anaa niini. Kauban ako sa Amahan sukad sa sinugdanan. Ako anaa sa Amahan, ug ang Amahan ania kanako; ug pinaagi kanako ang Amahan mihimaya sa iyang ngalan.\n\n16 Mianhi ako sa akong kaugalingong katawhan, ug sila wala modawat kanako. Ug ang mga kasulatan kabahin sa akong pag-anhi natuman.\n\n17 Ug kutob sa midawat kanako, kanila ako motugot nga mahimong mga anak sa Dios; ug gani ako usab motugot kutob sa motuo sa akong ngalan, kay tan-awa, pinaagi kanako ang katubsanan moabot, ug dinhi kanako ang balaod ni Moises natuman.\n\n18 Ako ang kahayag ug ang kinabuhi sa kalibotan. Ako ang Alpha ug Omega, ang sinugdanan ug ang kataposan.\n\n19 Ug kamo dili na mohalad ngari kanako sa pagpaagas og dugo; oo, ang inyong mga sakripisyo ug ang inyong sinunog nga mga halad pagahunongon, kay ako dili modawat sa bisan unsa sa inyong mga sakripisyo ug sa inyong sinunog nga mga halad.\n\n20 Ug kamo mohalad og sakripisyo ngari kanako nga usa ka masulub-on nga kasingkasing ug mahinulsolon nga espiritu. Ug kinsa kadtong moduol kanako uban sa masulub-on nga kasingkasing ug mahinulsolon nga espiritu, kaniya ako mobunyag uban sa kalayo ug uban sa Espiritu Santo, gani sama sa mga Lamanita, tungod sa ilang pagtuo kanako sa panahon sa ilang pagkakabig, gibunyagan uban sa kalayo ug sa Espiritu Santo, ug wala sila masayod niini.\n\n21 Tan-awa, mianhi ako sa kalibotan aron sa pagdala og katubsanan dinhi sa kalibotan, aron sa pagluwas sa kalibotan gikan sa sala.\n\n22 Busa, kinsa kadtong maghinulsol ug moduol kanako sama sa usa ka gamay nga bata, kaniya ako modawat, kay ang gingharian sa Dios ila sa mga tawo nga sama kanila. Tan-awa, kay sa mga sama kanila ako mitugyan sa akong kinabuhi, ug mikuha niini pag-usab; busa paghinulsol, ug duol kanako kamo nga anaa sa mga kinatumyan sa yuta, ug maluwas.\n\n", "3-ne 10": "[center][font_size=26]Kapitulo 10[/font_size][/center]\n\n[i]Dihay kahilom sa yuta sulod sa daghang oras—Ang tingog ni Kristo nagsaad sa pagpundok sa Iyang katawhan ingon sa himungaan nga nagpundok sa iyang mga pisô—Ang mas matarong nga bahin sa katawhan gipanalipdan. Mga A.D. 34–35.[/i]\n\n1 Ug karon tan-awa, nahitabo nga ang tanang katawhan sa yuta nakadungog niini nga mga pulong, ug nakasaksi niini. Ug human niini nga mga pulong dihay kahilom sa yuta sulod sa daghang oras;\n\n2 Kay hilabihan gayod ang katingala sa katawhan nga sila mihunong sa pagdanguyngoy ug pag-agulo tungod sa pagkawala sa ilang kaliwatan nga gipamatay; busa dihay kahilom sa tibuok yuta sulod sa daghang oras.\n\n3 Ug nahitabo nga dihay miabot na usab nga usa ka tingog ngadto sa katawhan, ug ang tanang katawhan nakadungog, ug nakasaksi niini, nga nag-ingon:\n\n4 O kamo nga katawhan niining dagko nga mga siyudad nga nangapukan, kinsa mga kaliwat ni Jacob, oo, kinsa sakop sa balay ni Israel, kapila ba ako mipundok kaninyo sama sa himungaan nga mipundok sa iyang mga pisô sa ilawom sa iyang mga pako, ug miamuma kaninyo.\n\n5 Ug usab, kapila ba ako mopundok unta kaninyo sama sa himungaan nga mopundok sa iyang mga pisô sa ilawom sa iyang mga pako, oo, O kamo nga katawhan sa balay ni Israel, nga nangapukan; oo, O kamo nga katawhan sa balay ni Israel, kamo nga nagpuyo sa Jerusalem, ingon man kamo nangapukan; oo, kapila ba ako mopundok unta kaninyo sama sa himungaan nga mopundok sa iyang mga pisô, ug dili gayod kamo mosunod.\n\n6 O kamo nga balay ni Israel nga akong giluwas, kapila ba ako mopundok kaninyo sama sa himungaan nga mopundok sa iyang mga pisô sa ilawom sa iyang mga pako, kon kamo maghinulsol ug mobalik ngari kanako nga may hingpit nga katuyoan sa kasingkasing.\n\n7 Apan kon dili, O balay ni Israel, ang mga dapit sa inyong mga pinuy-anan mahimo nga biniyaan hangtod sa panahon sa katumanan sa pakigsaad ngadto sa inyong mga amahan.\n\n8 Ug karon nahitabo nga human nga ang katawhan nakadungog niining mga pulong, tan-awa, sila misugod sa paghilak ug sa pagdangoyngoy pag-usab tungod sa pagkawala sa ilang kaliwatan ug sa ilang mga higala.\n\n9 Ug nahitabo nga sa ingon niini ang tulo ka adlaw milabay. Ug usa kadto ka buntag, ug ang kangitngit nawala sa ibabaw sa yuta, ug ang yuta mihunong sa pagkurog, ug ang dagko nga mga bato mihunong sa pagkabuak, ug ang makalilisang nga mga pag-agulo mihunong, ug ang tanang nagkaguliyang nga mga kasaba milabay.\n\n10 Ug ang yuta nagkatakdo og usab, nga kini nakasugakod; ug ang mga pagbangotan, ug ang paghilak, ug ang pagdanguyngoy sa katawhan nga naluwas nga buhi mihunong; ug ang ilang pagbangotan napulihan og kamaya, ug ang ilang mga pagbakho ngadto sa pagdayeg ug pagpasalamat ni Ginoong Jesukristo, ang ilang Manunubos.\n\n11 Ug sa ingon niini ang mga kasulatan natuman nga gipamulong sa mga propeta.\n\n12 Ug mao kini ang mas matarong nga bahin sa katawhan kinsa naluwas, ug mao kini sila ang midawat sa mga propeta ug wala mobato kanila; ug mao kini sila ang wala mopaagas sa dugo sa mga santos, kinsa giluwas—\n\n13 Ug naluwas sila ug wala maunlod ug nalubong sa ilawom sa yuta; ug wala sila malumos sa kinahiladman sa dagat; ug wala sila masunog sa kalayo, ni sila mapukan ug madugmok sa kamatayon; ug wala sila madagit sa alimpulos; ni sila mabuntog sa inalisngaw nga aso sa kangitngit.\n\n14 Ug karon, kinsa kadtong nakabasa, sabton niya; siya nga adunay mga kasulatan, ipapangita kini kanila, ug sud-onga ug tan-awa kon ang tanan niining mga kamatayon ug mga kalaglagan pinaagi sa kalayo, ug pinaagi sa aso, ug pinaagi sa mga bagyo, ug pinaagi sa mga alimpulos, ug pinaagi sa pagbuka sa yuta aron pagdawat kanila, ug ang tanan niining mga butang dili ba mao ang katumanan sa mga panagna sa daghang balaan nga mga propeta.\n\n15 Tan-awa, sultihan ko kamo, Oo, daghan ang nagpamatuod niini nga mga butang sa pag-anhi ni Kristo, ug gipamatay tungod kay sila nagpamatuod niini nga mga butang.\n\n16 Oo, si propeta Zenos nagpamatuod niini nga mga butang, ug usab si Zenock namulong kabahin niini nga mga butang, tungod kay sila nagpamatuod ilabi na gayod kabahin kanato, kinsa mao ang salin sa ilang binhi.\n\n17 Tan-awa, ang atong amahan nga si Jacob nagpamatuod usab kabahin sa usa ka salin sa binhi ni Jose. Ug tan-awa, dili ba kita usa ka salin sa binhi ni Jose? Ug kini nga mga butang nga nagpamatuod bahin kanato, wala ba kini mahisulat nganha sa mga panid nga bronse nga gidala sa atong amahan nga si Lehi gikan sa Jerusalem?\n\n18 Ug nahitabo nga sa pagkatapos sa ikakatloan ug upat nga tuig, tan-awa, akong ipakita kaninyo nga ang katawhan ni Nephi nga naluwas, ug usab kadtong gitawag og mga Lamanita, nga naluwas, nakaangkon og dakong kaluoy nga gipakita ngadto kanila, ug daghang panalangin ang gibu-bo ngadto sa ilang mga ulo nga niana human sa pagkayab ni Kristo ngadto sa langit siya sa pagkatinuod mipakita ngadto kanila—\n\n19 Ang pagpakita sa iyang kaugalingon ngadto kanila, ug pagpangalagad kanila; ug ang usa ka asoy sa iyang pagpangalagad ihatag human niini. Busa niining higayona ako motapos sa akong mga pagpamulong.\n\n", "3-ne 11": "Si Jesukristo mipakita ngadto sa katawhan ni Nephi, samtang ang pundok sa katawhan nagpundok sa yuta sa Bountiful, ug nangalagad kanila; ug sa ingon niini nga paagi siya mipakita ngadto kanila.\n\nNaglangkob sa mga kapitulo 11 ngadto sa 26.\n\n[center][font_size=26]Kapitulo 11[/font_size][/center]\n\n[i]Ang Amahan nagpamatuod sa iyang Hinigugmang Anak—Si Kristo nagpakita ug nagsangyaw sa Iyang Pag-ula—Ang katawhan mihikap sa timaan sa mga samad sa Iyang mga kamot ug mga tiil, ug sa kilid—Misinggit sila og Hosanna—Gipahiluna niya ang paagi ug ang matang sa pagbunyag—Ang espiritu sa panagbingkil iya sa yawa—Ang doktrina ni Kristo mao nga ang mga tawo motuo ug magpabunyag ug modawat sa Espiritu Santo. Mga A.D. 34.[/i]\n\n1 Ug karon nahitabo nga dihay dakong pundok, sa katawhan ni Nephi, nag-alirong sa templo nga anaa sa yuta sa Bountiful; ug natingala sila ug nahibulong sa usag usa, nagpakita sa usag usa sa mahinungdanon ug sa kahibulongang kausaban nga nahitabo.\n\n2 Ug naghisgot usab sila mahitungod niini nga Jesukristo, kang kinsa ang timailhan gihatag mahitungod sa iyang kamatayon.\n\n3 Ug nahitabo nga samtang nagsultihanay sila sa usag usa, nakadungog sila og tingog nga ingon og gikan sa langit; ug mitan-aw sila sa palibot, kay wala sila makasabot sa tingog nga ilang nadungog; ug dili kadto pagaw nga tingog, ni kadto kusog nga tingog; bisan pa niana, ug bisan pa kini usa ka hinay nga tingog, midulot kini sa kinahiladman kanila nga nakadungog, nga walay bahin sa ilang kalawasan ang wala mauyog; oo, midulot kini sa ilang kalag, ug mipainit sa ilang mga kasingkasing.\n\n4 Ug nahitabo nga nadungog na usab nila ang tingog, ug sila wala makasabot niini.\n\n5 Ug usab sa ikatulo nga higayon nadungog nila ang tingog, ug ilang giablihan ang ilang mga dunggan aron madungog kini; ug ang ilang mga mata gitumong ngadto sa gigikanan sa maong tingog; ug mihangad sila sa langit, diin naggikan ang tingog.\n\n6 Ug tan-awa, sa ikatulong higayon nakasabot sila sa tingog nga ilang nadungog; ug nag-ingon kini kanila:\n\n7 Tan-awa ang akong Hinigugmang Anak, kang kinsa ako nahimuot kaayo, kang kinsa ako mihimaya sa akong ngalan—paminaw kamo kaniya.\n\n8 Ug nahitabo, dihang nakasabot na sila mitan-aw sila pag-usab paingon sa langit; ug tan-awa, nakakita sila og usa ka Tawo nga mikunsad gikan sa langit; ug nagsul-ob siya og puti nga kupo; ug nanaog siya ug mibarog sa ilang taliwala; ug ang mga mata sa tibuok pundok sa katawhan mitutok ngadto kaniya, ug wala sila mangahas sa pagbuka sa ilang mga ba-ba, bisan sa usag usa, ug wala masayod unsa ang gipasabot niini, kay abi nila nga usa kini ka anghel nga nagpakita kanila.\n\n9 Ug nahitabo nga gituyhad niya ang iyang kamot ug namulong ngadto sa katawhan, nga nag-ingon:\n\n10 Tan-awa, ako si Jesukristo, kinsa gipamatud-an sa mga propeta nga moanhi sa kalibotan.\n\n11 Ug tan-awa, ako ang kahayag ug ang kinabuhi sa kalibotan; ug ako miinom nianang pait nga kopa nga gihatag sa Amahan ngari kanako, ug mihimaya sa Amahan pinaagi sa akong pagpas-an sa mga sala sa kalibotan, diin pinaagi niini akong natuman ang kabubut-on sa Amahan sa tanan nga butang gikan sa sinugdanan.\n\n12 Ug nahitabo nga sa dihang nakapamulong na si Jesus niini nga mga pulong ang tibuok pundok sa katawhan miyukbo sa yuta; kay nahinumdom sila nga kini gipanagna na taliwala kanila nga si Kristo mopakita kanila human sa iyang pagkayab ngadto sa langit.\n\n13 Ug nahitabo nga ang Ginoo namulong ngadto kanila nga nag-ingon:\n\n14 Tindog ug duol kamo kanako, aron inyong ihikap ang inyong mga kamot sa akong kilid, ug usab inyong mabati ang mga agi sa lansang sa akong mga kamot ug sa mga tiil, aron masayod kamo nga ako ang Dios sa Israel, ug ang Dios sa tibuok yuta, nga gipatay tungod sa mga sala sa kalibotan.\n\n15 Ug nahitabo nga ang pundok sa katawhan miduol kaniya, ug mihikap sa ilang mga kamot ngadto sa iyang kilid, ug mibati sa mga agi sa mga lansang sa iyang mga kamot ug sa iyang mga tiil; ug ila kining gihimo, miduol sa tinagsa-tagsa hangtod nga silang tanan nakaduol, ug nakita sa ilang mga mata ug nabati sa ilang mga kamot, ug nasayod sa pagkatinuod ug nagpamatuod, nga kini mao siya, ang gisulat sa mga propeta, nga moabot.\n\n16 Ug sa dihang nakaduol na silang tanan ug nakasaksi sa ilang kaugalingon, nagdungan sila sa pagsinggit, nga nag-ingon:\n\n17 Hosanna! Bulahan ang ngalan sa Labing Halangdon nga Dios! Ug nangluhod sila sa tiilan ni Jesus, ug nagsimba kaniya.\n\n18 Ug nahitabo nga namulong siya ngadto kang Nephi (kay si Nephi kauban sa pundok sa katawhan) ug siya mimando kaniya sa pagduol.\n\n19 Ug si Nephi mitindog ug miduol, ug miyukbo sa atubangan sa Ginoo ug mihalok sa iyang tiil.\n\n20 Ug ang Ginoo misugo kaniya sa pagtindog. Ug mitindog siya ug mibarog sa iyang atubangan.\n\n21 Ug ang Ginoo miingon kaniya: Hatagan ko ikaw og gahom nga ikaw mobunyag niining katawhan kon ako mobalik na sa pagkayab ngadto sa langit.\n\n22 Ug ang Ginoo mitawag pag-usab og lain pa, ug mao gihapon ang gisulti ngadto kanila; ug siya mihatag kanila og gahom sa pagbunyag. Ug miingon siya kanila: Sa ingon niini nga paagi kamo mobunyag; ug kinahanglan nga walay mga panagbingkil taliwala kaninyo.\n\n23 Sa pagkatinuod sultihan ko kamo, nga kadtong maghinulsol sa iyang mga sala pinaagi sa inyong mga pulong, ug magtinguha sa pagpabunyag pinaagi sa akong ngalan, sa ingon niini nga paagi kamo mobunyag kanila—Tan-awa, manaog kamo ug motindog diha sa tubig, ug pinaagi sa akong ngalan kamo mobunyag kanila.\n\n24 Ug karon tan-awa, kini ang mga pulong nga inyong litokon, motawag kanila pinaagi sa ngalan, nga mag-ingon:\n\n25 Pinaagi sa awtoridad nga gihatag ni Jesukristo kanako, ako mobunyag kanimo sa ngalan sa Amahan, ug sa Anak, ug sa Espiritu Santo. Amen.\n\n26 Ug human niana inyo silang ipaunlod sa tubig, ug haw-ason usab gikan sa tubig.\n\n27 Ug subay niini nga paagi kamo mobunyag pinaagi sa akong ngalan; kay tan-awa, sa pagkatinuod sultihan ko kamo, nga ang Amahan, ug ang Anak, ug ang Espiritu Santo usa ra; ug ako anaa sa Amahan, ug ang Amahan ania kanako, ug ang Amahan ug ako usa ra.\n\n28 Ug sumala sa akong gisugo kaninyo sa ingon niana nga paagi kamo mobunyag. Ug kinahanglan nga walay mga panaglalis taliwala kaninyo, nga anaa kaniadto pa; ni walay mga panaglalis taliwala kaninyo mahitungod sa mga punto sa akong doktrina, nga anaa kaniadto pa.\n\n29 Kay sa pagkatinuod, sa pagkatinuod sultihan ko kamo, siya nga may espiritu sa panagbingkil dili gikan kanako, apan gikan sa yawa, kinsa mao ang amahan sa panagbingkil, ug siya ang nag-aghat sa mga kasingkasing sa mga tawo sa panagbangi uban ang kasuko, sa usag usa.\n\n30 Tan-awa, dili kini mao ang akong doktrina, nga hulhogan ang mga kasingkasing sa mga tawo sa kasuko, batok sa usag usa; apan mao kini ang akong doktrina, nga ang ingon niana nga mga butang pagahunongon.\n\n31 Tan-awa, sa pagkatinuod, sa pagkatinuod, sultihan ko kamo, ako mopahayag kaninyo sa akong doktrina.\n\n32 Ug mao kini ang akong doktrina, ug mao kini ang doktrina nga gihatag sa Amahan ngari kanako; ug ako magpamatuod sa Amahan, ug ang Amahan magpamatuod kanako, ug ang Espiritu Santo magpamatuod sa Amahan ug kanako; ug ako magpamatuod nga ang Amahan nagsugo sa tanang tawo, sa tanang dapit, nga maghinulsol ug motuo kanako.\n\n33 Ug bisan kinsa ang motuo kanako, ug magpabunyag, ang mao maluwas; ug sila kadtong makapanunod sa gingharian sa Dios.\n\n34 Ug bisan kinsa ang dili motuo kanako, ug dili magpabunyag, pagapanghimaraoton.\n\n35 Sa pagkatinuod, sa pagkatinuod, sultihan ko kamo nga mao kini ang akong doktrina, ug ako magpamatuod niini gikan sa Amahan; ug bisan kinsa nga motuo kanako motuo usab sa Amahan; ug diha kaniya ang Amahan magpamatuod bahin kanako, kay siya moduaw kaniya uban sa kalayo ug sa Espiritu Santo.\n\n36 Ug sa ingon niana ang Amahan magpamatuod bahin kanako, ug ang Espiritu Santo magpamatuod ngadto kaniya bahin sa Amahan ug kanako; kay ang Amahan, ug ako, ug ang Espiritu Santo usa ra.\n\n37 Ug usab sultihan ko kamo, kamo kinahanglan nga maghinulsol, ug mahimo nga sama sa usa ka gamay nga bata, ug magpabunyag pinaagi sa akong ngalan, o kamo dili gayod makadawat niini nga mga butang.\n\n38 Ug usab sultihan ko kamo, kinahanglan nga maghinulsol kamo, ug magpabunyag pinaagi sa akong ngalan, ug mahimo nga sama sa usa ka gamay nga bata, o kamo dili gayod makapanunod sa gingharian sa Dios.\n\n39 Sa pagkatinuod, sa pagkatinuod sultihan ko kamo, nga mao kini ang akong doktrina, ug kinsa kadtong natukod diha niini, natukod sa akong bato, ug ang mga ganghaan sa impyerno dili modaog batok kanila.\n\n40 Ug kinsa kadtong mopahayag niini nga pun-an o kuhaan, ug moingon nga kini akong doktrina, ang mao gikan sa daotan, ug wala matukod sa akong bato; apan natukod siya sa usa ka balason nga tukoranan, ug ang mga ganghaan sa impyerno bukas sa pagdawat sa sama kanila sa higayon nga ang lunop moabot ug ang hangin mohampak kanila.\n\n41 Busa, adtoa kining mga tawhana, ug ipahayag ang mga pulong nga akong gipamulong, ngadto sa mga lumulupyo sa yuta.\n\n", "3-ne 12": "[center][font_size=26]Kapitulo 12[/font_size][/center]\n\n[i]Si Jesus mitawag ug mihatag og gahom sa napulog duha ka disipulo—Mihatag siya sa mga Nephita og usa ka pakigpulong nga sama sa Wali sa Bukid—Gipamulong niya ang mga Kabulahanan—Ang iyang mga panudlo mas labaw ug mas mahinungdanon kaysa balaod ni Moises—Ang mga tawo gisugo nga mahimong hingpit, gani sama nga siya ug ang iyang Amahan hingpit—Itandi sa Mateo 5. Mga A.D. 34.[/i]\n\n1 Ug nahitabo nga sa dihang nakapamulong na si Jesus niini nga mga pulong ngadto kang Nephi, ug ngadto niadtong gitawag, (karon ang gidaghanon kanila nga gitawag, ug nakadawat sa gahom ug pagtugot sa pagbunyag, kay napulog duha) ug tan-awa, iyang gituyhad ang iyang kamot ngadto sa pundok sa katawhan, ug misinggit ngadto kanila, nga nag-ingon: Bulahan kamo kon mopatalinghog kamo sa mga pulong niining napulog duha nga akong gipili taliwala kaninyo sa pagpangalagad kaninyo, ug aron mahimo ninyong mga sulugoon; ug kanila akong gihatag ang gahom nga sila makabunyag kaninyo sa tubig; ug human nga mabunyagan kamo sa tubig, tan-awa, bunyagan ko kamo pinaagi sa kalayo ug pinaagi sa Espiritu Santo; busa bulahan kamo kon motuo kamo kanako ug magpabunyag, human nga kamo nakakita kanako ug nasayod nga ako mao.\n\n2 Ug usab, mas bulahan sila nga motuo sa inyong mga pulong tungod kay kamo mopamatuod nga kamo nakakita kanako, ug nga kamo nasayod nga ako mao. Oo, bulahan sila nga motuo sa inyong mga pulong, ug magpaubos ngadto sa kinahiladman sa pagkamapainubsanon ug magpabunyag, kay pagaduawon sila pinaagi sa kalayo ug pinaagi sa Espiritu Santo, ug makadawat og kapasayloan sa ilang mga sala.\n\n3 Oo, bulahan ang mga kabos sa espiritu nga moduol kanako, kay ila ang gingharian sa langit.\n\n4 Ug usab, bulahan silang tanan nga nagbangotan, kay sila pagahupayon.\n\n5 Ug bulahan ang mga maaghop, kay sila makapanag-iya sa yuta.\n\n6 Ug bulahan silang tanan nga gigutom ug giuhaw sa pagkamatarong, kay sila mapuno sa Espiritu Santo.\n\n7 Ug bulahan ang mga maluluy-on, kay sila makabaton og kaluoy.\n\n8 Ug bulahan ang tanan nga putli og kasingkasing, kay sila makakita sa Dios.\n\n9 Ug bulahan ang tanan nga tigpasiugda sa kalinaw, kay sila pagatawgon nga mga anak sa Dios.\n\n10 Ug bulahan silang tanan kinsa gigukod tungod sa akong ngalan, kay ila ang gingharian sa langit.\n\n11 Ug bulahan kamo kon ang mga tawo mopasipala ug molutos kaninyo, ug mosulti sa tanang matang sa pagkadaotan batok kaninyo sa bakak nga paagi, tungod kanako;\n\n12 Kay kamo makaangkon sa dakong kalipay ug magmaya sa hilabihan, kay dako ang inyong ganti sa langit; kay sa ingon niana gilutos nila ang mga propeta nga nag-una kaninyo.\n\n13 Sa pagkatinuod, sa pagkatinuod sultihan ko kamo, ako mosugo nga kamo mahimo nga asin sa yuta; apan kon ang asin mawad-an sa iyang kaparat unsa pa man ang i-asin sa yuta? Ang asin wala nay kapuslanan, apan angay nga ilabay ug pagatunob-tunoban sa tiil sa mga tawo.\n\n14 Sa pagkatinuod, sa pagkatinuod sultihan ko kamo, ako mosugo kaninyo nga mahimo nga kahayag niini nga katawhan. Ang usa ka siyudad nga nagtungtong sa usa ka bungtod dili matago.\n\n15 Tan-awa, magdagkot ba ang mga tawo og usa ka kandila ug ibutang kini sa ilawom sa gantangan? Dili, apan diha sa kandilero, ug kini mohatag og kahayag ngadto sa tanan nga anaa sulod sa balay;\n\n16 Busa himoa nga ang inyong kahayag modan-ag pag-ayo sa atubangan niini nga katawhan, aron makita nila ang inyong maayo nga mga buhat ug himayaon ang inyong Amahan nga anaa sa langit.\n\n17 Ayaw hunahunaa nga mianhi ako aron sa pagguba sa balaod o sa mga propeta. Mianhi ako dili sa pagguba apan sa pagtuman;\n\n18 Kay sa pagkatinuod sultihan ko kamo, walay bisan unsa ka gamay ni usa ka tulbok nga palabyon sa balaod, apan pinaagi kanako kining tanan matuman.\n\n19 Ug tan-awa, gihatagan ko na kamo sa balaod ug sa mga sugo sa akong Amahan, aron motuo kamo kanako, ug aron maghinulsol kamo sa inyong mga sala, ug moduol kanako uban sa masulub-ong kasingkasing ug mahinulsolong espiritu. Tan-awa, anaa kaninyo ang mga sugo, ug ang balaod natuman na.\n\n20 Busa duol ngari kanako aron kamo maluwas; kay sa pagkatinuod sultihan ko kamo, nga gawas kon sundon ninyo ang akong mga sugo, nga akong gisugo kaninyo niini nga higayon, dili gayod kamo makasulod sa gingharian sa langit.\n\n21 Nakadungog kamo nga sila misulti niini sa karaang panahon, ug nahisulat usab sa atubangan kaninyo, nga dili kamo mopatay, ug kinsa kadtong mopatay mameligro sa paghukom sa Dios;\n\n22 Apan sultihan ko kamo, nga kadtong may kasuko sa iyang igsoon mameligro sa iyang paghukom. Ug kinsa kadtong moingon sa iyang igsoon, Buang, mameligro sa atubangan sa konseho; ug kinsa kadtong moingon, Ikaw buang, mameligro sa kalayo sa impyerno.\n\n23 Busa, kon moduol kamo kanako, o magtinguha sa pagduol kanako, ug mahinumdom nga ang inyong igsoon adunay bisan unsa nga pagbati batok kaninyo—\n\n24 Adtoa ang inyong igsoon, ug makig-uli og una sa inyong igsoon, ug unya duol kanako uban sa bug-os nga kasingkasing, ug ako modawat kaninyo.\n\n25 Pakighusay dayon sa inyong kaaway samtang nagkuyog pa kamo, tingali og sa bisan unsang higayon siya mopadakop kaninyo, ug mabalhog kamo sa bilanggoan.\n\n26 Sa pagkatinuod, sa pagkatinuod sultihan ko kamo, nga sa bisan unsang paagi kamo dili makagawas hangtod nga mabayaran ninyo ang kataposan nga sentimo. Ug samtang anaa kamo sa bilanggoan makabayad ba kamo bisan usa lamang ka sentimo? Sa pagkatinuod, sa pagkatinuod sultihan ko kamo, Dili.\n\n27 Tan-awa, gisulat nila kini sa karaan nga panahon, nga dili kamo manapaw;\n\n28 Apan sultihan ko kamo, nga kinsa kadtong motan-aw sa usa ka babaye, nga may kahigal kaniya, nakapanapaw na diha sa iyang kasingkasing.\n\n29 Tan-awa, hatagan ko kamo og usa ka sugo, nga kamo dili motugot nga kini nga mga butang mosulod sa inyong kasingkasing;\n\n30 Kay maayo pa nga hikawan ninyo ang inyong mga kaugalingon niini nga mga butang, diin kamo mopas-an sa inyong krus, kay sa itambog kamo ngadto sa impyerno.\n\n31 Kini nahisulat na, nga kinsa kadtong mobulag sa iyang asawa, pahataga siya sa iyang asawa og kasulatan sa panagbulag.\n\n32 Sa pagkatinuod, sa pagkatinuod, sultihan ko kamo, nga kinsa kadtong mobulag sa iyang asawa, gawas lamang sa hinungdan nga pakighilawas, maghatag og hinungdan sa asawa aron makapanapaw; ug kinsa kadtong makigminyo kaniya nga gibulagan nakasala og pagpanapaw.\n\n33 Ug usab nahisulat, nga kamo dili manumpa sa inyong kaugalingon, apan tumanon ngadto sa Ginoo ang inyong mga panumpa;\n\n34 Apan sa pagkatinuod, sa pagkatinuod sultihan ko kamo, ayaw gayod panumpa; bisan sa langit, kay kana trono sa Dios;\n\n35 Bisan sa yuta, kay kana iyang tumbanan;\n\n36 Ni kamo manumpa pinaagi sa ulo, kay kamo dili makapahimo sa usa ka buhok nga itom o puti;\n\n37 Apan himoa ang inyong panagsultihanay nga Oo, oo; Dili, dili; kay bisan unsa nga molabaw pa niini daotan.\n\n38 Ug tan-awa, nahisulat na nga, mata sa mata, ug ngipon sa ngipon;\n\n39 Apan sultihan ko kamo nga kamo dili mobalos sa daotan, apan bisan kinsa nga mosagpa sa inyong tuo nga aping, ibali kaniya ang pikas usab;\n\n40 Ug kon may tawo nga mokiha kaninyo sa hukmanan ug mokuha sa inyong sapot, ihatag usab kaniya ang inyong kupo;\n\n41 Ug bisan kinsa nga mopugos kaninyo paglakaw og usa ka milya, ubani siya sa duha ka milya.\n\n42 Mohatag ngadto kaniya nga nangayo kaninyo, ug kaniya nga manghulam kaninyo ayaw pagbalibad.\n\n43 Ug tan-awa kini nahisulat usab, nga higugmaon ninyo ang inyong silingan ug dumtan ang inyong kaaway;\n\n44 Apan tan-awa sultihan ko kamo, higugmaa ang inyong mga kaaway, panalangini sila nga nagtunglo kaninyo, pagbuhat og maayo ngadto kanila nga nasilag kaninyo, ug pag-ampo alang kanila nga nagpasipala kaninyo ug nanglutos kaninyo;\n\n45 Nga kamo mahimo nga mga anak sa inyong Amahan nga anaa sa langit; tungod kay siya mihimo sa iyang adlaw nga mosilang sa mga daotan ug sa mga matarong.\n\n46 Busa kadto nga mga butang sa karaan nga panahon, nga anaa ubos sa balaod, ngari kanako ang tanan natuman.\n\n47 Ang karaan nga butang milabay na, ug ang tanan nga butang nahimo nga bag-o.\n\n48 Busa manghinaot ako nga kamo mahimo nga hingpit gani sama nga ako, o ang inyong Amahan nga anaa sa langit hingpit.\n\n", "3-ne 13": "[center][font_size=26]Kapitulo 13[/font_size][/center]\n\n[i]Gitudloan ni Jesus ang mga Nephita sa Pag-ampo sa Ginoo—Gisugo sila sa pagtigom og mga bahandi didto sa langit—Ang napulog duha ka disipulo nga anaa sa ilang pagpangalagad gisugo nga dili mabalaka sa mga butang nga temporal—Itandi sa Mateo 6. Mga A.D. 34.[/i]\n\n1 Sa pagkatinuod, sa pagkatinuod, moingon ako nga manghinaot ako nga kamo molimos ngadto sa mga kabos; apan pagmatngon nga ang inyong paglimos dili buhaton atubangan sa mga tawo aron ilang makita; kay kondili, kamo walay ganti sa inyong Amahan nga anaa sa langit.\n\n2 Busa, kon molimos man kamo ayaw pagpatingog og trumpeta sa inyong atubangan, sama sa gibuhat sa mga tigpakaaron-ingnon diha sa sinagoga ug sa kadalanan, aron daygon sila sa mga tawo. Sa pagkatinuod sultihan ko kamo, nga nadawat na nila ang ilang ganti.\n\n3 Apan kon molimos man kamo ayaw pahibaloa ang inyong wala nga kamot unsa ang gihimo sa inyong tuo nga kamot;\n\n4 Aron ang inyong mga paglimos matago; ug ang inyong Amahan nga nakakita sa tago, moganti kaninyo sa dayag.\n\n5 Ug kon kamo mag-ampo sama sa gihimo sa mga tigpakaaron-ingnon, kay ganahan sila nga mag-ampo, nga magbarog diha sa mga sinagoga ug sa mga eskina sa kadalanan, aron makita sila sa mga tawo. Sa pagkatinuod sultihan ko kamo, nga nadawat na nila ang ilang ganti.\n\n6 Apan kamo, kon kamo mag-ampo, sulod sa inyong lawak, ug kon nasira na ninyo ang inyong pultahan, pag-ampo ngadto sa inyong Amahan kinsa anaa sa tago; ug ang inyong Amahan, kinsa nagtan-aw sa tago, moganti kaninyo sa dayag.\n\n7 Apan kon mag-ampo man kamo, ayaw paggamit sa walay kapuslanan nga mga pagbalik-balik, sama sa pagano, kay naghunahuna sila nga paminawon sila tungod sa ilang daghan nga pulong.\n\n8 Busa ayaw kamo pagsunod kanila, kay ang inyong Amahan nasayod na kon unsa ang mga butang nga inyong gikinahanglan sa wala pa kamo mangayo kaniya.\n\n9 Busa sa ingon niini nga paagi kamo mag-ampo: Amahan namo nga anaa sa langit, daygon ang imong ngalan.\n\n10 Ang imong pagbuot matuman dinhi sa yuta maingon sa langit.\n\n11 Ug pasayloa kami sa among mga utang, sama sa among pagpasaylo sa mga nakautang kanamo.\n\n12 Ug dili mo kami itugyan ngadto sa tentasyon apan luwasa kami gikan sa daotan.\n\n13 Kay imo ang gingharian, ug ang gahom, ug ang himaya, hangtod sa kahangtoran. Amen.\n\n14 Kay, kon kamo mopasaylo sa mga tawo sa ilang mga kalapasan ang inyong langitnong Amahan mopasaylo usab kaninyo;\n\n15 Apan kon kamo dili mopasaylo sa mga tawo sa ilang mga kalapasan ang inyong Amahan dili usab mopasaylo sa inyong mga kalapasan.\n\n16 Dugang pa, kon magpuasa kamo ayaw pag-iningon sa mga tigpakaaron-ingnon, nga masulob-on ang panagway, tungod kay ituyo nila nga magsubo ang ilang mga nawong aron makita sa mga tawo nga nagpuasa sila. Sa pagkatinuod sultihan ko kamo, nga nadawat na nila ang ilang ganti.\n\n17 Apan kamo, kon magpuasa kamo, dihogi og lana ang inyong ulo, ug panghilam-os sa inyong nawong;\n\n18 Nga kamo dili mahibaloan sa mga tawo nga nagpuasa, apan ngadto sa inyong Amahan, nga anaa sa tago; ug ang inyong Amahan, nga nagtan-aw sa tago, moganti kaninyo sa dayag.\n\n19 Ayaw pagtigom alang sa inyong mga kaugalingon og mga bahandi dinhi sa yuta, diin ang anunugba ug ang taya modunot, ug ang mga kawatan molungkab ug mokawat;\n\n20 Apan pagtigom alang sa inyong mga kaugalingon og mga bahandi didto sa langit, diin walay anunugba ni taya nga modunot, ug diin ang mga kawatan dili molungkab ni mokawat.\n\n21 Kay kon asa ang inyong bahandi, atua usab ang inyong kasingkasing.\n\n22 Ang kahayag sa lawas mao ang mata; busa, kon ang inyong mata bug-os, ang tibuok ninyong lawas mapuno sa kahayag.\n\n23 Apan kon ang inyong mga mata daotan, ang inyong tibuok lawas mapuno sa kangitngit. Busa, kon ugaling ang kahayag nga anaa kaninyo mao ang kangitngit, labihan kana nga kangitngit!\n\n24 Walay tawo nga makaalagad sa duha ka agalon; kay sa bisan unsa nga paagi kasilagan niya ang usa ug higugmaon niya ang lain, kondili moalagad siya sa usa ug motamay sa lain. Dili kamo makaalagad sa Dios ug sa katigayonan.\n\n25 Ug nahitabo nga sa dihang nasulti na ni Jesus kini nga mga pulong mitan-aw siya sa napulog duha nga iyang gipili, ug miingon kanila: Hinumdomi ang mga pulong nga akong gipamulong. Kay tan-awa, kamo mao kadtong akong gipili nga mangalagad niini nga katawhan. Busa sultihan ko kamo, ayaw kabalak-i ang inyong kinabuhi, kon unsa ang inyong kan-on, o kon unsa ang inyong imnon; ni mabalaka sa inyong lawas, kon unsa ang inyong isul-ob. Dili ba ang kinabuhi labaw pa kaysa pagkaon, ug ang lawas labaw pa kon sa unsay isul-ob?\n\n26 Tan-awa ang mga langgam sa kahanginan, wala sila magpugas, ni mag-ani ni magtigom ngadto sa mga kamalig; apan ang inyong langitnong Amahan mipakaon kanila. Dili ba mas labaw pa kamo kay kanila?\n\n27 Kinsa kaninyo nga pinaagi sa paghunahuna lamang makadugang og sukod sa inyong gitas-on?\n\n28 Ug ngano nga maghunahuna man kamo alang sa igsusul-ob? Hunahunaa ang mga liryo sa umahan giunsa nila pagtubo; wala sila maghago, ni sila maglalik;\n\n29 Ug sa gihapon sultihan ko kamo, nga bisan si Solomon, sa tanan niya nga kahalangdon, wala sul-obi sama sa usa niini.\n\n30 Mao nga, kon ang Dios nagsangkap man sa sagbot sa umahan, nga karon anaa pa, ug pagkaugma isugnod ngadto sa hudno, siya usab mosul-ob og sapot kaninyo, kon dili magkulang ang inyong pagtuo.\n\n31 Busa ayaw kabalaka, nga moingon, Unsa ang among kan-on? o, Unsa ang among imnon? o, Asa kami og isul-ob?\n\n32 Kay ang inyong langitnong Amahan nasayod nga kamo nanginahanglan sa tanan niini nga butang.\n\n33 Apan pangitaa ninyo og una ang gingharian sa Dios ug ang iyang pagkamatarong, ug kining tanan nga butang idugang nganha kaninyo.\n\n34 Busa ayaw kabalak-i ang sunod nga adlaw, kay ang sunod nga adlaw mao na ang mabalaka sa mga butang niini. Igo na ang mga problema karong adlawa.\n\n", "3-ne 14": "[center][font_size=26]Kapitulo 14[/font_size][/center]\n\n[i]Si Jesus nagsugo: Ayaw paghukom; pangayo sa Dios; pagbantay sa dili tinuod nga mga propeta—Siya nagsaad og kaluwasan niadtong mobuhat sa kabubut-on sa Amahan—Itandi sa Mateo 7. Mga A.D. 34.[/i]\n\n1 Ug karon nahitabo nga sa dihang nakapamulong na si Jesus niini nga mga pulong miatubang siya pag-usab sa pundok sa katawhan, ug mibuka na usab sa iyang ba-ba ngadto kanila, nga nag-ingon: Sa pagkatinuod, sa pagkatinuod, sultihan ko kamo, Ayaw paghukom, aron kamo dili pagahukman.\n\n2 Kay sa bisan unsa nga paghukom nga kamo mohukom, kamo pagahukman; ug sa bisan unsa nga sukod nga kamo magsukod, kini mao ang isukod kaninyo pagbalik.\n\n3 Apan ngano nga motan-aw kamo sa puling nga anaa sa mata sa inyong igsoon, apan wala maghunahuna nga adunay nagbabag nga kahoy sa inyong kaugalingon nga mata?\n\n4 O nganong moingon kamo sa inyong igsoon: Kuhaon ko ang puling sa imong mata—ug tan-awa, ang nagbabag nga kahoy anaa sa imong kaugalingon nga mata?\n\n5 Kamo mga tigpakaaron-ingnon, unaha pagkuha ang nagbabag nga kahoy sa inyong kaugalingon nga mata; ug unya kamo makakita pag-ayo aron kuhaon ang puling sa mata sa inyong igsoon.\n\n6 Ayaw ihatag ang mga butang nga balaan ngadto sa mga iro, ni ilabay ang inyong mga perlas ngadto sa mga baboy, basin og tunob-tunoban nila kini sa ilang mga tiil, ug mosumbalik sila ug mokunis-kunis kaninyo.\n\n7 Pangayo, ug kini ihatag kaninyo; pangita, ug kamo makakaplag; tuktok, ug kini pagaablihan nganha kaninyo.\n\n8 Kay ang matag usa nga mangayo, makadawat; ug siya nga mangita, makakaplag; ug ngadto kaniya nga motuktok, pagaablihan.\n\n9 O unsa nga matang sa pagkatawo kamo, kinsa, kon ang iyang anak mangayo og pan, mohatag kaniya og bato?\n\n10 O kon siya mangayo og isda, siya mohatag ba kaniya og bitin?\n\n11 Kon kamo gani, ingon nga daotan, kahibalong mohatag og maayong mga gasa ngadto sa inyong mga anak, unsa pa kaha ang inyong Amahan kinsa anaa sa langit nga mohatag og maayong mga butang ngadto kanila nga mangayo kaniya?\n\n12 Busa, ang tanang butang nga gusto ninyo nga buhaton sa mga tawo nganha kaninyo, buhata kini ngadto kanila, kay mao kini ang balaod ug ang mga propeta.\n\n13 Sulod kamo sa higpit nga ganghaan; kay lapad ang ganghaan, ug dako ang agianan, nga nagpaingon ngadto sa kalaglagan, ug adunay daghan nga mosulod niini;\n\n14 Tungod kay higpit ang ganghaan, ug pig-ot ang agianan, nga nagpaingon sa kinabuhi, ug diyotay lamang ang makakaplag niini.\n\n15 Pagbantay sa dili tinuod nga mga propeta, kinsa moduol kaninyo nga magsul-ob sa sapot sa karnero, apan diay sa sulod kanila sila mga lobo nga manunukob.\n\n16 Kamo makaila kanila pinaagi sa ilang mga bunga. Ang mga tawo mamu-po ba sa mga ubas nga tunokon, o igos sa kudyapa?\n\n17 Maingon man usab ang matag maayo nga kahoy mamunga og maayo nga bunga; apan ang daotan nga kahoy mamunga og daotan nga bunga.\n\n18 Ang usa ka maayo nga kahoy dili mamunga og daotan nga bunga, ni ang usa ka daotan nga kahoy mamunga og maayo nga bunga.\n\n19 Ang matag kahoy nga dili mamunga og maayo nga bunga putlon, ug isugnod sa kalayo.\n\n20 Mao nga, pinaagi sa ilang mga bunga kamo makaila kanila.\n\n21 Dili tanan nga moingon kanako, Ginoo, Ginoo, makasulod sa gingharian sa langit; apan siya nga nagbuhat sa kabubut-on sa akong Amahan kinsa anaa sa langit.\n\n22 Daghan ang moingon kanako niana nga adlaw: Ginoo, Ginoo, kami wala ba managna pinaagi sa imong ngalan, ug pinaagi sa imong ngalan nakahingilin sa mga yawa, ug pinaagi sa imong ngalan nakahimo og daghan nga katingalahan nga mga buhat?\n\n23 Ug unya ako mopadayag kanila: Ako wala gayod makaila kaninyo; palayo gikan kanako, kamo nga nagbuhat og daotan.\n\n24 Busa, kinsa kadtong nakadungog niining akong mga pulong ug nagbuhat niini, ako motandi kaniya sa usa ka tawo nga maalamon, kinsa nagtukod sa iyang balay diha ibabaw sa usa ka bato—\n\n25 Ug ang ulan mibundak, ug miabot ang mga lunop, ug mihuros ang mga hangin, ug mihampak niana nga balay; apan kini wala matumba, tungod kay kini gitukod diha ibabaw sa usa ka bato.\n\n26 Ug ang tanang nakadungog sa akong gipamulong ug dili mobuhat niini ikatandi siya ngadto sa usa ka tawo nga dili maalamon, nga nagtukod sa iyang balay diha ibabaw sa balas—\n\n27 Ug mibundak ang ulan, ug miabot ang mga lunop, ug mihuros ang mga hangin, ug mihampak niana nga balay; ug kini natumba, ug hilabihan ang pagkahugno niini.\n\n", "3-ne 15": "[center][font_size=26]Kapitulo 15[/font_size][/center]\n\n[i]Si Jesus mipahibalo nga ang balaod ni Moises natuman diha Kaniya—Ang mga Nephita mao ang lain nga karnero nga Iyang gipamulong didto sa Jerusalem—Tungod sa pagkadaotan, ang katawhan sa Ginoo sa Jerusalem wala masayod bahin sa natibulaag nga karnero sa Israel. Mga A.D. 34.[/i]\n\n1 Ug karon nahitabo nga sa dihang nahuman na si Jesus niini nga mga pamahayag gilibot niya ang iyang panan-aw ngadto sa pundok sa katawhan, ug miingon kanila: Tan-awa, nakadungog kamo sa mga butang nga akong gitudlo sa wala pa ako mokayab ngadto sa akong Amahan; busa, kinsa kadtong makahinumdom niining akong mga pamahayag ug mobuhat niini, siya akong ibangon sa kataposang adlaw.\n\n2 Ug nahitabo nga sa dihang nasulti na ni Jesus kini nga mga pulong iyang nasabtan nga taliwala kanila dihay natingala, ug naglibog unsa ang iyang buot ipasabot kabahin sa balaod ni Moises; kay wala sila makasabot sa gisulti nga ang daan nga mga butang milabay na, ug ang tanang butang nahimo na nga bag-o.\n\n3 Ug gisultihan niya sila: Ayaw kamo og katingala nga ako miingon kaninyo nga ang daan nga mga butang milabay na, ug ang tanang butang nahimo na nga bag-o.\n\n4 Tan-awa, sultihan ko kamo nga ang balaod natuman na nga gihatag ngadto kang Moises.\n\n5 Tan-awa, ako mao ang naghatag sa balaod, ug ako mao siya kinsa mihimo og pakigsaad ngadto sa akong katawhan sa Israel; busa, ang balaod natuman na pinaagi kanako, tungod kay mianhi ako aron pagtuman sa balaod; mao nga kini adunay kataposan.\n\n6 Tan-awa, wala ako molaglag sa mga propeta, kay kutob sa wala pa matuman dinhi kanako, sa pagkatinuod sultihan ko kamo, ang tanan pagatumanon.\n\n7 Ug tungod kay gisultihan ko man kamo nga ang daan nga mga butang milabay na, wala ako moguba nianang gipamulong na kabahin sa mga butang nga moabot.\n\n8 Kay tan-awa, ang pakigsaad nga akong gihimo ngadto sa akong katawhan wala pa matuman ang tanan; apan ang balaod nga gihatag ngadto kang Moises adunay kataposan pinaagi kanako.\n\n9 Tan-awa, ako ang balaod, ug ang kahayag. Tan-aw ngari kanako, ug lahutay hangtod sa kataposan, ug kamo mabuhi; kay siya nga molahutay hangtod sa kataposan ako mohatag og kinabuhi nga dayon.\n\n10 Tan-awa, gihatagan ko kamo sa mga sugo; busa sunda ang akong mga sugo. Ug mao kini ang balaod ug ang mga propeta, kay kini sa pagkatinuod nagpamatuod kanako.\n\n11 Ug karon nahitabo nga sa dihang nakapamulong na si Jesus niini nga mga pulong, miingon siya sa napulog duha nga iyang gipili:\n\n12 Kamo ang akong mga disipulo; ug kamo ang kahayag niini nga katawhan, kinsa mga salin sa balay ni Jose.\n\n13 Ug tan-awa, mao kini ang yuta nga inyong kabilin; ug gihatag kini sa Amahan nganha kaninyo.\n\n14 Ug wala pa mahitabo nga ang Amahan misugo kanako nga ako kinahanglang mosulti niini ngadto sa inyong kaigsoonan sa Jerusalem.\n\n15 Ni mahitabo nga ang Amahan misugo kanako nga ako kinahanglang mosulti kanila kabahin sa uban nga mga tribo sa balay ni Israel, nga gipahilayo sa Amahan gikan sa yuta.\n\n16 Mao lamang kini ang gisugo sa Amahan kanako, nga kinahanglan nga akong isulti kanila:\n\n17 Nga ako adunay uban pang mga karnero nga wala niini nga panon; ug ako kinahanglang modala usab kanila, ug makadungog sila sa akong tingog; ug mahimong usa na lamang ka panon, ug usa ka magbalantay.\n\n18 Ug karon, tungod sa pagkatikig og liog ug sa pagkadili matuohon wala sila makasabot sa akong pulong; busa gisugo ako sa Amahan nga dili na mosulti kabahin niini nga butang ngadto kanila.\n\n19 Apan, sa pagkatinuod, sultihan ko kamo nga ang Amahan misugo kanako, ug isulti ko kini kaninyo, nga gibulag kamo gikan kanila tungod sa ilang pagkadaotan; busa tungod sa ilang pagkadaotan sila wala makaila kaninyo.\n\n20 Ug sa pagkatinuod, sultihan ko kamo pag-usab, nga ang uban nga mga tribo gibulag sa Amahan gikan kanila; ug tungod kadto sa ilang pagkadaotan nga sila wala makaila kanila.\n\n21 Ug sa pagkatinuod sultihan ko kamo, nga kamo mao ang akong giingon: Nga ako adunay uban pang mga karnero nga wala niini nga panon; ug kinahanglan nga ako modala usab kanila, ug makadungog sila sa akong tingog; ug mahimong usa na lamang ka panon, ug usa ka magbalantay.\n\n22 Ug wala sila makasabot kanako, kay nagdahom sila nga mao kini ang mga Hentil; kay wala sila makasabot nga ang mga Hentil makabig pinaagi sa ilang pagsangyaw.\n\n23 Ug wala sila makasabot kanako nga ako miingon nga sila makadungog sa akong tingog; ug wala sila makasabot kanako nga ang mga Hentil dili gayod mahitabo nga makadungog sa akong tingog—nga ako dili mopakita sa akong kaugalingon ngadto kanila gawas lamang pinaagi sa Espiritu Santo.\n\n24 Apan tan-awa, nakadungog kamo sa akong tingog, ug nakakita kanako; ug kamo akong mga karnero, ug naihap kamo uban niadtong gihatag sa Amahan kanako.\n\n", "3-ne 16": "[center][font_size=26]Kapitulo 16[/font_size][/center]\n\n[i]Si Jesus moduaw sa uban nga nawalang mga karnero sa Israel—Sa ulahing mga adlaw ang ebanghelyo maadto sa mga Hentil ug unya ngadto sa balay ni Israel—Ang katawhan sa Ginoo makakita sa panahon nga Siya modala pagbalik sa Zion. Mga A.D. 34.[/i]\n\n1 Ug sa pagkatinuod, sa pagkatinuod sultihan ko kamo nga ako adunay uban pa nga karnero, nga wala dinhi niini nga yuta, ni sa yuta sa Jerusalem, ni sa bisan asa nga bahin libot sa yuta nga akong napangalagaran.\n\n2 Kay sila nga akong gipamulong mao sila kinsa wala pa makadungog sa akong tingog; ni mahitabo nga ako nagpakita sa akong kaugalingon ngadto kanila.\n\n3 Apan nakadawat ako og sugo sa Amahan nga ako moadto kanila, ug nga sila makadungog sa akong tingog, ug pagaiphon nga lakip sa akong mga karnero, aron adunay usa na lamang ka panon ug usa ka magbalantay; mao nga ako mopakita sa akong kaugalingon ngadto kanila.\n\n4 Ug ako mosugo kaninyo nga kamo mosulat niini nga mga pamahayag human sa akong pagbiya, nga kon ugaling ang akong katawhan sa Jerusalem, sila nga nakakita kanako ug nakauban kanako sa akong pagpangalagad, dili mangayo sa Amahan pinaagi sa akong ngalan, nga sila makadawat og kahibalo bahin kaninyo pinaagi sa Espiritu Santo, ug usab bahin sa uban nga mga tribo nga wala pa nila mailhi, nga kini nga mga pamahayag nga inyong isulat ampingan ug ipakita ngadto sa mga Hentil, nga pinaagi sa kahingpitan sa mga Hentil, ang salin sa ilang binhi, kinsa pagatibulaagon sa ibabaw sa yuta tungod sa ilang pagkawalay pagtuo, itipon, o dad-on ngadto sa usa ka kahibalo mahitungod kanako, nga ilang Manunubos.\n\n5 Ug dayon akong pundokon sila gikan sa upat ka suok sa yuta; ug dayon akong tumanon ang pakigsaad nga gihimo sa Amahan ngadto sa tanang katawhan sa balay ni Israel.\n\n6 Ug bulahan ang mga Hentil, tungod sa ilang pagtuo kanako, ug sa Espiritu Santo, nga nagsaksi kanila mahitungod kanako ug sa Amahan.\n\n7 Tan-awa, tungod sa ilang pagtuo kanako, miingon ang Amahan, ug tungod sa inyong pagkawalay pagtuo, O balay ni Israel, sa ulahing mga adlaw ang kamatuoran moabot ngadto sa mga Hentil, nga ang kahingpitan niini nga mga butang ipahibalo ngadto kanila.\n\n8 Apan pagkaalaot, miingon ang Amahan, sa dili matuohon nga mga Hentil—kay bisan pa nga miabot sila dinhi sa ibabaw niini nga yuta, ug mipatibulaag sa akong katawhan nga sakop sa balay ni Israel; ug ang akong katawhan kinsa anaa sa balay ni Israel gipapahawa gikan kanila, ug mitunob-tunob kanila;\n\n9 Ug tungod sa mga kaluoy sa Amahan ngadto sa mga Hentil, ug usab sa mga paghukom sa Amahan sa akong katawhan kinsa sakop sa balay ni Israel, sa pagkatinuod, sa pagkatinuod sultihan ko kamo, nga human niining tanan, ug ako mipahitabo nga ang akong katawhan kinsa sakop sa balay ni Israel bunalbunalan, ug sakiton, ug patyon, ug papahawaon gikan sa ilang taliwala, ug ilang dumtan, ug yubiton ug kataw-an taliwala kanila—\n\n10 Ug sa ingon niana misugo ang Amahan nga ako mosulti kaninyo: Nianang adlawa kon ang mga Hentil makasala batok sa akong ebanghelyo, ug mosalikway sa kahingpitan sa akong ebanghelyo, ug pagabayawon sa garbo sa ilang mga kasingkasing labaw sa tanang kanasoran, ug labaw sa tanang katawhan sa tibuok yuta, ug mapuno sa tanang matang sa pagpamakak, ug mga pagpanglingla, ug sa mga kadaotan, ug tanang matang sa pagpakaaron-ingnon, ug mga pagpatay, ug mga pagpanapi, ug malaw-ay nga mga buhat, ug tinago nga mga pagkasalawayon; ug kon kadtong tanan nga butang ilang buhaton, ug mosalikway sa kahingpitan sa akong ebanghelyo, tan-awa, miingon ang Amahan, akong kuhaon ang kahingpitan sa akong ebanghelyo gikan sa ilang taliwala.\n\n11 Ug unya ako mohinumdom sa pakigsaad nga akong gihimo ngadto sa akong katawhan, O balay ni Israel, ug akong dad-on ang akong ebanghelyo ngadto kanila.\n\n12 Ug ipakita ko kaninyo, O balay ni Israel, nga ang mga Hentil walay gahom ibabaw kaninyo; apan ako mohinumdom sa akong pakigsaad nganha kaninyo, O balay ni Israel, ug makaangkon kamo og kahibalo sa kahingpitan sa akong ebanghelyo.\n\n13 Apan kon ang mga Hentil maghinulsol ug mobalik ngari kanako, miingon ang Amahan, tan-awa pagaiphon sila nga sakop sa akong katawhan, O balay ni Israel.\n\n14 Ug dili ako motugot nga ang akong katawhan, kinsa anaa sa balay ni Israel, nga moadto taliwala kanila, ug motunob-tunob kanila, miingon ang Amahan.\n\n15 Apan kon dili sila mobalik ngari kanako ug maminaw sa akong tingog, ako motugot kanila, oo, ako motugot sa akong katawhan, O balay ni Israel, nga moadto sila taliwala kanila, ug motunob-tunob kanila, ug mahisama sila sa asin nga nawad-an sa kaparat, diin niining higayona wala nay kapuslanan apan angay nga isalikway, ug tunob-tunoban sa tiil sa akong katawhan, O balay ni Israel.\n\n16 Sa pagkatinuod, sa pagkatinuod, sultihan ko kamo, sa ingon niana ang Amahan misugo kanako—nga ako kinahanglang mohatag ngadto niini nga katawhan niining yuta nga ilang kabilin.\n\n17 Ug unya ang mga pulong sa propeta nga si Isaias matuman, nga nag-ingon:\n\n18 Ang inyong mga magbalantay mopataas sa tingog; pinaagi sa tingog magdungan sila sa pag-awit, kay makakita sila sa panahon nga ang Ginoo modala pagbalik sa Zion.\n\n19 Maglipay, magdungan sa pag-awit, kamo nga biniyaan nga mga dapit sa Jerusalem; tungod kay ang Ginoo mihupay sa iyang katawhan, siya mitubos sa Jerusalem.\n\n20 Ang Ginoo mipakita sa iyang balaan nga bukton nganha sa mga mata sa tanang kanasoran; ug ang tanang lumulupyo sa yuta makakita sa kaluwasan pinaagi sa Dios.\n\n", "3-ne 17": "[center][font_size=26]Kapitulo 17[/font_size][/center]\n\n[i]Si Jesus mimando sa katawhan sa pagpamalandong sa Iyang mga pulong ug sa pag-ampo aron makasabot—Giayo niya ang ilang masakiton—Nag-ampo siya alang sa katawhan, gamit ang pinulongan nga dili ikasulat—Ang mga anghel nangalagad ug ang kalayo miliyok sa ilang gagmayng mga bata. Mga A.D. 34.[/i]\n\n1 Tan-awa, karon nahitabo nga sa dihang nakapamulong na si Jesus niini nga mga pulong gilibot niya pag-usab sa pagtan-aw ang pundok sa katawhan, ug miingon siya kanila: Tan-awa, ang akong panahon miabot na.\n\n2 Nakasabot ko nga huyang kamo, mao nga dili ninyo masabtan ang tanan nakong pulong nga gisugo sa Amahan nga akong isulti nganha kaninyo niini nga higayon.\n\n3 Busa, pamauli kamo sa inyong mga panimalay, ug pamalandongi kini nga mga butang nga akong gisulti, ug pangayoa sa Amahan, pinaagi sa akong ngalan, aron kamo makasabot, ug iandam ang inyong mga hunahuna pagkaugma, ug moanhi ako kaninyo pag-usab.\n\n4 Apan karon moadto ako sa Amahan, ug usab aron mopakita sa akong kaugalingon ngadto sa nawala nga mga tribo sa Israel, kay sila wala mawala ngadto sa Amahan, kay nasayod man siya kon asa niya sila gidala.\n\n5 Ug nahitabo nga sa dihang nakapamulong na si Jesus, gilibot na usab niya ang iyang panan-aw ngadto sa pundok sa katawhan, ug nakita nga naghilak sila, ug nagtan-aw kaniya ingon og nagpasabot nga sila mohangyo kaniya sa pagpabilin og diyotay pa nga panahon uban kanila.\n\n6 Ug miingon siya kanila: Tan-awa, ang akong kasingkasing napuno sa kaluoy diha kaninyo.\n\n7 Aduna ba kamo dihay mga masakiton? Dad-a sila ngari. Aduna ba kamo dihay mga bakol, o mga buta, o mga pungkol, o mga angol, o mga sanglahon, o mga dili makalihok, o mga bungol, o mga gitakboyan sa bisan unsa nga matang sa sakit? Dad-a sila ngari ug ako moayo kanila, kay ako naluoy kaninyo; ang akong kasingkasing napuno sa kaluoy.\n\n8 Kay nakasabot ako nga kamo nagtinguha nga akong ipakita kaninyo ang unsay akong gibuhat sa inyong kaigsoonan sa Jerusalem, kay akong nakita nga ang inyong pagtuo igo na nga ako moayo kaninyo.\n\n9 Ug nahitabo nga sa dihang nakapamulong na siya, ang tanang pundok sa katawhan, nagkahiusa, miduol kauban sa ilang mga masakiton ug may mga balatian, ug sa ilang mga bakol, ug kauban sa ilang mga buta, ug kauban sa ilang mga amang, ug kauban sa tanan kanila nga gitakboyan sa bisan unsa nga matang sa sakit; ug miayo siya kanila sa matag usa dihang sila gidala ngadto kaniya.\n\n10 Ug silang tanan, kadtong nangaayo ug kadtong mga himsog, miluhod sa iyang tiilan, ug misimba kaniya; ug kutob sa miduol sa pundok sa katawhan mihalok sa iyang mga tiil, hangtod nga ang iyang mga tiil napuno sa ilang mga luha.\n\n11 Ug nahitabo nga misugo siya nga ang ilang gagmayng mga bata dad-on ngadto kaniya.\n\n12 Busa gidala nila ang ilang gagmayng mga bata ug gipalingkod sila sa yuta nga nag-alirong kaniya, ug si Jesus mitindog sa ilang taliwala; ug ang pundok sa katawhan mihatag og agianan hangtod nga silang tanan nadala ngadto kaniya.\n\n13 Ug nahitabo nga sa dihang nadala na silang tanan, ug si Jesus nagbarog sa taliwala, gisugo niya ang pundok sa katawhan nga sila mangluhod sa yuta.\n\n14 Ug nahitabo nga sa dihang nakaluhod na sila sa yuta, si Jesus miagulo, ug miingon: Amahan, nahasol ako tungod sa pagkadaotan sa katawhan sa balay ni Israel.\n\n15 Ug sa dihang nakapamulong na siya, miluhod usab siya sa yuta; ug tan-awa nag-ampo siya sa Amahan, ug ang mga butang nga iyang giampo dili ikasulat, ug ang pundok sa katawhan nga nakadungog kaniya mipamatuod.\n\n16 Ug sa ingon niini nga paagi sila nagpamatuod: Sukad masukad ang mata wala pa makakita, ni dunggan makadungog, og ingon ka talagsaon ug kahibulongan nga mga butang nga among nakita ug nadungog nga gisulti ni Jesus ngadto sa Amahan;\n\n17 Ug walay dila nga makalitok, ni adunay si bisan kinsang tawo nga makasulat, ni mga kasingkasing sa mga tawo nga makasabot niining mahinungdanon ug kahibulongang mga butang nga among nakita ug nadungog nga gipamulong ni Jesus; ug walay usa nga makasabot sa kalipay nga mipuno sa among mga kalag sa panahon nga nadungog namo siya nga nag-ampo alang kanamo ngadto sa Amahan.\n\n18 Ug nahitabo nga sa dihang nahuman na si Jesus sa pag-ampo ngadto sa Amahan, mitindog siya; ug hilabihan ang kamaya sa pundok sa katawhan nga sila wala makabarog.\n\n19 Ug nahitabo nga si Jesus namulong kanila, ug gipatindog sila.\n\n20 Ug nanindog sila gikan sa yuta, ug miingon siya kanila: Bulahan kamo tungod sa inyong pagtuo. Ug karon tan-awa, puno ang akong kamaya.\n\n21 Ug sa dihang nasulti na niya kini nga mga pulong, mihilak siya, ug ang pundok sa katawhan nakasaksi niini, ug gikuha niya ang ilang gagmay nga mga bata, sa tinagsa, ug mipanalangin kanila, ug nag-ampo ngadto sa Amahan alang kanila.\n\n22 Ug sa dihang nahimo na niya kini mihilak siya pag-usab;\n\n23 Ug namulong siya sa pundok sa katawhan, ug miingon kanila: Tan-awa ang inyong gagmayng mga bata.\n\n24 Ug sa ilang pagtan-aw aron makita ang ilang gagmayng mga bata ilang gipunting ang ilang mga mata paingon sa langit, ug nakita nila ang langit nga naabli, ug nakita nila ang mga anghel nga nanaog gikan sa langit nga ingon og anaa sa taliwala sa kalayo; ug nanganaog sila ug mialirong sa gagmayng mga bata, ug giliyokan sila sa kalayo; ug ang mga anghel nangalagad kanila.\n\n25 Ug ang pundok sa katawhan nakakita ug nakadungog ug nagpamatuod; ug nasayod sila nga ang ilang pagpamatuod tinuod kay silang tanan nakakita ug nakadungog, matag tawo alang sa iyang kaugalingon; ug ang ilang gidaghanon mga duha ka libo ug lima ka gatos nga mga kalag; ug sila naglakip sa mga lalaki, mga babaye, ug mga bata.\n\n", "3-ne 18": "[center][font_size=26]Kapitulo 18[/font_size][/center]\n\n[i]Si Jesus mipasiugda sa sakramento taliwala sa mga Nephita—Gisugo sila sa pag-ampo kanunay pinaagi sa Iyang ngalan—Kadtong mokaon sa Iyang unod ug moinom sa Iyang dugo nga dili takos panghimaraoton—Ang mga disipulo gihatagan og gahom sa pagtugyan sa Espiritu Santo. Mga A.D. 34.[/i]\n\n1 Ug nahitabo nga si Jesus misugo sa iyang mga disipulo nga magdala sila og pan ug bino ngadto kaniya.\n\n2 Ug samtang nagkuha sila sa pan ug bino, siya misugo sa pundok sa katawhan nga molingkod sila sa yuta.\n\n3 Ug sa pag-abot sa mga disipulo dala ang pan ug bino, gikuha niya ang pan ug gipikas-pikas ug gipanalanginan kini; ug gihatag niya ngadto sa mga disipulo ug misugo nga sila mokaon.\n\n4 Ug sa diha nga nakakaon ug nabusog na sila, siya misugo nga mohatag sila ngadto sa pundok sa katawhan.\n\n5 Ug sa diha nga ang pundok sa katawhan nakakaon ug nabusog, giingnan niya ang mga disipulo: Tan-awa adunay usa nga ordinahan taliwala kaninyo, ug ngadto kaniya ako mohatag og gahom nga siya mopikas-pikas sa pan ug mopanalangin niini ug mohatag niini ngadto sa katawhan sa akong simbahan, ngadto sa tanan nga motuo ug magpabunyag pinaagi sa akong ngalan.\n\n6 Ug kini inyo kanunayng paningkamotan nga buhaton, gani sama sa akong gibuhat, sama sa akong pagpikas-pikas sa pan ug sa pagpanalangin niini ug sa paghatag niini nganha kaninyo.\n\n7 Ug kini inyong buhaton agi og handomanan sa akong lawas, nga akong gipakita kaninyo. Ug kini usa ka pagpamatuod ngadto sa Amahan nga kamo sa kanunay mohinumdom kanako. Ug kon kanunay kamong mahinumdom kanako, magauban kaninyo ang akong Espiritu.\n\n8 Ug nahitabo nga sa dihang nakasulti na siya niini nga mga pulong, siya misugo sa iyang mga disipulo nga kuhaon nila ang bino sa kopa ug moinom niini, ug mohatag usab sila sa pundok sa katawhan aron makainom sila niini.\n\n9 Ug nahitabo nga gibuhat nila kini, ug miinom sila niini ug nabusog; ug gihatag nila ngadto sa pundok sa katawhan, ug miinom sila, ug nabusog sila.\n\n10 Ug sa dihang nabuhat na kini sa mga disipulo, si Jesus miingon kanila: Bulahan kamo niining butang nga inyong gihimo, kay pagtuman kini sa akong mga sugo, ug magsaksi kini sa akong Amahan nga kamo andam sa pagbuhat nianang akong gisugo kaninyo.\n\n11 Ug sa kanunay mao kini ang inyong buhaton ngadto niadtong maghinulsol ug magpabunyag pinaagi sa akong ngalan; ug mobuhat kamo niini agi og handomanan sa akong dugo, nga akong gipaagas alang kaninyo, nga kamo mosaksi sa Amahan nga kamo sa kanunay mohinumdom kanako. Ug kon kanunay kamong mahinumdom kanako, magauban kaninyo ang akong Espiritu.\n\n12 Ug hatagan ko kamo og usa ka sugo nga buhaton ninyo kining mga butanga. Ug kon sa kanunay buhaton ninyo kining mga butanga bulahan kamo, kay kamo natukod diha sa ibabaw sa akong bato.\n\n13 Apan kon kinsa kaninyo ang mobuhat nga sobra o kulang kaysa niini wala matukod sa akong bato, apan natukod sa usa ka balason nga tukoranan; ug sa pagbundak sa ulan, ug sa pag-abot sa mga lunop, ug sa paghuros sa mga hangin, ug mohampak kanila, matumba sila, ug ang ganghaan sa impyerno andam nga bukas sa pagdawat kanila.\n\n14 Busa bulahan kamo kon sundon ninyo ang akong mga sugo, nga gisugo sa akong Amahan kanako nga akong ihatag kaninyo.\n\n15 Sa pagkatinuod, sa pagkatinuod, sultihan ko kamo, nga kamo kinahanglan magbantay ug mag-ampo sa kanunay, basin pa unya og matental kamo sa yawa, ug kamo iyang madala nga bihag.\n\n16 Ug ingon nga ako nag-ampo taliwala kaninyo ingon usab niana kamo mag-ampo diha sa akong simbahan, taliwala sa akong katawhan kinsa naghinulsol ug nagpabunyag pinaagi sa akong ngalan. Tan-awa ako ang kahayag; nagpakita ako og panig-ingnan alang kaninyo.\n\n17 Ug nahitabo nga sa dihang nakapamulong na si Jesus niining mga pulong ngadto sa iyang mga disipulo, miatubang siya pag-usab sa pundok sa katawhan ug miingon kanila:\n\n18 Tan-awa, sa pagkatinuod, sa pagkatinuod, sultihan ko kamo, nga kinahanglan nga magbantay ug mag-ampo kamo kanunay basin pa unya og kamo matental; kay si Satanas nagtinguha sa pag-angkon kaninyo, aron maayag niya kamo sama sa trigo.\n\n19 Busa kamo kinahanglan nga mag-ampo sa kanunay ngadto sa Amahan pinaagi sa akong ngalan;\n\n20 Ug bisan unsa ang inyong pangayoon sa Amahan pinaagi sa akong ngalan, nga matarong, magtuo nga kamo makadawat, tan-awa ihatag kini kaninyo.\n\n21 Pag-ampo uban sa inyong mga pamilya ngadto sa Amahan, sa kanunay pinaagi sa akong ngalan, aron ang inyong mga asawa ug ang inyong mga anak mapanalanginan.\n\n22 Ug tan-awa, managtigom kamo sa kanunay; ug ayaw ninyo pagadid-i si bisan kinsang tawo sa pagtambong uban kaninyo kon managtigom kamo, apan tugoti nga motambong sila uban kaninyo ug ayaw sila did-i;\n\n23 Apan mag-ampo kamo alang kanila, ug ayaw ninyo sila hinginli; ug kon moduol sila kaninyo sa kanunay kamo mag-ampo alang kanila ngadto sa Amahan, pinaagi sa akong ngalan.\n\n24 Busa, ipakita ninyo ang inyong kahayag aron modan-ag kini sa kalibotan. Tan-awa ako ang kahayag nga inyong ipakita—kana nga inyong nakita nga akong gibuhat. Tan-awa nakita ninyo nga ako nag-ampo sa Amahan, ug kamong tanan nakasaksi.\n\n25 Ug inyong nabantayan nga ako misugo nga walay usa kaninyo ang mopalayo, apan hinuon nagsugo nga kamo moduol kanako, aron kamo mobati ug makakita; ingon man usab inyong buhaton ngadto sa kalibotan; ug kon kinsa man kadtong mosupak niini nga sugo nagtugot sa iyang kaugalingon nga madala sa tentasyon.\n\n26 Ug karon nahitabo, nga sa dihang nakapamulong na si Jesus niini nga mga pulong, iyang gitan-aw pag-usab sa iyang mga disipulo nga iyang gipili, ug miingon kanila:\n\n27 Tan-awa sa pagkatinuod, sa pagkatinuod, sultihan ko kamo, ako mohatag kaninyo og lain nga sugo, ug unya mopauli ako ngadto sa akong Amahan aron akong tumanon ang uban nga mga sugo nga iyang gihatag kanako.\n\n28 Ug karon tan-awa, mao kini ang sugo nga akong ihatag kaninyo, nga ayaw ninyo ituyo sa pagpaambit ang akong lawas ug dugo ngadto ni bisan kinsa nga nahibaloan ninyong dili takos, kon magpaambit kamo niini;\n\n29 Kay kinsa kadtong mokaon ug moinom sa akong lawas ug dugo nga dili takos siya mokaon ug moinom sa tunglo sa iyang kalag; busa kon kamo nasayod nga ang usa ka tawo dili takos nga mokaon ug moinom sa akong lawas ug dugo did-i ninyo siya.\n\n30 Bisan pa niana, ayaw ninyo siya hinginli sa paggawas gikan kaninyo, apan mangalagad kamo kaniya ug mag-ampo alang kaniya ngadto sa Amahan, pinaagi sa akong ngalan; ug kon maghinulsol siya ug magpabunyag pinaagi sa akong ngalan, niana kamo modawat kaniya, ug mopaambit kaniya sa akong lawas ug dugo.\n\n31 Apan kon dili siya maghinulsol dili siya pagaiphon taliwala sa akong katawhan, aron dili siya makaangin sa akong katawhan, kay tan-awa ako nakaila sa akong mga karnero, ug sila inihap.\n\n32 Bisan pa niana, dili ninyo siya papahawaon sa inyong mga sinagoga, o sa inyong mga dapit sa pagsimba, kay ngadto kanila padayon kamong mangalagad; kay wala kamo masayod kon sa umaabot sila mobalik ug maghinulsol, ug moduol kanako nga may bug-os nga katuyoan sa kasingkasing, ug ako moayo kanila; ug kamo ang hinungdan sa pagdala og kaluwasan ngadto kanila.\n\n33 Busa, hupti kining mga pulong nga akong gisugo kaninyo aron dili kamo mapaubos sa panghimaraot; kay alaot siya kinsa gipanghimaraot sa Amahan.\n\n34 Ug ako mohatag kaninyo niining mga sugo tungod sa mga panaglalis nga anaa taliwala kaninyo. Ug bulahan kamo kon kamo walay mga panaglalis taliwala kaninyo.\n\n35 Ug karon mopauli ako ngadto sa Amahan, kay gikinahanglan kaayo nga ako mopauli ngadto sa Amahan alang sa inyong kaayohan.\n\n36 Ug nahitabo nga sa dihang nahuman na si Jesus niini nga mga pulong, gihikap niya pinaagi sa iyang kamot ang mga disipulo nga iyang gipili, sa tinagsa, hangtod nga nahikap niya silang tanan, ug namulong kanila samtang siya mihikap kanila.\n\n37 Ug ang pundok sa katawhan wala makadungog sa mga pulong nga iyang gisulti, busa wala sila mopamatuod; apan ang mga disipulo nagpamatuod nga siya mihatag kanila og gahom sa pagtugyan sa Espiritu Santo. Ug akong ipakita human niini nga tinuod kini nga talaan.\n\n38 Ug nahitabo nga sa dihang nahikap na ni Jesus silang tanan, dihay miabot nga panganod ug mitabon sa pundok sa katawhan nga dili na sila makakita ni Jesus.\n\n39 Ug samtang natabonan sila mibiya siya kanila, ug mikayab ngadto sa langit. Ug ang mga disipulo nakakita ug nagpamatuod nga siya mikayab pag-usab ngadto sa langit.\n\n", "3-ne 19": "[center][font_size=26]Kapitulo 19[/font_size][/center]\n\n[i]Ang napulog duha ka disipulo nangalagad sa katawhan ug nag-ampo alang sa Espiritu Santo—Ang mga disipulo gibunyagan ug midawat sa Espiritu Santo ug sa pagpangalagad sa mga anghel—Si Jesus nag-ampo gamit ang mga pulong nga dili ikasulat—Gipamatud-an niya ang hilabihan ka hugot nga pagtuo niini nga mga Nephita. Mga A.D. 34.[/i]\n\n1 Ug karon nahitabo nga sa dihang mikayab na si Jesus ngadto sa langit, ang pundok sa katawhan nanagbulagbulag, ug ang matag tawo midala sa iyang asawa ug sa iyang mga anak ug mipauli sa kaugalingon niyang panimalay.\n\n2 Ug nabalita kini sa tanang dapit taliwala sa katawhan dihadiha dayon, sa wala pa mongitngit, nga ang pundok sa katawhan nakakita kang Jesus, ug nga siya nangalagad kanila, ug nga siya mopakita pag-usab pagkaugma ngadto sa pundok sa katawhan.\n\n3 Oo, ug gani sa tibuok gabii nabalita ngadto sa tanang dapit ang mahitungod kang Jesus; ug nga niana sila mipadangat ngadto sa katawhan diin dihay daghan, oo, hilabihan ka daghan, ang nagtrabaho sa hilabihan nianang tibuok gabii, aron pagkaugma tua sila sa dapit diin si Jesus mopakita ngadto sa pundok sa katawhan.\n\n4 Ug nahitabo nga pagkaugma, sa dihang ang pundok sa katawhan nagkapundok, tan-awa, si Nephi ug ang iyang igsoon kinsa gibuhi niya og balik gikan sa pagkamatay, kinsang ngalan mao si Timoteo, ug usab ang iyang anak, kinsang ngalan mao si Jonas, ug usab si Mathoni, ug si Mathonihah, iyang igsoon nga lalaki, ug si Kumen, ug si Kumenonhi, ug si Jeremias, ug si Shemnon, ug si Jonas, ug si Sedekias, ug si Isaias—karon mao kini ang mga ngalan sa mga disipulo nga pinili ni Jesus—ug nahitabo nga miduol sila ug mibarog taliwala sa pundok sa katawhan.\n\n5 Ug tan-awa, ang pundok sa katawhan hilabihan ka daghan nga sila misugo nga bulagbulagon sila ngadto sa napulog duha ka pundok.\n\n6 Ug ang napulog duha mitudlo sa pundok sa katawhan; ug tan-awa, gisugo nila ang pundok sa katawhan sa pagluhod sa yuta, ug mag-ampo sa Amahan sa ngalan ni Jesus.\n\n7 Ug ang mga disipulo nag-ampo usab sa Amahan sa ngalan ni Jesus. Ug nahitabo nga namarog sila ug nangalagad sa katawhan.\n\n8 Ug sa dihang nakapangalagad na sila sa mao gihapon nga mga pulong nga gipamulong ni Jesus—nga walay pag-usab sa mga pulong nga gipamulong ni Jesus—tan-awa, nangluhod sila pag-usab ug nag-ampo sa Amahan sa ngalan ni Jesus.\n\n9 Ug nag-ampo sila alang nianang mas labaw nilang gitinguha; ug nagtinguha sila nga ang Espiritu Santo ihatag ngadto kanila.\n\n10 Ug sa dihang nakaampo na sila nanganaog sila sa daplin sa tubig ug ang pundok sa katawhan misunod kanila.\n\n11 Ug nahitabo nga si Nephi mikanaog ngadto sa tubig ug gibunyagan.\n\n12 Ug mikawas siya gikan sa tubig ug nagsugod sa pagpamunyag. Ug gibunyagan niya ang tanan kinsa gipili ni Jesus.\n\n13 Ug nahitabo nga sa dihang nabunyagan na silang tanan ug nakakawas na gikan sa tubig, ang Espiritu Santo mikunsad kanila, ug sila napuno sa Espiritu Santo ug sa kalayo.\n\n14 Ug tan-awa, giliyokan sila nga sama og kini usa ka kalayo; ug mipaubos kini gikan sa langit, ug ang pundok sa katawhan nakasaksi niini, ug nagpamatuod; ug ang mga anghel nanaog gikan sa langit ug nangalagad kanila.\n\n15 Ug nahitabo nga samtang ang mga anghel nangalagad sa mga disipulo, tan-awa, si Jesus miabot ug mibarog sa taliwala ug nangalagad kanila.\n\n16 Ug nahitabo nga namulong siya ngadto sa pundok sa katawhan, ug misugo kanila nga sila mangluhod pag-usab sa yuta, ug usab nga ang mga disipulo kinahanglang moluhod sa yuta.\n\n17 Ug nahitabo nga sa dihang nakaluhod na silang tanan sa yuta, misugo siya sa iyang mga disipulo nga sila mag-ampo.\n\n18 Ug tan-awa, nagsugod sila sa pag-ampo; ug nag-ampo sila ngadto ni Jesus, nagtawag kaniya nga ilang Ginoo ug ilang Dios.\n\n19 Ug nahitabo nga si Jesus mibiya gikan sa ilang taliwala, ug mipalayo og diyotay gikan kanila ug miyukbo sa yuta, ug miingon siya:\n\n20 Amahan, nagpasalamat ako kanimo nga imong gitugyan ang Espiritu Santo ngadto niining akong mga pinili; ug tungod kini sa ilang pagtuo kanako nga ako mipili kanila gikan sa katawhan sa kalibotan.\n\n21 Amahan, mag-ampo ako kanimo nga itugyan nimo ang Espiritu Santo ngadto sa tanan nga motuo sa ilang mga pulong.\n\n22 Amahan, gitugyanan nimo sila sa Espiritu Santo tungod kay mituo sila kanako; ug imong nakita nga mituo sila kanako tungod kay imo silang gidungog, ug nag-ampo sila kanako; ug nag-ampo sila kanako tungod kay ako nag-uban kanila.\n\n23 Ug karon Amahan, mag-ampo ako kanimo alang kanila, ug usab alang niadtong motuo sa ilang mga pulong, nga sila motuo kanako, nga ako maanaa kanila ingon nga ikaw, Amahan, ania kanako, nga kita magkahiusa.\n\n24 Ug nahitabo nga sa dihang si Jesus nag-ampo sa ingon niana ngadto sa Amahan, giduol niya ang iyang mga disipulo, ug tan-awa, nagpadayon gihapon sila, sa walay hunong, sa pag-ampo ngadto kaniya; ug wala sila magpadaghan sa mga pulong, kay gihatagan na sila unsa ang angay nilang iampo, ug napuno sila sa tinguha.\n\n25 Ug nahitabo nga si Jesus mipanalangin kanila samtang sila nag-ampo ngadto kaniya; ug ang iyang panagway mipahiyom kanila, ug ang kahayag sa iyang panagway misanag diha kanila, ug tan-awa sila ingon ka puti sama sa panagway ug usab sa mga sapot ni Jesus; ug tan-awa ang kaputi niini milabaw sa tanang puti, oo, gani walay butang sa yuta nga ingon kaputi sama sa kaputi niini.\n\n26 Ug si Jesus miingon kanila: Padayon sa pag-ampo; ug wala sila mohunong sa pag-ampo.\n\n27 Ug mitalikod siya gikan kanila pag-usab, ug mipalayo og diyotay ug miyukbo sa yuta; ug nag-ampo siya pag-usab ngadto sa Amahan, nga nag-ingon:\n\n28 Amahan, nagpasalamat ako kanimo nga ikaw mihimong putli niadtong akong mga gipili, tungod sa ilang pagtuo, ug nag-ampo ako alang kanila, ug usab ngadto kanila nga motuo sa ilang mga pulong, nga sila mahimong putli ngari kanako, pinaagi sa pagtuo sa ilang mga pulong, sa samang paagi nga sila nahimong putli ngari kanako.\n\n29 Amahan, wala ako mag-ampo alang sa kalibotan, apan alang niadtong imong gihatag kanako gikan sa kalibotan, tungod sa ilang pagtuo, nga unta mahimo silang putli ngari kanako, nga ako maanaa kanila ingon nga ikaw, Amahan, ania kanako, nga kita magkahiusa, nga ako unta mahimaya diha kanila.\n\n30 Ug sa dihang nakapamulong na si Jesus niini nga mga pulong miduol siya pag-usab ngadto sa iyang mga disipulo; ug tan-awa makanunayon silang nag-ampo sa walay hunong, ngadto kaniya; ug mipahiyom siya pag-usab kanila; ug tan-awa puti sila, gani sama kang Jesus.\n\n31 Ug nahitabo nga mipalayo na usab siya og diyotay ug nag-ampo sa Amahan;\n\n32 Ug ang dila dili makapamulong sa mga pulong nga iyang giampo, ni dili usab masulat sa tawo ang mga pulong nga iyang giampo.\n\n33 Ug ang pundok sa katawhan nakadungog ug nagpamatuod; ug ang ilang mga kasingkasing nabukas ug ilang nasabtan pinaagi sa ilang mga kasingkasing ang mga pulong nga iyang giampo.\n\n34 Bisan pa niana, hilabihan ka mahinungdanon ug kahibulongan ang mga pulong nga iyang giampo nga kini dili masulat, ni malitok sa tawo.\n\n35 Ug nahitabo nga sa dihang nakahuman na si Jesus sa pag-ampo, giduol niya pag-usab ang mga disipulo, ug miingon kanila: Wala pa ako sukad makakita og ingon ka dako nga pagtuo taliwala sa tanang mga Judeo; mao nga dili ako makapakita ngadto kanila og kahibulongan kaayong mga milagro, tungod sa ilang pagkawalay pagtuo.\n\n36 Sa pagkatinuod sultihan ko kamo, walay usa kanila nga nakakita sa mahinungdanon kaayong mga butang sama sa inyong nakita; ni sila nakadungog sa mahinungdanon kaayong mga butang sama sa inyong nadungog.\n\n", "3-ne 20": "[center][font_size=26]Kapitulo 20[/font_size][/center]\n\n[i]Si Jesus pinaagi sa milagro mihatag og pan ug bino ug usab mipaambit sa sakramento ngadto sa katawhan—Ang mga salin ni Jacob makaangkon og kahibalo mahitungod sa Ginoo nga ilang Dios ug makapanunod sa Amerika—Si Jesus mao ang propeta nga sama ni Moises, ug ang mga Nephita mao ang mga anak sa mga propeta—Ang uban sa mga katawhan sa Ginoo pagapundokon sa Jerusalem. Mga A.D. 34.[/i]\n\n1 Ug nahitabo nga gisugo niya ang pundok sa katawhan nga mohunong sila sa pag-ampo, ug usab ang iyang mga disipulo. Ug misugo siya kanila nga dili sila mohunong sa pag-ampo pinaagi sa ilang mga kasingkasing.\n\n2 Ug misugo siya kanila nga sila mobangon ug motindog sa ilang mga tiil. Ug mibangon sila ug mitindog sa ilang mga tiil.\n\n3 Ug nahitabo nga gipikaspikas niya ang pan pag-usab ug mipanalangin, ug mihatag niini ngadto sa iyang mga disipulo aron kan-on.\n\n4 Ug sa diha nga nakakaon na sila misugo siya kanila nga sila mopikaspikas sa pan, ug ihatag ngadto sa pundok sa katawhan.\n\n5 Ug sa dihang nakahatag na sila ngadto sa pundok sa katawhan mihatag usab siya kanila og bino nga imnon, ug misugo kanila nga sila mohatag ngadto sa pundok sa katawhan.\n\n6 Karon, nahitabo nga walay dala nga pan, ni bino, ang pundok sa katawhan;\n\n7 Apan sa pagkatinuod siya mihatag ngadto kanila og pan nga kaonon, ug usab bino nga imnon.\n\n8 Ug miingon siya kanila: Siya nga mokaon niini nga pan mokaon sa akong lawas ngadto sa iyang kalag; ug siya nga moinom niini nga bino moinom sa akong dugo ngadto sa iyang kalag; ug ang iyang kalag dili gayod gutomon ni uhawon, apan pagatagbawon.\n\n9 Karon, sa dihang ang tanang pundok sa katawhan nakakaon na ug nakainom, tan-awa, napuno sila sa Espiritu; ug misinggit sila sa usa ka tingog, ug mihimaya kang Jesus, kinsa ilang nakita ug nadungog.\n\n10 Ug nahitabo nga sa dihang silang tanan nakahimaya na kang Jesus, miingon siya kanila: Tan-awa karon akong taposon ang sugo nga gisugo sa Amahan kanako kabahin niining katawhan, nga salin sa balay ni Israel.\n\n11 Kamo nahinumdom nga ako namulong kaninyo, ug miingon nga sa higayon nga ang mga pulong ni Isaias matuman—tan-awa, nahisulat kini, kamo aduna niini diha kaninyo, busa pangitaa kini—\n\n12 Ug sa pagkatinuod, sa pagkatinuod, sultihan ko kamo, nga sa higayon nga kini matuman mao na kana ang katumanan sa pakigsaad nga gihimo sa Amahan ngadto sa iyang katawhan, O balay ni Israel.\n\n13 Ug unya ang mga salin, nga nagkatibulaag sa ibabaw sa tibuok yuta, pagapundokon gikan sa silangan ug gikan sa kasadpan, ug gikan sa habagatan ug gikan sa amihanan; ug sila pagadad-on ngadto sa kahibalo bahin sa Ginoo nga ilang Dios, nga mitubos kanila.\n\n14 Ug ang Amahan misugo kanako nga ako kinahanglang mohatag kaninyo niini nga yuta, nga inyong kabilin.\n\n15 Ug sultihan ko kamo, nga kon ang mga Hentil dili maghinulsol human sa panalangin nga ilang madawat, human nga ilang matibulaag ang akong katawhan—\n\n16 Nianang higayona kamo, nga salin sa balay ni Jacob, moadto taliwala kanila; ug maanaa kamo sa taliwala kanila nga daghan; ug makig-uban kamo kanila sama sa usa ka liyon taliwala sa mga mananap sa kalasangan, ug sama sa usa ka batan-on nga liyon taliwala sa mga gagmayng pundok sa karnero, nga, kon siya moagi pagayatak-yatakan ug kunis-kunison, ug walay makaluwas.\n\n17 Ang inyong kamot ibakyaw nganha sa inyong mga kaaway, ug ang tanan ninyong mga kaaway mamatay.\n\n18 Ug ako mopundok sa akong katawhan ingon sa usa ka tawo nga mipundok sa iyang mga dbinangan ngadto sa salog.\n\n19 Kay ako mohimo sa akong katawhan kang kinsa ang Amahan nakigsaad, oo, akong himoong puthaw ang inyong sungay, ug akong himoong tumbaga ang inyong mga kuko. Ug dugmokon ninyo ang daghang katawhan; ug akong ipahinungod ang ilang kaayohan ngadto sa Ginoo, ug ang ilang kabtangan ngadto sa Ginoo sa tibuok yuta. Ug tan-awa, ako ang mohimo niini.\n\n20 Ug mahitabo, miingon ang Amahan, nga ang espada sa akong kaangayan andam na alang kanila nianang adlawa; ug gawas kon maghinulsol sila matagak kini diha kanila, miingon ang Amahan, oo, gani sa tanang nasod sa mga Hentil.\n\n21 Ug mahitabo nga ako motukod sa akong katawhan, O balay ni Israel.\n\n22 Ug tan-awa, kini nga katawhan akong itukod niini nga yuta, ngadto sa katumanan sa pakigsaad nga akong gihimo ngadto sa inyong amahan nga si Jacob; ug mao kini ang Bag-o nga Jerusalem. Ug ang mga gahom sa langit mopataliwala niini nga katawhan; oo, gani ako mopataliwala kaninyo.\n\n23 Tan-awa, ako mao ang gipamulong ni Moises, nga nag-ingon: Usa ka propeta ang ituboy sa Ginoo nga inyong Dios nganha kaninyo sa inyong mga kaigsuonan, sama kanako; kaniya kamo mamati sa tanang butang bisan unsa nga iyang isulti kaninyo. Ug mahitabo nga ang matag kalag nga dili mamati niana nga propeta ipahimulag gikan sa taliwala sa katawhan.\n\n24 Sa pagkatinuod sultihan ko kamo, oo, ug ang tanan nga propeta gikan ni Samuel ug kadtong nagsunod kaniya, kutob sa nakapamulong, nagpamatuod kanako.\n\n25 Ug tan-awa, kamo ang mga anak sa mga propeta; ug mga sakop kamo sa balay ni Israel; ug mga sakop kamo sa pakigsaad nga gihimo sa Amahan ngadto sa inyong mga amahan, nga nag-ingon kang Abraham: Ug diha sa imong binhi ang tanan nga kaliwatan sa yuta mapanalanginan.\n\n26 Ang Amahan kay unang mituboy kanako nganha kaninyo, ug mipadala kanako sa pagpanalangin kaninyo sa pagpabiya sa matag usa kaninyo gikan sa iyang mga kadaotan; ug tungod kay kamo mao ang mga anak sa pakigsaad—\n\n27 Ug human nga kamo mapanalanginan niana natuman na sa Amahan ang pakigsaad nga iyang gihimo ngadto kang Abraham, nga nag-ingon: Diha sa imong binhi ang tanang kaliwatan sa yuta mapanalanginan—diha sa pagbu-bo sa Espiritu Santo pinaagi kanako ngadto sa mga Hentil, diin nga panalangin nganha sa mga Hentil makapahimo kanilang gamhanan labaw sa tanan, ngadto sa pagpatibulaag sa akong katawhan, O balay ni Israel.\n\n28 Ug mahimo sila nga usa ka latigo ngadto sa katawhan niini nga yuta. Bisan pa, kon makadawat na sila sa kahingpitan sa akong ebanghelyo, unya kon mopatig-a sila sa ilang mga kasingkasing batok kanako akong ibalik ang ilang pagkadaotan diha sa kaugalingon nilang mga ulo, miingon ang Amahan.\n\n29 Ug ako mohinumdom sa pakigsaad nga akong gihimo ngadto sa akong katawhan; ug ako nakigsaad ngadto kanila nga ako mopundok kanila sa akong kaugalingong tukma nga panahon, nga akong ihatag kanila pag-usab ang yuta sa ilang mga amahan alang sa ilang kabilin, nga mao ang yuta sa Jerusalem, nga mao ang gisaad nga yuta ngadto kanila sa kahangtoran, miingon ang Amahan.\n\n30 Ug mahitabo nga ang panahon moabot, nga ang kahingpitan sa akong ebanghelyo isangyaw ngadto kanila;\n\n31 Ug motuo sila kanako, nga ako si Jesukristo, ang Anak sa Dios, ug mag-ampo sa Amahan sa akong ngalan.\n\n32 Unya ang ilang mga magbalantay mopataas sa ilang tingog, ug uban sa nagkahiusa nga tingog manag-awit sila; kay sila magkakitaay mata sa mata.\n\n33 Unya ang Amahan mopundok kanila pag-usab, ug ihatag ngadto kanila ang Jerusalem alang sa yuta nga ilang kabilin.\n\n34 Ug dayon maninggit sila sa kamaya—Pag-awit kamo og dungan, kamong mga awaaw nga dapit sa Jerusalem; kay ang Amahan mihupay sa iyang katawhan, gitubos niya ang Jerusalem.\n\n35 Ang Amahan mipakita sa iyang balaan nga bukton sa mga mata sa tanang kanasoran; ug ang mga lumulupyo sa yuta makakita sa kaluwasan sa Amahan; ug ang Amahan ug ako usa ra.\n\n36 Ug unya mahitabo kana nga nahisulat: Pagmata, pagmata pag-usab, ug isul-ob ang imong kalig-on, O Zion; isul-ob ang imong matahom nga mga sapot, O Jerusalem, ang balaan nga siyudad, kay sukad karon dili na moabot nganha kanimo ang dili tinuli ug ang dili limpyo.\n\n37 Yabyabi ang imong kaugalingon gikan sa abog; tindog, lingkod, O Jerusalem; badbari ang imong kaugalingon gikan sa mga higot sa imong liog, O binihag nga anak nga babaye sa Zion.\n\n38 Kay ang Ginoo miingon: Kamo mibaligya sa inyong mga kaugalingon sa walay hinungdan, ug pagatubson kamo nga walay salapi.\n\n39 Sa pagkatinuod, sa pagkatinuod sultihan ko kamo, nga ang akong katawhan makaila sa akong ngalan; oo, nianang adlawa makaila sila nga ako mao siya nga namulong.\n\n40 Ug unya moingon sila: Pagkatahom sa mga tiil diha sa mga bukid kaniya nga nagdala og maayong mga balita ngadto kanila, nga nagsangyaw sa kalinaw; nga nagdala og maayong mga balita ngadto kanila nga matarong, nga nagsangyaw sa kaluwasan; nga nag-ingon sa Zion: Ang imong Dios naghari!\n\n41 Ug unya usa ka pagpahibalo ang mabati: Pahawa kamo, pahawa kamo, biya kamo gikan dinha, ayaw paghikap nianang mahugaw; biya kamo gikan sa taliwala kaniya; magmahimong limpyo kamo nga nagdala sa mga sudlanan sa Ginoo.\n\n42 Kay kamo dili mobiya nga magdali, ni molayas; kay ang Ginoo mogiya kaninyo, ug ang Dios sa Israel mahimo nga inyong bantay sa likod.\n\n43 Tan-awa, ang akong sulugoon maalamon nga modumala; pagabayawon siya ug pagadayegon ug mahimo nga labihan ka halangdon.\n\n44 Sama nga daghan ang nahibulong kanimo—ang iyang panagway ngil-ad kaayo, labaw pa ni bisan kinsa nga tawo, ug ang iyang pamarog labaw pa sa mga anak nga lalaki sa mga tawo—\n\n45 Busa siya mobisbis sa daghang nasod; ang mga hari motak-om sa ilang mga ba-ba nganha kaniya, kay kanang wala pa gisugilon kanila ilang makita; ug kanang wala pa nila madungog ilang masabtan.\n\n46 Sa pagkatinuod, sa pagkatinuod sultihan ko kamo, tanan kini nga butang moabot gayod, gani sama sa gisugo sa Amahan kanako. Unya kini nga pakigsaad nga gipakigsaad sa Amahan ngadto sa iyang katawhan matuman; ug unya ang Jerusalem puy-an pag-usab sa akong katawhan, ug mao kini ang yuta nga ilang kabilin.\n\n", "3-ne 21": "[center][font_size=26]Kapitulo 21[/font_size][/center]\n\n[i]Ang Israel pagapundokon sa higayon nga ang Basahon ni Mormon moabot—Ang mga Hentil matukod isip gawasnon nga katawhan sa Amerika—Maluwas sila kon motuo sila ug motuman; kon dili, isalikway sila ug pagalaglagon—Ang Israel magtukod og Bag-ong Jerusalem, ug ang nawala nga mga tribo mahibalik. Mga A.D. 34.[/i]\n\n1 Ug sa pagkatinuod sultihan ko kamo, ako mohatag kaninyo og usa ka timailhan, aron masayod kamo sa panahon kanus-a kini nga mga butang mahitabo—nga ako mopundok, gikan sa ilang dugay nang pagkatibulaag, sa akong katawhan, O balay ni Israel, ug motukod pag-usab taliwala kanila sa akong Zion;\n\n2 Ug tan-awa, mao kini ang butang nga akong ihatag kaninyo isip timailhan—kay sa pagkatinuod sultihan ko kamo nga sa higayon nga kining mga butang nga akong gipahayag kaninyo, ug akong ipahayag kaninyo human niini sa akong kaugalingon, ug pinaagi sa gahom sa Espiritu Santo nga itugyan kaninyo sa akong Amahan, ipadayag ngadto sa mga Hentil aron masayod sila kabahin niini nga katawhan nga salin sa balay ni Jacob, ug kabahin niining akong katawhan nga ilang pagatibulaagon;\n\n3 Sa pagkatinuod, sa pagkatinuod sultihan ko kamo, sa higayon nga kini nga mga butang ipahibalo na kanila pinaagi sa Amahan, ug magagikan sa Amahan, gikan kanila nganha kaninyo;\n\n4 Kay kaalam kini sa Amahan nga sila kinahanglang mapahiluna niini nga yuta, ug mapahimutang isip usa ka gawasnon nga katawhan pinaagi sa gahom sa Amahan, aron kini nga mga butang moabot gikan kanila ngadto sa salin sa inyong binhi, nga ang pakigsaad sa Amahan matuman nga iyang gipakigsaad ngadto sa iyang katawhan, O balay ni Israel;\n\n5 Busa, kon kini nga mga buhat ug ang mga buhat nga pagahimoon taliwala kaninyo human niini moabot gikan sa mga Hentil, ngadto sa inyong binhi nga mokunhod sa pagkawalay pagtuo tungod sa pagkadaotan;\n\n6 Kay sa ingon niana tinguha sa Amahan nga kinahanglang moabot kini gikan sa mga Hentil, nga ipakita niya ang iyang gahom ngadto sa mga Hentil, kay tungod niini nga hinungdan nga ang mga Hentil, kon dili sila mopatig-a sa ilang mga kasingkasing, nga makahinulsol sila ug makaduol kanako ug magpabunyag pinaagi sa akong ngalan ug masayod sa tinuod nga mga punto sa akong doktrina, nga sila pagaiphon taliwala sa akong katawhan, O balay ni Israel;\n\n7 Ug kon mahitabo kini nga mga butang nga ang inyong binhi mosugod sa pagkasayod niini nga mga butang—usa kini ka timailhan kanila, aron masayran nila nga ang buhat sa Amahan nagsugod na aron matuman ang pakigsaad nga iyang gihimo ngadto sa katawhan kinsa mga sakop sa balay ni Israel.\n\n8 Ug kon moabot kana nga adlaw, mahitabo nga ang mga hari motak-om sa ilang mga ba-ba; kay kana nga wala pa isugilon kanila ilang makita; ug kanang wala pa nila madungog ilang masabtan.\n\n9 Kay nianang adlawa, tungod og alang kanako ang Amahan mobuhat og usa ka buhat, nga mahinungdanon ug kahibulongan nga buhat taliwala kanila; ug adunay mga tawo taliwala kanila kinsa dili motuo niini, bisan pa og ang usa ka tawo mopahayag niini ngadto kanila.\n\n10 Apan tan-awa, ang kinabuhi sa akong sulugoon anaa sa akong kamot; busa dili sila mopasakit kaniya, bisan pa og siya mahimong ngil-ad tungod kanila. Apan ako moayo kaniya, kay ako mopakita kanila nga ang akong kaalam mas labaw pa kaysa kamalipoton sa yawa.\n\n11 Busa mahitabo nga si bisan kinsa nga dili motuo sa akong mga pulong, ako nga si Jesukristo, nga gisugo sa Amahan nga iyang dad-on ngadto sa mga Hentil, ug mohatag kaniya og gahom nga siya modala niini ngadto sa mga Hentil, (kini matuman sama sa giingon ni Moises) nga papahawaon sila gikan sa taliwala sa akong katawhan nga anaa sa pakigsaad.\n\n12 Ug ang akong katawhan nga mga salin ni Jacob moipon kauban sa mga Hentil, oo, sa taliwala kanila sama sa usa ka liyon taliwala sa mga mananap sa kalasangan, sama sa batan-on nga liyon taliwala sa mga panon sa karnero, kinsa, kon siya moagi parehong moyatak-yatak ug mokunis-kunis, ug walay makaluwas.\n\n13 Ang ilang kamot ibakyaw ngadto sa ilang mga kaaway, ug ang ilang tanan nga kaaway mamatay.\n\n14 Oo, alaot ngadto sa mga Hentil gawas kon sila maghinulsol; kay mahitabo niana nga adlaw, miingon ang Amahan, nga akong patyon ang inyong mga kabayo gikan sa inyong taliwala, ug akong gub-on ang inyong mga karwahe;\n\n15 Ug akong wagtangon ang mga siyudad sa inyong mga yuta, ug lumpagon ang ilang mga kuta;\n\n16 Ug akong wagtangon ang mga pamarang gikan sa inyong yuta, ug kamo wala nay mga mananag-an;\n\n17 Ang inyong kinulit nga mga larawan akong wagtangon usab, ug ang inyong nagbarog nga mga larawan gikan sa inyong taliwala, ug kamo dili na mosimba sa mga binuhat sa inyong mga kamot;\n\n18 Ug akong ibton ang inyong mga kakahoyan diha sa inyong taliwala; ingon man akong laglagon ang inyong mga siyudad.\n\n19 Ug mahitabo nga ang tanang pagpamakak, ug mga pagpanglimbong, ug mga kasina, ug mga panagbangi, ug panapi sa mga pari, ug malaw-ay nga mga buhat, pagahunongon.\n\n20 Kay mahitabo, miingon ang Amahan, nga niana nga adlaw kadtong dili maghinulsol ug moduol sa akong Hinigugmang Anak, sila akong papahawaon gikan sa akong katawhan, O balay ni Israel;\n\n21 Ug ako mopahamtang og panimalos ug kabangis diha kanila, gani ingon nganha sa mga pagano, nga ang sama niini wala pa sukad nila madungog.\n\n22 Apan kon maghinulsol sila ug maminaw sa akong mga pulong, ug dili magpatig-a sa ilang mga kasingkasing, ako motukod sa akong simbahan taliwala kanila, ug sila mosulod sa pakigsaad ug pagaiphon taliwala niining salin ni Jacob, ngadto kinsa Ako mihatag niini nga yuta alang sa ilang kabilin;\n\n23 Ug motabang sila sa akong katawhan, ang salin ni Jacob, ug usab kutob sa moadto sa balay ni Israel, aron magtukod sila og usa ka siyudad, nga tawagon og Bag-ong Jerusalem.\n\n24 Ug unya motabang sila sa akong katawhan aron mapundok sila, kinsa nagkatibulaag sa ibabaw sa tibuok yuta, ngadto sa Bag-ong Jerusalem.\n\n25 Ug unya ang gahom sa langit manaog nganha kanila; ug Ako maanaa usab sa taliwala.\n\n26 Ug unya ang buhat sa Amahan magsugod niana nga adlaw, gani sa higayon nga kini nga ebanghelyo isangyaw taliwala sa salin niini nga katawhan. Sa pagkatinuod sultihan ko kamo, nga nianang adlawa ang buhat sa Amahan magsugod taliwala sa tanang nahimulag sa akong katawhan, oo, bisan sa mga tribo nga nawala, nga gidala sa Amahan pagawas sa Jerusalem.\n\n27 Oo, ang buhat magsugod taliwala sa tanang natibulaag nako nga katawhan, kauban sa Amahan sa pag-andam og paagi nga sila moduol kanako, nga sila motawag sa Amahan pinaagi sa akong ngalan.\n\n28 Oo, ug unya ang buhat, magsugod, kauban sa Amahan taliwala sa tanang kanasoran sa pag-andam og paagi diin ang iyang katawhan pagapundokon pauli sa yuta nga ilang kabilin.\n\n29 Ug mogula sila gikan sa tanang kanasoran; ug dili sila mogula nga magdali, ni magdagan, kay Ako mag-una kanila, miingon ang Amahan, ug Ako ang magbalantay sa ilang luyo.\n\n", "3-ne 22": "[center][font_size=26]Kapitulo 22[/font_size][/center]\n\n[i]Sa kataposang mga adlaw, ang Zion ug ang iyang mga istaka pagatukoron, ug ang Israel pagapundokon uban sa kaluoy ug kalumo—Modaog sila—Itandi sa Isaias 54. Mga A.D. 34.[/i]\n\n1 Ug unya kanang nahisulat mahitabo: Pag-awit, O babaye nga dili manganak, ikaw nga wala manganak; tuaw ngadto sa pag-awit, ug singgit sa makusog, kamo nga wala mag-antos sa pagpanganak; kay mas daghan ang mga anak sa biniyaan kaysa mga anak sa kinasal nga asawa, miingon ang Ginoo.\n\n2 Padak-i ang lugar sa inyong tolda, ug ipabukhad kanila ang mga tabil sa inyong mga pinuy-anan; ayaw pagbilin, ilugway ang inyong mga higot ug lig-ona ang inyong mga istaka;\n\n3 Kay kamo mogula sa tuo nga bahin ug sa wala, ug ang inyong mga binhi makapanunod sa mga Hentil ug mohimo sa mga biniyaan nga mga siyudad nga mapuy-an.\n\n4 Ayaw kahadlok, kay kamo dili maulaw; ni kamo maglibog, kay kamo dili pakaulawan; kay kamo makalimot na sa kaulawan sa inyong pagkabatan-on, ug dili na makahinumdom sa kaulawan sa inyong pagkabatan-on, ug dili na makahinumdom sa kaulawan sa inyong pagkabiyuda.\n\n5 Kay ang inyong magbubuhat, ang inyong bana, ang Ginoo sa mga Panon mao ang iyang ngalan; ug ang inyong Manunubos, ang Balaan sa Israel—ang Dios sa tibuok nga yuta siya pagatawgon.\n\n6 Kay ang Ginoo nagtawag kaninyo nga ingon sa usa ka babaye nga biniyaan ug naguol diha sa espiritu, ug asawa sa pagkabatan-on, sa dihang kamo gisalikway, miingon ang inyong Dios.\n\n7 Kay sa mubo nga panahon ako mibiya kaninyo, apan uban sa dakong kaluoy ako mopundok kaninyo.\n\n8 Sa gamay nga kasuko akong gitago ang akong nawong gikan kaninyo sa mubo nga panahon, apan uban sa walay kataposang pagkamabination, ako adunay kaluoy kaninyo, miingon ang Ginoo nga inyong Manunubos.\n\n9 Kay kini, ang mga tubig ni Noe ngari kanako, kay sama sa akong gipanumpa nga ang mga tubig ni Noe dili na molunop sa yuta, ako usab manumpa nga ako dili na masuko kaninyo.\n\n10 Kay ang mga bukid mobiya ug ang mga bungtod mawala, apan ang akong pagkamabination dili mobiya kaninyo, ni ang akong pakigsaad sa kalinaw mawala, miingon ang Ginoo nga adunay kaluoy diha kaninyo.\n\n11 O kamo nga gisakit, nga gikuso-kuso sa bagyo, ug wala mahupay! Tan-awa, akong butangan ang inyong mga bato og maanindot nga mga kolor, ug mopahiluna sa inyong mga tukoranan, og mga sapiro.\n\n12 Ug ako mohimo sa inyong mga bintana nga mga rubi, ug sa inyong mga ganghaan nga mga karbungko, ug sa tanan ninyong mga palibot sa mahalon nga mga bato.\n\n13 Ug ang tanan ninyong mga anak pagatudloan mahitungod sa Ginoo; ug hilabihan ang kalinaw sa inyong mga anak.\n\n14 Diha sa pagkamatarong kamo pagatukoron; ipahilayo kamo sa mga pagdaogdaog kay kamo dili mahadlok, ug sa kalisang kay dili kini magpaduol kaninyo.\n\n15 Tan-awa, sa pagkatinuod magpundok sila batok kaninyo, dili tungod kanako; ug kinsa kadtong magpundok batok kaninyo mapukan alang sa inyong kaayohan.\n\n16 Tan-awa, naglalang ako og panday sa puthaw nga mohuyop sa mga karbon diha sa kalayo, ug sa paghimo og himan alang sa iyang buhat; ug naglalang ako og tigguba aron sa pagguba.\n\n17 Walay hinagiban nga gibuhat batok kaninyo nga molambo; ug ang matag dila nga mobiaybiay batok kaninyo aron sa paghukom inyong ipanghimaraot. Ug mao kini ang panulondon sa mga sulugoon sa Ginoo, ug ang ilang pagkamatarong ania kanako, miingon ang Ginoo.\n\n", "3-ne 23": "[center][font_size=26]Kapitulo 23[/font_size][/center]\n\n[i]Si Jesus miuyon sa mga pulong ni Isaias—Siya misugo sa katawhan sa pagpangita sa mga propeta—Ang mga pulong ni Samuel nga Lamanita mahitungod sa Pagkabanhaw gidugang sa ilang mga talaan. Mga A.D. 34.[/i]\n\n1 Ug karon, tan-awa, sultihan ko kamo nga kamo kinahanglang mosiksik niini nga mga butang. Oo, usa ka sugo nga akong ihatag kaninyo nga kamo mosiksik nga makugihon niini nga mga butang; kay mahinungdanon ang mga pulong ni Isaias.\n\n2 Kay sa pagkatinuod namulong siya kalabot sa tanang butang mahitungod sa akong katawhan nga sakop sa balay ni Israel; busa kinahanglang mosulti usab siya ngadto sa mga Hentil.\n\n3 Ug ang tanang butang nga iyang gipamulong nahitabo ug mahitabo, gani sumala sa mga pulong nga iyang gipamulong.\n\n4 Busa pamati sa akong mga pulong; isulat ang mga butang nga akong gisulti kaninyo; ug sumala sa panahon ug sa kabubut-on sa Amahan kini moabot ngadto sa mga Hentil.\n\n5 Ug bisan kinsa nga mopatalinghog sa akong mga pulong, ug maghinulsol ug magpabunyag, ang mao maluwas. Pangitaa ang mga propeta, kay adunay daghan diha nga nagpamatuod niini nga mga butang.\n\n6 Ug karon nahitabo nga sa dihang nakasulti na si Jesus niini nga mga pulong misulti siya kanila pag-usab, human siya makapasabot sa tanang kasulatan ngadto kanila nga ilang nadawat, miingon siya kanila: Tan-awa, nga uban pang mga kasulatan ang gusto nako nga inyong isulat, wala pa ninyo masulat.\n\n7 Ug nahitabo nga siya miingon kang Nephi: Dad-a ngari ang talaan nga imong gitipigan.\n\n8 Ug sa dihang gidala ni Nephi ang mga talaan, ug gipahiluna kini sa iyang atubangan, mitan-aw siya ngadto kanila ug miingon:\n\n9 Sa pagkatinuod sultihan ko kamo, ako misugo sa akong sulugoon nga si Samuel, nga Lamanita, nga siya mopamatuod ngadto niining katawhan, nga sa adlaw nga ang Amahan mohimaya sa iyang ngalan ngari kanako adunay daghan nga mga santos nga mabanhaw gikan sa mga patay, ug magpakita sa kadaghanan, ug mangalagad kanila. Ug miingon siya kanila: Dili ba kini mao?\n\n10 Ug ang iyang mga disipulo mitubag kaniya ug miingon: Oo, Ginoo, si Samuel nanagna sumala sa imong mga pulong, ug ang tanan natuman.\n\n11 Ug si Jesus miingon kanila: Sa unsang hinungdan nga kamo wala man mosulat niini nga butang, nga daghang mga santos ang nabanhaw ug nagpakita sa kadaghanan ug nangalagad kanila?\n\n12 Ug nahitabo nga si Nephi nahinumdom nga kini nga butang wala ikasulat.\n\n13 Ug nahitabo kadto nga si Jesus misugo nga kini isulat; busa nasulat kini sumala sa iyang gisugo.\n\n14 Ug karon nahitabo nga sa dihang nakapasabot na si Jesus sa tanang kasulatan sa usa ka higayon, nga ilang sinulat, misugo siya kanila nga kinahanglan nila nga itudlo ang mga butang nga iyang gipasabot ngadto kanila.\n\n", "3-ne 24": "[center][font_size=26]Kapitulo 24[/font_size][/center]\n\n[i]Ang sinugo sa Ginoo moandam sa agianan alang sa Ikaduhang Pag-anhi—Si Kristo molingkod sa hukmanan—Ang Israel gisugo sa pagbayad sa mga ikapulo ug mga halad—Usa ka basahon sa handomanan gitipigan—Itandi sa Malaquias 3. Mga A.D. 34.[/i]\n\n1 Ug nahitabo nga siya misugo kanila nga isulat nila ang mga pulong nga gihatag sa Amahan ngadto kang Malaquias, nga iyang isulti kanila. Ug nahitabo nga human sa pagsulat niini iya kining gipasabot. Ug mao kini ang mga pulong nga iyang gisulti kanila, nga nag-ingon: Miingon ang Amahan kang Malaquias—Tan-awa, mopadala ako sa akong sinugo, ug moandam siya sa agianan sa dili pa ako moabot, ug ang Ginoo nga inyong gipangita sa kalit moabot sa iyang templo, gani ang sinugo sa pakigsaad, kang kinsa kamo nahimuot; tan-awa, moanhi siya, miingon ang Ginoo sa mga Panon.\n\n2 Apan kinsa ang makasugakod sa adlaw sa iyang pag-anhi, ug kinsa ang makalahutay kon siya magpakita? Kay sama siya sa kalayo sa magtutunaw, ug sama sa sabon sa tiglaba.\n\n3 Ug molingkod siya sama sa usa magtutunaw ug maglilimpyo sa pilak; ug pagaputlion niya ang mga anak nga lalaki ni Levi, ug limpyohon sila sama sa bulawan ug sa pilak, aron ilang mahalad sa Ginoo ang usa ka halad sa pagkamatarong.\n\n4 Unya ang halad sa Juda ug sa Jerusalem makapahimuot sa Ginoo, sama sa karaang mga adlaw, ug sama sa nangaging katuigan.\n\n5 Ug mopaduol ako kaninyo ngadto sa paghukom; ug mahimo akong dihadiha dayon nga saksi batok sa mga barangan, ug batok sa mga mananapaw, ug batok sa mga bakakon nga mga saksi, ug batok kanila nga nanglupig sa mga sinuholan sa ilang mga suhol, sa mga biyuda ug sa mga walay amahan, ug sa misalikway sa mga estranyo, ug sa mga walay kahadlok kanako, miingon ang Ginoo sa mga Panon.\n\n6 Kay ako ang Ginoo, dili ako mausab; busa kamong mga anak nga lalaki ni Jacob wala malaglag sa hingpit.\n\n7 Gani sukad pa sa mga adlaw sa inyong mga amahan mipahilayo kamo gikan sa akong mga ordinansa, ug wala motuman niini. Balik kamo kanako ug dawaton ko kamo, miingon ang Ginoo sa mga Panon. Apan kamo miingon: Asa man kami mobalik?\n\n8 Makapangawat ba ang tawo sa Dios? Bisan pa niana nakapangawat kamo kanako. Apan moingon kamo: Diin man kami nakapangawat kanimo? Sa mga ikapulo ug sa mga halad.\n\n9 Kamo gitunglo sa usa ka tunglo, kay kamo nangawat kanako, gani kining tibuok nga nasod.\n\n10 Dad-a ninyo ang tanan nga mga ikapulo ngadto sa balay nga tipiganan, aron adunay pagkaon sa akong balay; ug sulayi ako karon, miingon ang Ginoo sa mga Panon, kon ako dili ba moabli kaninyo sa mga bintana sa langit, ug mobu-bo kaninyo og usa ka panalangin nga walay dapit nga mopaigo sa pagdawat niini.\n\n11 Ug ako mobadlong sa mga manunukob alang kaninyo, ug siya dili na modaot sa mga bunga sa inyong yuta; ni ang inyong bagon mohulog sa bunga niini nga dili pa panahon diha sa kaumahan, miingon ang Ginoo sa mga Panon.\n\n12 Ug ang tanang nasod motawag kaninyo nga bulahan, kay kamo mahimong usa ka yuta nga kahimut-an, miingon ang Ginoo sa mga Panon.\n\n13 Ang inyong mga pulong magahi batok kanako, miingon ang Ginoo. Apan kamo moingon: Unsa ang among gipamulong batok kanimo?\n\n14 Kamo miingon: Walay kapuslanan ang pagserbisyo sa Dios, ug unsay pulos sa atong pagtuman sa iyang mga ordinansa ug kita naglakaw nga masulub-on sa atubangan sa Ginoo sa mga Panon?\n\n15 Ug karon tawagon nato ang mapagarbohon nga malipayon; oo, sila nga nagbuhat og pagkadaotan gipahimutang; oo, gani sila nga mitintal sa Dios giluwas.\n\n16 Unya sila nga may kahadlok sa Ginoo kanunay nga namulong sa usag usa, ug ang Ginoo nagpatalinghog ug nakadungog; ug usa ka basahon sa handomanan gisulat sa iyang atubangan alang kanila nga may kahadlok sa Ginoo, ug nagtahod sa iyang ngalan.\n\n17 Ug sila maakòa, miingon ang Ginoo sa mga Panon, niana nga adlaw nga ako mopundok sa akong bililhon nga mga kabtangan; ug ako moluwas kanila sama sa usa ka tawo nga miluwas sa iyang kaugalingong anak nga nagserbisyo kaniya.\n\n18 Ug unya kamo mobalik ug makaila tali sa matarong ug sa daotan, tali kaniya nga nag-alagad sa Dios ug kaniya nga wala mag-alagad kaniya.\n\n", "3-ne 25": "[center][font_size=26]Kapitulo 25[/font_size][/center]\n\n[i]Sa Ikaduhang Pag-anhi, ang mga mapagarbohon ug mga daotan pagasunogon ingon sa dagami—Si Elijah mobalik sa dili pa moabot kanang mahinungdanon ug makalilisang nga adlaw—Itandi sa Malaquias 4. Mga A.D. 34.[/i]\n\n1 Kay tan-awa, ang adlaw moabot nga pagasunogon sama sa hudno; ug ang tanang mapagarbohon, oo, ug ang tanang nagbuhat og daotan, mahisama sa dagami; ug ang adlaw nga moabot mosunog kanila, miingon ang Ginoo sa mga Panon, nga kini dili magbilin kanila bisan gamot o sanga.\n\n2 Apan kaninyo nga may kahadlok sa akong ngalan, ang Anak sa Pagkamatarong moabot uban sa pagpang-ayo diha sa iyang mga pako; ug kamo moadto ug motubo sama sa mga nati nga baka nga anaa sa kuwadra.\n\n3 Ug kamo moyatak sa mga daotan; kay sila mahimong sama sa mga abo sa ilawom sa inyong mga tiil sa adlaw nga ako mohimo niini, miingon ang Ginoo sa mga Panon.\n\n4 Hinumdomi ninyo ang balaod ni Moises, nga akong sulugoon, nga akong gisugo kaniya didto sa Horeb alang sa tibuok Israel, uban sa mga balaod ug mga paghukom.\n\n5 Tan-awa, Akong ipadala kaninyo si Elijah ang propeta sa dili pa moabot ang mahinungdanon ug makalilisang nga adlaw sa Ginoo;\n\n6 Ug siya mopabalik sa kasingkasing sa mga amahan ngadto sa mga anak, ug ang kasingkasing sa mga anak ngadto sa ilang mga amahan, basin unya og Ako moabot ug mohampak sa yuta pinaagi sa usa ka tunglo.\n\n", "3-ne 26": "[center][font_size=26]Kapitulo 26[/font_size][/center]\n\n[i]Si Jesus mipasabot sa tanan nga butang gikan sa sinugdanan hangtod sa kataposan—Ang mga masuso ug ang mga bata militok og kahibulongang mga butang nga dili ikasulat—Kadtong anaa sa Simbahan ni Kristo nagpakig-ambit sila sa tanan nila nga butang para sa tanan. Mga A.D. 34.[/i]\n\n1 Ug karon nahitabo nga sa dihang nasulti na ni Jesus kini nga mga butang iya kining gipasabot ngadto sa pundok sa katawhan; ug iyang gipasabot ang tanan nga butang, mahinungdanon ug dili kaayo mahinungdanon, ngadto kanila.\n\n2 Ug miingon siya: Kini nga mga kasulatan, nga wala pa kaninyo, gisugo sa Amahan nga kinahanglan akong ihatag kaninyo; kay iya kadto nga kaalam nga kini ihatag ngadto sa umaabot nga mga henerasyon.\n\n3 Ug iyang gipasabot ang tanan nga butang, gani gikan sa sinugdanan hangtod sa panahon nga siya moanhi dinhi sa iyang himaya—oo, gani ang tanan nga butang nga moabot dinhi sa ibabaw sa yuta, gani hangtod ang mga elemento matunaw sa hilabihan nga kainit, ug ang yuta maputos sama sa usa ka nilukot nga papel, ug ang kalangitan ug ang yuta mahanaw;\n\n4 Ug gani ngadto sa mahinungdanon ug sa kataposang adlaw, sa higayon nga ang tanang katawhan, ug tanang kaliwatan, ug tanang kanasoran ug mga pinulongan mobarog sa atubangan sa Dios, aron pagahukman sa ilang mga buhat, kon sila matarong ba o kon sila daotan—\n\n5 Kon matarong sila, ngadto sa pagkabanhaw sa walay kataposang kinabuhi; ug kon daotan sila, ngadto sa pagkabanhaw sa panghimaraot; nga magkatimbang, ang usa sa usa ka habig ug ang laing usa sa pikas nga habig, sumala sa kaluoy, ug sa kaangayan, ug sa kabalaan nga anaa ni Kristo, kinsa anaa na sa wala pa magsugod ang kalibotan.\n\n6 Ug karon adunay wala mahisulat niini nga basahon gani ang gatosan nga bahin sa mga butang nga gitudlo gayod ni Jesus ngadto sa katawhan;\n\n7 Apan tan-awa ang mga palid ni Nephi naglakip sa uban pang bahin sa mga butang nga iyang gitudlo sa katawhan.\n\n8 Ug gisulat ko kini nga mga butang, nga mao ang gagmay nga bahin sa mga butang nga iyang gitudlo sa katawhan; ug gisulat ko kini sa katuyoan nga kini dad-on pag-usab nganhi niining katawhan, gikan sa mga Hentil, sumala sa mga pulong nga gipamulong ni Jesus.\n\n9 Ug kon madawat na nila kini, nga maoy gikinahanglan nga ilang madawat og una, aron masulayan ang ilang pagtuo, ug kon motuo sila niining mga butanga nan ang mas dagkong mga butang ipakita ngadto kanila.\n\n10 Ug kon dili sila motuo niining mga butanga, nan ang mas dagkong mga butang pagatagoan gikan kanila, ngadto sa ilang kahimaraotan.\n\n11 Tan-awa, isulat na unta nako kini, ang tanan nga nakulit niana nga mga palid ni Nephi, apan ang Ginoo nagdili niini, sa pag-ingon: akong sulayan ang pagtuo sa akong katawhan.\n\n12 Busa ako, si Mormon, mosulat sa mga butang nga gisugo sa Ginoo kanako. Ug karon ako, si Mormon, motapos sa akong mga pagpamulong, ug mopadayon sa pagsulat sa mga butang nga gisugo kanako.\n\n13 Busa, manghinaot ako nga inyong makita nga ang Ginoo nagtudlo gayod sa katawhan, sulod sa tulo ka adlaw; ug pagkahuman niana gipakita niya ang iyang kaugalingon ngadto kanila sa kanunay, ug mipikaspikas sa pan sa kanunay, ug mipanalangin niini, ug mihatag niini ngadto kanila.\n\n14 Ug nahitabo nga gitudloan niya ug gipangalagaran ang mga anak sa katawhan nga gihisgotan, ug gipaluag niya ang ilang mga dila, ug namulong sila ngadto sa ilang mga amahan sa mahinungdanon ug katingalahang mga butang, gani mas labaw pa ka mahinungdanon kaysa iyang gipadayag ngadto sa katawhan; ug gipaluag niya ang ilang mga dila aron sila makasulti.\n\n15 Ug nahitabo nga human siya mikayab ngadto sa langit—sa ikaduhang higayon nga gipakita niya ang iyang kaugalingon ngadto kanila, ug miadto sa Amahan, human nga miayo sa ilang tanan nga masakiton, ug sa ilang mga bakol, ug mipabuka sa mga mata sa ilang mga buta ug miabli sa mga dunggan sa mga bungol, ug gani nakahimo sa tanang matang sa pagpang-ayo taliwala kanila, ug mibuhi og balik sa usa ka tawo gikan sa pagkamatay, ug mipakita sa iyang gahom ngadto kanila, ug mikayab ngadto sa Amahan—\n\n16 Tan-awa, nahitabo nga sa pagkaugma ang pundok sa katawhan nagpundok sa ilang kaugalingon, ug nakakita sila ug nakadungog niining mga bata; oo, bisan ang mga masuso mibuka sa ilang mga ba-ba ug militok og kahibulongang mga butang; ug sa mga butang nga ilang gilitok sila gidid-an nga dili gayod kini ipasulat ni bisan kinsa nga tawo.\n\n17 Ug nahitabo nga ang mga disipulo nga gipili ni Jesus misugod gikan nianang higayona sa pagbunyag ug pagtudlo kutob sa moduol kanila; ug kutob sa nabunyagan sa ngalan ni Jesus napuno sa Espiritu Santo.\n\n18 Ug daghan kanila ang nakakita ug nakadungog sa dili matukib nga mga butang, diin kini wala itugot nga isulat.\n\n19 Ug nagtudlo sila, ug nangalagad sa usag usa; ug mipakig-ambit sila sa tanan nila nga butang para sa tanan, matag tawo nagmakiangayon, sa usag usa.\n\n20 Ug nahitabo nga mibuhat sila sa tanang butang, gani sama sa gisugo ni Jesus kanila.\n\n21 Ug sila nga nabunyagan sa ngalan ni Jesus gitawag og simbahan ni Kristo.\n\n", "3-ne 27": "[center][font_size=26]Kapitulo 27[/font_size][/center]\n\n[i]Si Jesus misugo kanila nga pagatawgon ang Simbahan sa Iyang ngalan—Ang Iyang misyon ug sakripisyo sa pag-ula naglangkob sa Iyang ebanghelyo—Ang mga tawo gisugo sa paghinulsol ug pagpabunyag aron mabalaan sila pinaagi sa Espiritu Santo—Kinahanglan nga sila mahisama gani sama ni Jesus. Mga A.D. 34–35.[/i]\n\n1 Ug nahitabo nga samtang ang mga disipulo ni Jesus mipanaw ug misangyaw sa mga butang nga ilang nadungog ug nakita, ug nagbunyag sa ngalan ni Jesus, nahitabo nga ang mga disipulo nagkapundok ug nagkahiusa sa hugot nga pag-ampo ug pagpuasa.\n\n2 Ug si Jesus mipakita pag-usab ngadto kanila, kay nag-ampo sila sa Amahan pinaagi sa iyang ngalan; ug si Jesus miabot ug mibarog taliwala kanila, ug miingon kanila: Unsa ang inyong gusto nga akong ihatag kaninyo?\n\n3 Ug sila miingon kaniya: Ginoo, gusto namo nga ikaw mosulti unta kanamo sa ngalan nga among itawag niini nga simbahan; kay may mga panaglalis taliwala sa katawhan kabahin niini nga butang.\n\n4 Ug ang Ginoo miingon kanila: Sa pagkatinuod, sa pagkatinuod, sultihan ko kamo, ngano nga ang katawhan magbagulbol ug maglalis man tungod niini nga butang?\n\n5 Wala ba nila mabasa sa mga kasulatan, ang giingon nga kamo kinahanglang modala nganha kaninyo sa ngalan ni Kristo, nga mao ang akong ngalan? Kay pinaagi niini nga ngalan kamo pagatawgon sa kataposang adlaw;\n\n6 Ug bisan kinsa nga modala nganha kaniya sa akong ngalan, ug molahutay hangtod sa kataposan, ang mao maluwas sa kataposang adlaw.\n\n7 Busa, bisan unsa ang inyong buhaton, buhata ninyo kini pinaagi sa akong ngalan; busa tawaga ninyo ang simbahan sa akong ngalan; ug tawaga ninyo ang akong Amahan pinaagi sa akong ngalan aron siya mopanalangin sa simbahan alang kanako.\n\n8 Ug unsaon sa pagkahimo niini nga akong simbahan kon dili kini pagatawgon sa akong ngalan? Kay kon ang usa ka simbahan pagatawgon sa ngalan ni Moises nan simbahan kana ni Moises; o kon kana pagatawgon sa ngalan sa usa ka tawo nan simbahan kana sa tawo; apan kon kana pagatawgon sa akong ngalan nan kana ang akong simbahan, kon kana natukod sa akong ebanghelyo.\n\n9 Sa pagkatinuod sutihan ko kamo, nga natukod kamo sa akong ebanghelyo; busa tawaga ninyo ang bisan unsang mga butang nga inyong tawagon, pinaagi sa akong ngalan; busa kon motawag kamo sa Amahan, alang sa simbahan, kon kini pinaagi sa akong ngalan ang Amahan maminaw kaninyo;\n\n10 Ug kon ang simbahan natukod sa akong ebanghelyo nan ang Amahan mopakita sa iyang kaugalingong mga buhat diha niini.\n\n11 Apan kon wala kini matukod sa akong ebanghelyo, ug natukod sa mga buhat sa mga tawo, o sa mga buhat sa yawa, sa pagkatinuod sultihan ko kamo nga makabaton sila sa kalipay sa ilang mga buhat sa mubo nga panahon, ug sa hinay-hinay ang kataposan moabot, ug isalikway sila ug ilabay ngadto sa kalayo, diin wala nay pagbalik.\n\n12 Kay sila ang manubag sa ilang mga buhat, kay tungod kini sa ilang mga buhat nga sila isalikway; busa hinumdomi ninyo kini nga mga butang nga akong gisulti kaninyo.\n\n13 Tan-awa gihatag ko kaninyo ang akong ebanghelyo, ug mao kini ang ebanghelyo nga akong gihatag kaninyo—nga ako mianhi sa kalibotan aron sa pagbuhat sa kabubut-on sa akong Amahan, tungod kay ang akong Amahan mipadala kanako.\n\n14 Ug ang akong Amahan mipadala kanako nga ako iisa sa krus; ug human nga ako maisa sa krus, aron akong madala ang tanang tawo ngari kanako, kay ako gituboy man sa mga tawo niana usab ang mga tawo ituboy sa Amahan, sa pagbarog sa akong atubangan, aron pagahukman sa ilang mga buhat, kon sila matarong man o kon sila daotan—\n\n15 Ug tungod niini nga hinungdan nga ako gituboy; busa, sumala sa gahom sa Amahan ako modala sa tanang tawo ngari kanako, aron pagahukman sila sumala sa ilang mga buhat.\n\n16 Ug mahitabo, nga kadtong maghinulsol ug mabunyagan pinaagi sa akong ngalan, mapuno sa Espiritu; ug kon molahutay siya hangtod sa kataposan, tan-awa, siya akong hukman nga walay sala sa atubangan sa akong Amahan nianang adlawa nga ako mobarog sa paghukom sa kalibotan.\n\n17 Ug siya nga dili molahutay hangtod sa kataposan, siya putlon usab ug itambog sa kalayo, diin sila dili na makabalik, tungod sa kaangayan sa Amahan.\n\n18 Ug mao kini ang pulong nga iyang gihatag ngadto sa mga anak sa katawhan. Ug tungod niini nga hinungdan iyang gituman ang mga pulong nga iyang gihatag, ug siya dili mamakak, apan motuman sa iyang tanan nga pulong.\n\n19 Ug walay mahugaw nga butang nga makasulod sa iyang gingharian; busa walay makasulod sa iyang kapahulayan gawas niadtong nahugasan sa ilang mga sapot pinaagi sa akong dugo, tungod sa ilang pagtuo, ug paghinulsol sa ilang tanan nga sala, ug sa ilang pagkamatinud-anon hangtod sa kataposan.\n\n20 Karon mao kini ang sugo: Paghinulsol, kamong tanan nga lumulupyo sa yuta, ug duol ngari kanako ug magpabunyag pinaagi sa akong ngalan, aron kamo pagabalaanon pinaagi sa pagdawat sa Espiritu Santo, aron kamo mobarog nga walay lama sa akong atubangan sa kataposang adlaw.\n\n21 Sa pagkatinuod, sa pagkatinuod, sultihan ko kamo, mao kini ang akong ebanghelyo; ug nasayod kamo sa mga butang nga kinahanglan ninyong buhaton sa akong simbahan; kay ang mga buhat nga inyong nakita nga akong gibuhat mao usab kana ang inyong buhaton; kay kanang inyong nakita nga akong gibuhat mao kana ang inyong buhaton;\n\n22 Busa, kon buhaton ninyo kining mga butanga, bulahan kamo, kay kamo pagabayawon sa kataposang adlaw.\n\n23 Isulat ang mga butang nga inyong nakita ug nadungog, gawas niadtong gidili.\n\n24 Isulat ang mga buhat niini nga katawhan, nga mahitabo, gani sama sa nahisulat na kaniadto, bahin nianang nahitabo kaniadto.\n\n25 Kay tan-awa, gikan sa mga basahon nga nahisulat na, ug sa mga basahon nga isulat pa, kini nga katawhan pagahukman, kay pinaagi niini ang ilang mga buhat masayran sa mga tawo.\n\n26 Ug tan-awa, ang tanan nga butang gisulat sa Amahan; busa gikan sa mga basahon nga isulat ang kalibotan pagahukman.\n\n27 Ug nasayod kamo nga kamo mahimong mga maghuhukom niining katawhan, sumala sa paghukom nga akong ihatag kaninyo, nga makiangayon. Busa, unsa nga matang sa mga tawo kamo angay nga mahimo? Sa pagkatinuod sultihan ko kamo, gani sama kanako.\n\n28 Ug karon moadto ko sa Amahan. Ug sa pagkatinuod sultihan ko kamo, bisan unsang mga butang nga inyong pangayoon sa Amahan pinaagi sa akong ngalan, ihatag nganha kaninyo.\n\n29 Busa, pangayo, ug kamo makadawat; tuktok, ug kini pagaablihan nganha kaninyo; kay siya nga mangayo, makadawat; ug ngadto kaniya nga motuktok, kini pagaablihan.\n\n30 Ug karon, tan-awa, hilabihan ang akong kamaya, gani ngadto sa kahingpitan, tungod kaninyo, ug niini usab nga kaliwatan; oo, bisan ang Amahan nalipay, ug usab ang tanan nga balaang mga anghel, tungod kaninyo ug niini nga kaliwatan; kay walay usa kanila nga nawala.\n\n31 Tan-awa, manghinaot ko nga kamo makasabot; kay ako nagpasabot kanila kinsa karon buhi niini nga kaliwatan; ug walay usa kanila nga mawala; ug kanila ako adunay kahingpitan sa kamaya.\n\n32 Apan tan-awa, nakapasubo kini kanako tungod sa ikaupat nga kaliwatan gikan niini nga kaliwatan, kay madala sila palayo nga binihag kaniya gani sama sa anak sa kapildihan; kay mobaligya sila kanako bugti sa pilak ug sa bulawan, diin ang anunogba mokutkot ug diin ang mga kawatan molungkab ug mokawat. Ug niana nga adlaw ako mopahamtang kanila, gani sa pagpahisumbalik sa ilang mga buhat diha sa ilang kaugalingong mga ulo.\n\n33 Ug nahitabo nga sa dihang nahuman na si Jesus niini nga pagpamahayag gisultihan niya ang iyang mga disipulo: Sulod kamo sa higpit nga ganghaan; kay higpit ang ganghaan, ug pig-ot ang agianan paingon sa kinabuhi, ug pipila lamang ang makakaplag niini; apan halapad ang ganghaan, ug dako ang agianan paingon sa kamatayon, ug daghan ang magalakaw diha niana, hangtod moabot ang kagabhion, diin wala nay tawo nga makatrabaho.\n\n", "3-ne 28": "[center][font_size=26]Kapitulo 28[/font_size][/center]\n\n[i]Ang siyam sa napulog duha ka disipulo nagtinguha ug gisaaran og usa ka panulondon sa gingharian ni Kristo kon sila mamatay—Ang Tulo ka Nephita nagtinguha ug gihatagan og gahom batok sa kamatayon aron magpabilin sa yuta hangtod nga si Jesus moanhi pag-usab—Nahimaya ang ilang panagway ug nakakita og mga butang nga wala itugot sa balaod nga isugilon, ug sila karon nangalagad taliwala sa mga tawo. Mga A.D. 34–35.[/i]\n\n1 Ug nahitabo nga sa dihang nakasulti na si Jesus niini nga mga pulong, namulong siya ngadto sa iyang mga disipulo, sa tinagsa-tagsa, nga nag-ingon kanila: Unsa man ang inyong gitinguha gikan kanako, human nga ako makaadto sa Amahan?\n\n2 Ug silang tanan namulong, gawas sa tulo, nga nag-ingon: Nagtinguha kami nga human kami mopuyo sa katigulangon sa tawo, aron ang among pagpangalagad, diin kami imong gitawag, matapos unta, nga kami moadto dayon kanimo sa imong gingharian.\n\n3 Ug miingon siya kanila: Bulahan kamo kay kamo nagtinguha niini nga butang ngari kanako; busa, human sa inyong kapitoan ug duha ka tuig nga panuigon moadto kamo kanako sa akong gingharian; ug uban kanako makakaplag kamo og kapahulayan.\n\n4 Ug sa dihang nakapamulong na siya kanila, miatubang siya ngadto sa tulo, ug miingon kanila: Unsay gusto ninyo nga akong buhaton kaninyo, kon ako tua na sa Amahan?\n\n5 Ug nagsubo sila sa ilang mga kasingkasing, kay dili sila makasulti kaniya sa butang nga ilang gitinguha.\n\n6 Ug miingon siya kanila: Tan-awa, nasayod ako sa inyong mga hunahuna, nga kamo nagtinguha sa butang nga gitinguha ni Juan, ang akong hinigugma, kinsa akong kauban sa akong pagpangalagad, sa wala pa ako ilansang sa mga Judeo.\n\n7 Busa, mas bulahan kamo, kay dili gayod kamo makatagamtam og kamatayon; apan mabuhi kamo aron makakita sa tanang buluhaton sa Amahan ngadto sa katawhan, gani hangtod nga ang tanang butang matuman sumala sa kabubut-on sa Amahan, sa higayon nga moabot ako sa akong himaya uban sa mga gahom sa langit.\n\n8 Ug dili gayod kamo mag-antos sa mga kasakit sa kamatayon; apan sa higayon nga moanhi ako sa akong himaya kamo mabag-o sa usa ka pamilok sa mata gikan sa pagka-mortal ngadto sa pagka-imortal; ug unya panalanginan kamo didto sa gingharian sa akong Amahan.\n\n9 Ug usab, dili kamo makatagamtam og kasakit samtang magpuyo kamo sa unod, ni kasubo gawas lamang tungod sa mga sala sa kalibotan; ug kining tanan akong buhaton tungod sa butang nga inyong gitinguha kanako, kay nagtinguha man kamo nga inyong madala ang mga kalag sa mga tawo ngari kanako, samtang magpabilin ang kalibotan.\n\n10 Ug tungod niini nga hinungdan makaangkon kamo og kahingpitan sa kalipay; ug magalingkod kamo sa gingharian sa akong Amahan; oo, ang inyong kamaya mahingpit, ingon nga ang Amahan mihatag kanako og kahingpitan sa kamaya; ug mahisama kamo kanako, ug ako mahisama sa Amahan; ug ang Amahan ug ako usa ra;\n\n11 Ug ang Espiritu Santo nagpamatuod sa Amahan ug kanako; ug ang Amahan mihatag sa Espiritu Santo ngadto sa mga anak sa katawhan, tungod kanako.\n\n12 Ug nahitabo nga sa dihang nakapamulong na si Jesus niini nga mga pulong, gihikap niya ang matag usa kanila sa iyang tudlo gawas sa tulo nga magpabilin, ug unya siya mibiya.\n\n13 Ug tan-awa, ang kalangitan naabli ug gibayaw sila ngadto sa langit, ug nakakita ug nakadungog og mga butang nga dili ikapamulong.\n\n14 Ug gidid-an sila sa pagsugilon niini; ni gihatagan sila og gahom nga sila makasugilon sa mga butang nga ilang nakita ug nadungog;\n\n15 Ug kon anaa man sila sa ilang lawas o wala sa lawas, wala sila mahibalo; kay alang kanila nahisama kadto sa ilang transpigurasyon, nga sila nausab gikan niini nga lawas sa unod ngadto sa imortal nga kahimtang, nga makita nila ang mga butang sa Dios.\n\n16 Apan nahitabo nga nangalagad na usab sila sa ibabaw sa yuta; bisan pa niana wala sila mopadayag sa mga butang nga ilang nadungog ug nakita, tungod sa sugo nga gihatag kanila sa langit.\n\n17 Ug karon, kon mga mortal man sila o imortal, sugod sa adlaw sa ilang transpigurasyon, ako wala masayod;\n\n18 Apan mao kini ang akong nasayran, sumala sa talaan nga gihatag—nanglakaw sila sa ibabaw sa yuta, ug nangalagad sa tanang katawhan, naghiusa kutob sa ilang madala ngadto sa simbahan nga mituo sa ilang pagsangyaw; nagbunyag kanila, ug kutob sa gibunyagan nakadawat sa Espiritu Santo.\n\n19 Ug gipangbalhog sila sa bilanggoan niadtong mga dili sakop sa simbahan. Ug ang mga bilanggoan dili makapugong kanila, kay kini nangaguba.\n\n20 Ug gipanghulog sila ngadto sa yuta; apan sila mihampak sa yuta pinaagi sa pulong sa Dios, nga sa ingon pinaagi sa iyang gahom naluwas sila gikan sa mga kahiladman sa yuta; ug busa dili sila makakalot og mga lungag nga igo nga makapugong kanila.\n\n21 Ug tulo ka higayon silang gihulog ngadto sa usa ka hudno ug wala maunsa.\n\n22 Ug duha ka higayon silang gihulog ngadto sa langob sa mabangis nga mga hayop; ug tan-awa nakigdula sila sa mga hayop sama sa usa ka bata uban sa masuso nga karnero, ug wala maunsa.\n\n23 Ug nahitabo nga sa ingon niana nangadto sila sa tanang katawhan ni Nephi, ug nagsangyaw sa ebanghelyo ni Kristo ngadto sa tanang katawhan sa ibabaw sa yuta; ug nakabig sila ngadto sa Ginoo, ug nahiusa sa simbahan ni Kristo, ug sa ingon niana ang katawhan niana nga kaliwatan napanalanginan, sumala sa pulong ni Jesus.\n\n24 Ug karon ako, si Mormon, motapos sa akong pagpamulong kabahin niini nga mga butang sulod sa mubo nga panahon.\n\n25 Tan-awa, mosulat na unta ako sa mga ngalan niadtong dili makatagamtam og kamatayon, apan ang Ginoo midili; busa wala ko kini isulat, kay gitago kini gikan sa kalibotan.\n\n26 Apan tan-awa, nakakita ako kanila, ug nangalagad sila kanako.\n\n27 Ug tan-awa anaa sila taliwala sa mga Hentil, ug ang mga Hentil wala makaila kanila.\n\n28 Ug anaa usab sila taliwala sa mga Judeo, ug ang mga Judeo wala makaila kanila.\n\n29 Ug mahitabo, kon makita sa Ginoo nga haom sa iyang kaalam nga alagaran nila ang tanang nagkatibulaag nga tribo sa Israel, ug tanang kanasoran, kaliwatan, pinulongan ug katawhan, ug pagadalhon ang daghang kalag gikan kanila ngadto ni Jesus, nga matuman ang ilang tinguha, ug usab tungod sa makakabig nga gahom sa Dios nga anaa kanila.\n\n30 Ug sama sila sa mga anghel sa Dios, ug kon mag-ampo sila sa Amahan sa ngalan ni Jesus, makapakita sila sa ilang kaugalingon ngadto kang bisan kinsa nga tawo nga alang kanila maayo.\n\n31 Busa, may mahinungdanon ug kahibulongang mga buhat nga mahimo pinaagi kanila, sa wala pa ang mahinungdanon ug umaabot nga adlaw dihang ang tanang katawhan seguradong mobarog sa atubangan sa hukmanan ni Kristo;\n\n32 Oo bisan sa mga Hentil adunay mahinungdanon ug kahibulongan nga buhat nga mahimo pinaagi kanila, sa wala pa kanang adlaw sa paghukom.\n\n33 Ug kon aduna kamo sa tanang kasulatan nga maghatag sa asoy sa tanang kahibulongan nga mga buhat ni Kristo, kamo, sumala sa mga pulong ni Kristo, masayod nga kini nga mga butang moabot gayod.\n\n34 Ug alaot siya nga dili mopatalinghog sa mga pulong ni Jesus, ug usab kanila nga iyang gipili ug gipadala taliwala kanila; kay kadtong dili modawat sa mga pulong ni Jesus ug sa mga pulong niadtong iyang gipadala dili modawat kaniya; ug busa siya dili modawat kanila sa kataposang adlaw;\n\n35 Ug mas maayo pa alang kanila nga wala sila matawo. Kay nagtuo ba kamo nga makalikay kamo sa kaangayan sa usa ka nasakitan nga Dios, kinsa giyatakan sa tiil sa mga tawo, nga sa ingon niana ang kaluwasan moabot?\n\n36 Ug karon tan-awa, samtang namulong ako kabahin niadtong gipili sa Ginoo, oo, gani sa tulo nga gibayaw ngadto sa kalangitan, nga ako wala masayod kon nalimpyohan ba sila gikan sa pagka-mortal ngadto sa pagka-imortal—\n\n37 Apan tan-awa, sukad sa akong pagsulat, nangutana ko sa Ginoo, ug iyang gipakita kanako nga kinahanglang adunay kausaban nga himoon sa ilang mga lawas, kay kondili magkinahanglan nga sila makatagamtam og kamatayon;\n\n38 Busa, aron dili sila makatagamtam og kamatayon adunay kausaban nga himoon sa ilang mga lawas, aron dili sila mag-antos sa kasakit ug kasubo gawas lamang alang sa mga sala sa kalibotan.\n\n39 Karon kini nga kausaban dili sama nianang mahitabo sa kataposang adlaw; apan adunay kausaban nga nahimo kanila, sa ingon nga si Satanas walay gahom batok kanila, nga siya dili makatental kanila; ug sila gibalaan diha sa unod, nga sila nabalaan, ug ang mga gahom sa yuta dili makapugong kanila.\n\n40 Ug niini nga kahimtang magpabilin sila hangtod sa adlaw sa paghukom ni Kristo; ug niana nga adlaw makadawat sila og mas dako nga kausaban, ug dawaton ngadto sa gingharian sa Amahan aron dili na gayod mobiya, apan magpuyo kauban sa Dios sa kahangtoran didto sa kalangitan.\n\n", "3-ne 29": "[center][font_size=26]Kapitulo 29[/font_size][/center]\n\n[i]Ang pag-abot sa Basahon ni Mormon mao ang usa ka timailhan nga ang Ginoo nagsugod na sa pagpundok sa Israel ug sa pagtuman sa Iyang mga pakigsaad—Kadtong mosalikway sa Iyang mga pagpadayag ug mga gasa sa ulahing mga adlaw pagatunglohon. Mga A.D. 34–35.[/i]\n\n1 Ug karon tan-awa, sultihan ko kamo nga kon makita sa Ginoo nga haom sa iyang kaalam, nga kini nga mga pamahayag moabot ngadto sa mga Hentil sumala sa iyang pulong, nan inyong masayran nga ang pakigsaad nga gihimo sa Amahan ngadto sa mga anak ni Israel, kabahin sa ilang pagpahiuli ngadto sa mga yuta nga ilang panulondon, nagsugod na sa pagkatuman.\n\n2 Ug inyong masayran nga ang mga pulong sa Ginoo, nga gipamulong sa balaan nga mga propeta, ang tanan matuman; ug kamo dili na kinahanglan nga moingon nga ang Ginoo naglangan sa iyang pag-anhi sa mga anak ni Israel.\n\n3 Ug dili na kamo kinahanglan nga maghanduraw sa inyong kasingkasing nga ang mga pulong nga gipamulong walay kapuslanan, kay tan-awa, ang Ginoo mohinumdom gayod sa iyang pakigsaad nga iyang gihimo ngadto sa iyang katawhan sa balay ni Israel.\n\n4 Ug kon kamo makakita nga kini nga mga pamahayag moabot taliwala kaninyo, nan kamo dili na kinahanglan nga motamay sa mga buhat sa Ginoo, kay ang espada sa iyang kaangayan anaa sa iyang tuo nga kamot; ug tan-awa, niana nga adlaw, kon kamo motamay sa iyang mga buhat, siya mosugo nga kini sa dili madugay mobuntog kaninyo.\n\n5 Pagkaalaot kaniya nga nagtamay sa mga buhat sa Ginoo; oo, pagkaalaot kaniya nga molimod ni Kristo ug sa iyang mga buhat!\n\n6 Oo, pagkaalaot kaniya nga molimod sa mga pagpadayag sa Ginoo, ug moingon nga ang Ginoo dili na mobuhat pinaagi sa mga pagpadayag, o pinaagi sa mga panagna, o pinaagi sa mga gasa, o pinaagi sa mga pinulongan, o pinaagi sa mga pagpang-ayo, o pinaagi sa gahom sa Espiritu Santo!\n\n7 Oo, ug pagkaalaot kaniya nga moingon niana nga adlaw, aron makaangkon og bahandi, nga wala nay milagro nga mahimo ni Jesukristo; kay siya nga nagbuhat niini mahisama sa anak sa kapildihan, kang kinsa walay ihatag nga kaluoy, sumala sa pulong ni Kristo!\n\n8 Oo, ug dili na kinahanglan nga ikaw mobiaybiay, ni motamay, ni mobugal-bugal sa mga Judeo, o ni bisan kinsa nga salin sa balay ni Israel; kay tan-awa, ang Ginoo mohinumdom sa iyang pakigsaad ngadto kanila, ug siya mobuhat ngadto kanila sumala sa iyang gipanumpa.\n\n9 Busa kamo dili magdahom nga kamo makahimo sa pagliso sa tuo nga kamot sa Ginoo ngadto sa wala, nga siya dili mopahamtang og paghukom ngadto sa katumanan sa pakigsaad nga iyang gihimo ngadto sa balay ni Israel.\n\n", "3-ne 30": "[center][font_size=26]Kapitulo 30[/font_size][/center]\n\n[i]Ang mga Hentil sa ulahing mga adlaw gisugo nga maghinulsol, moduol kang Kristo, ug pagaiphon uban sa balay ni Israel. Mga A.D. 34–35.[/i]\n\n1 Patalinghog, O kamo nga mga Hentil, ug paminaw sa mga pulong ni Jesukristo, ang Anak sa buhi nga Dios, nga iyang gisugo kanako nga akong isulti kabahin kaninyo, kay, tan-awa siya misugo kanako nga ako mosulat, nga nag-ingon:\n\n2 Biya, kamo tanang Hentil, gikan sa inyong daotan nga mga paagi; ug paghinulsol sa inyong daotan nga mga buhat, sa inyong mga pagpamakak ug mga pagpanglimbong, ug sa inyong pagbaligya sa dungog, ug sa inyong tinago nga mga pagkasalawayon, ug sa inyong mga dios-dios, ug sa inyong mga pagpatay, ug sa mga panapi sa pari, ug sa inyong mga kasina, ug sa inyong mga panagbangi, ug gikan sa inyong tanang pagkadaotan ug pagkasalawayon, ug duol ngari kanako, ug magpabunyag sa akong ngalan, nga kamo makadawat sa kapasayloan sa inyong mga sala, ug mapuno sa Espiritu Santo, nga kamo pagaiphon uban sa akong katawhan kinsa mga sakop sa balay ni Israel.\n\n", "4-ne 1": "[center][font_size=26]Ikaupat nga Nephi[/font_size][/center]\n\n[center][font_size=26]Ang Basahon ni Nephi Kinsa Anak nga Lalaki ni Nephi—Usa sa mga Disipulo ni Jesukristo[/font_size][/center]\n\nUsa ka asoy sa katawhan ni Nephi, sumala sa iyang talaan.\n\n[center][font_size=26]Kapitulo 1[/font_size][/center]\n\n[i]Ang mga Nephita ug ang mga Lamanita nakabig ngadto sa Ginoo—Nagpakig-ambit sila sa tanan nila nga butang para sa tanan, naghimo og mga milagro, ug miuswag sa yuta—Human sa duha ka gatosan nga tuig, ang mga pagka-bahinbahin, mga kadaotan, mga simbahan nga dili tinuod, ug mga pagpanglutos mitumaw—Human sa tulo ka gatosan nga tuig, ang mga Nephita ug ang mga Lamanita nahimong mga daotan—Si Ammaron mitago sa sagradong mga talaan. Mga A.D. 35–321.[/i]\n\n1 Ug nahitabo nga milabay ang ikakatloan ug upat nga tuig, ug ang ikakatloan ug lima, ug tan-awa ang mga disipulo ni Jesus mitukod og simbahan ni Kristo palibot sa tanang yuta. Ug kutob sa miduol kanila, ug matinud-anon nga naghinulsol sa ilang mga sala, nabunyagan pinaagi sa ngalan ni Jesus; ug nakadawat usab sila sa Espiritu Santo.\n\n2 Ug nahitabo nga sa ikakatloan ug unom nga tuig, ang tanang katawhan nakabig ngadto sa Ginoo, sa ibabaw sa tibuok yuta, sa mga Nephita ug mga Lamanita, ug walay mga panagbingkil ug mga panaglalis taliwala kanila, ug matag tawo makiangayon nga nagtinagdanay sa usag usa.\n\n3 Ug mipakig-ambit sila sa tanan nila nga butang para sa tanan; mao nga walay adunahan ug kabos, ulipon ug gawasnon, apan silang tanan gihimo nga mga gawasnon, ug mga tig-ambit sa langitnong gasa.\n\n4 Ug nahitabo nga ang ikakatloan ug pito nga tuig milabay usab, ug sa gihapon nagpadayon ang kalinaw sa yuta.\n\n5 Ug dihay mahinungdanon ug kahibulongan nga mga buhat nga gihimo sa mga disipulo ni Jesus, nga niana sila miayo sa mga masakiton, mibuhi sa mga patay, mipalakaw sa mga bakol, ug ang mga buta nakadawat sa ilang panan-aw ug ang mga bungol nakadungog; ug tanang matang sa mga milagro ilang gibuhat taliwala sa katawhan; ug wala sila magbuhat og mga milagro gawas lamang kon pinaagi kini sa ngalan ni Jesus.\n\n6 Ug sa ingon niana ang ikakatloan ug walo nga tuig milabay, ug usab ang ikakatloan ug siyam, ug ang ikakap-atan ug usa, ug ang ikakap-atan ug duha, oo, gani hangtod ang ikakap-atan ug siyam nga tuig milabay, ug usab ang ikakalim-an ug usa, ug ang ikakalim-an ug duha; oo, hangtod ang ikakalim-an ug siyam nga tuig milabay.\n\n7 Ug ang Ginoo mipauswag kanila sa hilabihan diha sa yuta; oo, nga sa ingon niana nagtukod sila pag-usab og mga siyudad sa dapit nga adunay mga siyudad nga nasunog.\n\n8 Oo, gani kadtong gamhanan nga siyudad nga Zarahemla ilang gitukod pag-usab.\n\n9 Apan dihay daghang siyudad nga naunlod, ug katubigan ang mipuli niini; busa kini nga mga siyudad dili na matukod og balik.\n\n10 Ug karon, tan-awa, nahitabo nga ang katawhan ni Nephi nagkalig-on, ug misanay sa hilabihan ka paspas, ug nahimo nga hilabihan ka madanihon ug makapahimuot nga katawhan.\n\n11 Ug nagminyo sila, ug sinayoran sa kaminyoon, ug gipanalanginan sumala sa gidaghanon sa mga saad nga gihimo sa Ginoo ngadto kanila.\n\n12 Ug wala na sila magsunod sa mga binuhatan ug mga ordinansa sa balaod ni Moises; apan nagsunod sila sa mga sugo nga ilang nadawat gikan sa ilang Ginoo ug ilang Dios, nga nagpadayon sa pagpuasa ug pag-ampo, ug nagtigom kanunay aron mag-ampo ug maminaw sa pulong sa Ginoo.\n\n13 Ug nahitabo nga walay panagbingkil taliwala sa tanang katawhan, sa tibuok yuta; apan dihay katingalahang mga milagro nga gihimo sa mga disipulo ni Jesus.\n\n14 Ug nahitabo nga milabay ang ikakapitoan ug usa nga tuig, ug usab ang ikakapitoan ug duha nga tuig, oo, ug sa kataposan, hangtod nga milabay ang ikakapitoan ug siyam nga tuig; oo, gani milabay ang usa ka gatos ka tuig, ug ang mga disipulo ni Jesus, nga iyang gipili, tanan tua na sa paraiso sa Dios, gawas niadtong tulo nga nagpabilin; ug dihay uban nga mga disipulo nga gi-orden puli kanila; ug usab daghan niana nga kaliwatan ang namatay na.\n\n15 Ug nahitabo nga walay panagbingkil sa yuta, tungod sa gugma sa Dios nga anaa sa mga kasingkasing sa katawhan.\n\n16 Ug walay mga kasina, ni panagbangi, ni kagubot, ni pagbaligya sa dungog, ni mga pagpamakak, ni mga pagpatay, ni bisan unsa nga matang sa pagkamaulagon; ug sa pagkatinuod wala nay mas malipayon pa nga katawhan taliwala sa tanang katawhan nga gilalang sa kamot sa Dios.\n\n17 Walay mga tulisan, ni mga mamumuno, ni adunay mga Lamanita, ni bisan unsa nga matang sa mga -ita; apan nagkahiusa sila, ang mga anak ni Kristo, ug manununod sa gingharian sa Dios.\n\n18 Ug pagkabulahan nila! Kay ang Ginoo mipanalangin kanila sa ilang tanang kalihokan; oo, napanalanginan sila ug miuswag hangtod nga ang usa ka gatos ug napulo nga tuig milabay; ug ang unang kaliwatan gikan kang Kristo namatay na, ug walay panagbingkil sa tibuok yuta.\n\n19 Ug nahitabo nga si Nephi namatay, siya nga misulat niining kataposang talaan, (ug gisulat niya kini diha sa mga palid ni Nephi) ug ang iyang anak nga si Amos mipadayon sa pagsulat niini puli kaniya; ug gisulat niya kini diha usab sa mga palid ni Nephi.\n\n20 Ug gipadayon niya ang pagsulat niini sa ikawaloan ug upat nga tuig, ug diha gihapon ang kalinaw sa yuta, gawas sa ginagmay nga bahin sa katawhan nga mibulag sa simbahan ug midala sa ngalan sa mga Lamanita; mao nga nagsugod na usab nga may mga Lamanita sa yuta.\n\n21 Ug nahitabo nga si Amos namatay usab, (ug usa ka gatos ug kasiyaman ug upat ka tuig kadto sukad sa pag-anhi ni Kristo) ug ang iyang anak nga si Amos mitipig sa talaan puli kaniya; ug gisulat usab niya kini diha sa mga panid ni Nephi; ug gisulat usab kini diha sa basahon ni Nephi nga mao kini nga basahon.\n\n22 Ug nahitabo nga duha ka gatos ka tuig ang milabay; ug ang ikaduha nga kaliwatan nangamatay na gawas sa pipila niini.\n\n23 Ug karon ako, si Mormon, nanghinaot nga kamo masayod nga ang katawhan misanay, nga niana mikatap sila sa ibabaw sa tibuok yuta, ug nahimo silang hilabihan ka adunahan, tungod sa ilang kamauswagon pinaagi kang Kristo.\n\n24 Ug karon, niining ikaduha ka gatos ug usa nga tuig dihay nagsugod taliwala kanila niadtong gibayaw sa garbo, sama sa pagsul-ob og mahalon nga sapot, ug tanang matang sa maanindot nga mga perlas, ug sa maanindot nga mga butang sa kalibotan.\n\n25 Ug sukad niana ang ilang mga kabtangan ug ang ilang kabuhian wala na nila ipakig-ambit para sa tanan.\n\n26 Ug nagsugod sila sa pagkabahin-bahin ngadto sa nagkalain-laing mga pundok; ug nagsugod sila sa pagtukod og mga simbahan alang sa ilang mga kaugalingon aron makaangkon og bahandi, ug misugod sa paglimod sa tinuod nga simbahan ni Kristo.\n\n27 Ug nahitabo nga sa dihang milabay ang ikaduha ka gatos ug napulo nga tuig adunay daghang simbahan dinhi sa yuta; oo, adunay daghang simbahan nga nagpatuo nga nakaila kang Kristo, apan milimod sila sa daghang bahin sa iyang ebanghelyo, nga niana midawat sila sa tanang matang sa pagkadaotan, ug mihatag nianang sagrado nga butang ngadto sa tawo nga gidid-an niini tungod sa pagkadili takos.\n\n28 Ug kini nga simbahan midaghan sa hilabihan tungod sa pagkadaotan, ug tungod sa gahom ni Satanas nga mao ang nagkupot sa ilang mga kasingkasing.\n\n29 Ug usab, dihay laing simbahan nga naglimod kang Kristo; ug gilutos nila ang tinuod nga simbahan ni Kristo, tungod sa ilang pagkamapainubsanon ug sa ilang pagtuo kang Kristo; ug sila mibiaybiay kanila tungod sa daghang mga milagro nga nahimo taliwala kanila.\n\n30 Busa ilang gigamit ang gahom ug katungod batok sa mga disipulo ni Jesus kinsa nagpabilin uban kanila, ug sila mibalhog kanila sa bilanggoan; apan pinaagi sa gahom sa pulong sa Dios nga anaa kanila, ang bilanggoan nangaguba, ug mipadayon sila sa paghimo og dagkong mga milagro taliwala kanila.\n\n31 Bisan pa niana, ug bisan pa niining tanan nga milagro, ang katawhan nagpatig-a sa ilang mga kasingkasing, ug nagtinguha sa pagpatay kanila, sama sa mga Judeo sa Jerusalem nga nagtinguha sa pagpatay kang Jesus, sumala sa iyang pulong.\n\n32 Ug ila silang gitambog ngadto sa mga hudno sa kalayo, ug nakagawas sila nga wala maunsa.\n\n33 Ug ila silang gihulog ngadto sa mga langob sa mabangis nga mga hayop, ug nakigdula sila sa mabangis nga mga hayop sama sa usa ka bata ngadto sa usa ka karnero; ug nakagawas sila gikan niini, nga wala maunsa.\n\n34 Bisan pa niana, ang mga tawo nagpatig-a gihapon sa ilang mga kasingkasing, kay nadala sila sa daghang pari ug dili tinuod nga mga propeta aron magtukod og daghang simbahan, ug maghimo sa tanang matang sa kadaotan. Ug sila mibunal sa katawhan ni Jesus; apan ang katawhan ni Jesus wala mobalos sa pagbunal. Ug sa ingon niana sila mikunhod ngadto sa pagkawalay pagtuo ug sa pagkadaotan, sa matag tuig, hangtod nga milabay ang ikaduha ka gatos ug ikakatloan nga tuig.\n\n35 Ug karon nahitabo, oo, sa ikaduha ka gatos ug ikakatloan ug usa nga tuig, dihay dako nga pagkabahin taliwala sa katawhan.\n\n36 Ug nahitabo nga niining tuiga dihay mitumaw nga katawhan nga gitawag og mga Nephita, ug tinuod silang mga tumutuo ni Kristo; ug taliwala kanila anaa kadtong gitawag nga mga Lamanita—mga Jacobita, ug mga Josephita, ug mga Zoramita;\n\n37 Busa ang tinuod nga mga tumutuo ni Kristo, ug ang tinuod nga mga tigsimba ni Kristo, (uban kanila mao ang tulo ka disipulo ni Jesus nga nagpabilin) gitawag og mga Nephita, ug mga Jacobita, ug mga Josephita ug mga Zoramita.\n\n38 Ug nahitabo nga kadtong misalikway sa ebanghelyo gitawag og mga Lamanita, ug mga Lemuelita ug mga Ismaelita; ug wala sila mokunhod ngadto sa pagkawalay pagtuo, apan sila mituyo sa pagsupil batok sa ebanghelyo ni Kristo; ug gitudloan nila ang ilang mga anak nga dili sila motuo, gani sama sa ilang mga amahan, gikan sa sinugdanan, nga mikunhod.\n\n39 Ug kini tungod sa pagkadaotan ug pagkasalawayon sa ilang mga amahan, gani sukad pa sa sinugdanan. Ug gitudloan sila sa pagdumot sa mga anak sa Dios, gani sama sa mga Lamanita nga gitudloan sa pagdumot sa mga anak ni Nephi gikan pa sa sinugdanan.\n\n40 Ug nahitabo nga milabay ang ikaduha ka gatos ug ikakap-atan ug upat nga tuig, ug ingon niana ang mga kalihokan sa katawhan. Ug ang mas daotan nga bahin sa katawhan nagkaanam og kalig-on, ug nahimong mas hilabihan ka daghan kaysa katawhan sa Dios.\n\n41 Ug sa gihapon mipadayon sila sa pagtukod og mga simbahan alang sa ilang mga kaugalingon, ug nagdayan-dayan niini sa tanang matang sa mahalon nga mga butang. Ug sa ingon niana milabay ang ikaduha ka gatos ug ikakalim-an nga tuig, ug usab ang duha ka gatos ug ikakan-uman nga tuig.\n\n42 Ug nahitabo nga ang daotan nga bahin sa katawhan misugod na usab sa pagtukod sa tinago nga mga panumpa ug mga kalihokan ni Gadianton.\n\n43 Ug usab ang katawhan nga gitawag og katawhan ni Nephi misugod sa pagkamapagarbohon sa ilang mga kasingkasing, tungod sa hilabihan nga kaadunahan, ug nahimong nga mahambogon sama sa ilang kaigsoonan, nga mga Lamanita.\n\n44 Ug sukad niini nga panahon ang mga disipulo nagsugod sa pagsubo tungod sa mga sala sa kalibotan.\n\n45 Ug nahitabo nga sa dihang milabay ang ikatulo ka gatos nga tuig, ang katawhan ni Nephi ug ang mga Lamanita nahimong hilabihan ka daotan ang usa sama sa lain.\n\n46 Ug nahitabo nga ang mga tulisan ni Gadianton mikatap na sa ibabaw sa tibuok yuta; wala nay matarong gawas sa mga disipulo ni Jesus. Ug ang bulawan ug pilak ilang gitipigan sa hilabihan ka daghan ug mipatigayon sa tanang paagi sa patigayon.\n\n47 Ug nahitabo human milabay ang ikatulo ka gatos ug lima nga tuig, (ang katawhan nagpabilin gihapon sa ilang pagkadaotan) namatay si Amos; ug ang iyang igsoong lalaki, si Ammaron, mipadayon sa pagsulat sa talaan puli kaniya.\n\n48 Ug nahitabo nga sa dihang milabay ang ikatulo ka gatos ug kawhaan nga tuig, si Ammaron, nga gipugos sa Espiritu Santo, mitago sa mga talaan nga mga sagrado—oo, gani sa tanang sagrado nga mga talaan nga gihatag gikan sa usa ka kaliwatan ngadto sa laing kaliwatan, nga mga sagrado—gani hangtod sa ikatulo ka gatos ug kawhaan nga tuig sukad sa pag-anhi ni Kristo.\n\n49 Ug gitago niya kini ngadto sa Ginoo, nga kini makaabot pag-usab ngadto sa salin sa balay ni Jacob, sumala sa mga panagna ug sa mga saad sa Ginoo. Ug sa ingon niana natapos ang talaan ni Ammaron.\n\n", "morm 1": "[center][font_size=26]Ang Basahon ni Mormon[/font_size][/center]\n\n[center][font_size=26]Kapitulo 1[/font_size][/center]\n\n[i]Si Ammaron mitudlo kang Mormon mahitungod sa sagrado nga mga talaan—Ang gubat nagsugod tali sa mga Nephita ug sa mga Lamanita—Ang Tulo ka Nephita gikuha—Ang pagkadaotan, pagkawalay pagtuo, mga barangan ug mga pamarang midagsang. Mga A.D. 321–326.[/i]\n\n1 Ug karon ako, si Mormon, mihimo og usa ka talaan sa mga butang nga akong nakita ug nadungog, ug motawag niini og Basahon ni Mormon.\n\n2 Ug sa mga panahon nga si Ammaron mitago sa mga talaan ngadto sa Ginoo, miduol siya kanako, (ako mga napulo ka tuig ang panuigon, ug nagsugod ko sa pagkat-on sunod sa pamaagi sa kinaadman sa akong katawhan) ug si Ammaron miingon kanako: Akong nakita nga ikaw usa ka bata nga maligdong, ug paspas nga maniid;\n\n3 Busa, kon moabot na og kawhaan ug upat ang imong panuigon manghinaot ko nga imong hinumdoman ang mga butang nga imong napanid-an kabahin niini nga katawhan; ug kon moabot ka na sa mao nga panuigon moadto ka sa yuta sa Antum, ngadto sa usa ka bungtod nga gitawag og Shim; ug tua didto akong gitipigan ngadto sa Ginoo ang tanang sagrado nga mga kinulit kabahin niini nga katawhan.\n\n4 Ug tan-awa, dad-on nimo ang mga palid ni Nephi, ug ang nahibilin imong ibilin sa dapit nga nahimutangan niini; ug imong ikulit sa mga palid ni Nephi ang tanang butang nga imong napanid-an kabahin niini nga katawhan.\n\n5 Ug ako, si Mormon, nga usa ka kaliwat ni Nephi, (ug ang ngalan sa akong amahan mao si Mormon) ako nakahinumdom sa mga butang nga gisugo ni Ammaron kanako.\n\n6 Ug nahitabo nga ako, nga napulo ug usa ang panuigon, gidala sa akong amahan ngadto sa yuta sa habagatan nga bahin, gani ngadto sa yuta sa Zarahemla.\n\n7 Ang ibabaw sa tibuok yuta napuno sa dagkong mga gambalay, ug ang katawhan hilabihan ka daghan, sama sa mga balas sa dagat.\n\n8 Ug nahitabo niini nga tuig nagsugod ang usa ka gubat tali sa mga Nephita, nga gilangkoban sa mga Nephita ug sa mga Jacobita ug sa mga Josephita ug sa mga Zoramita; ug kini nga gubat nahitabo tali sa mga Nephita, ug sa mga Lamanita ug sa mga Lemuelita ug sa mga Ishmaelita.\n\n9 Karon ang mga Lamanita ug ang mga Lemuelita ug ang mga Ishmaelita gitawag og mga Lamanita, ug ang duha ka pundok mao ang mga Nephita ug mga Lamanita.\n\n10 Ug nahitabo nga ang gubat nagsugod taliwala kanila didto sa mga utlanan sa Zarahemla, sa katubigan sa Sidon.\n\n11 Ug nahitabo nga ang mga Nephita nakapundok og daghang lalaki, gani misobra sa katloan ka libo. Ug nahitabo nga niining mao nga tuig dihay pipila ka gubat, diin gilupig sa mga Nephita ang mga Lamanita ug mipatay og daghan kanila.\n\n12 Ug nahitabo nga ang mga Lamanita misibog sa ilang plano, ug adunay kalinaw sa yuta; ug ang kalinaw nagpabilin sulod sa mga upat ka tuig, nga walay dugo nga miagas.\n\n13 Apan ang pagkadaotan nagpabilin sa ibabaw sa tibuok yuta, nga niana ang Ginoo mikuha sa iyang hinigugma nga mga disipulo, ug ang buhat sa mga milagro ug pagpang-ayo nahunong tungod sa kadaotan sa katawhan.\n\n14 Ug wala nay mga gasa gikan sa Ginoo, ug ang Espiritu Santo wala na mokunsad ngadto kang bisan kinsa, tungod sa ilang pagkadaotan ug pagkawalay pagtuo.\n\n15 Ug ako, nga napulo ug lima ang panuigon ug adunay maligdong nga panghunahuna, busa ang Ginoo miduaw kanako, ug nakatagamtam ug nasayod sa kaayo ni Jesus.\n\n16 Ug naningkamot ako sa pagsangyaw niini nga katawhan, apan ang akong ba-ba gipatak-om, ug ako gidid-an nga ako mosangyaw kanila; kay tan-awa tuyo gayod nila ang pagsupil batok sa ilang Dios; ug ang hinigugma nga mga disipulo gikuha gikan sa yuta, tungod sa ilang pagkadaotan.\n\n17 Apan nagpabilin ako taliwala kanila, apan gidid-an ako sa pagsangyaw kanila, tungod sa katig-a sa ilang mga kasingkasing; ug tungod sa katig-a sa ilang mga kasingkasing ang yuta gitunglo tungod kanila.\n\n18 Ug kini nga mga tulisan ni Gadianton, nga anaa taliwala sa mga Lamanita, midagsang sa yuta, nga niana ang mga lumulupyo niini misugod sa pagtago sa ilang mga bahandi sa ilawom sa yuta; ug nahimo kining madanglog, tungod kay ang Ginoo mitunglo sa yuta, nga dili sila makagunit niini, ni makabaton niini pag-usab.\n\n19 Ug nahitabo nga dihay mga barangan, ug mga pamarang, ug mga salamangka; ug ang gahom sa usa nga daotan midagsang sa ibabaw sa tibuok yuta, gani ngadto sa katumanan sa tanang pulong ni Abinadi, ug usab ni Samuel nga Lamanita.\n\n", "morm 2": "[center][font_size=26]Kapitulo 2[/font_size][/center]\n\n[i]Si Mormon nangulo sa mga kasundalohan sa mga Nephita—Ang pagpaagas sa dugo ug pagpamatay mikatap sa yuta—Ang mga Nephita nagbakho ug nagbangotan uban sa kaguol sa gipanghimaraot—Ang ilang adlaw sa grasya milabay na—Nakuha ni Mormon ang mga panid ni Nephi—Ang mga gubat nagpadayon. Mga A.D. 327–350.[/i]\n\n1 Ug nahitabo nga nianang mao nga tuig dihay misugod na usab nga usa ka gubat tali sa mga Nephita ug sa mga Lamanita. Ug bisan pa sa akong pagkabatan-on, dako ang pamayhon; busa gitudlo ko sa katawhan ni Nephi nga ako mahimo nilang pangulo, o pangulo sa ilang mga kasundalohan.\n\n2 Busa nahitabo nga sa akong ikanapulo ug unom ka tuig ako ang nangulo sa mga sundalo sa mga Nephita, batok sa mga Lamanita; busa tulo ka gatos ug kawhaan ug unom ka tuig ang milabay.\n\n3 Ug nahitabo nga sa ikatulo ka gatos ug kawhaan ug pito nga tuig ang mga Lamanita misulong kanamo uban sa hilabihan ka dako nga gahom, hangtod nga ilang nahadlok ang akong mga kasundalohan; busa dili sila makig-away, ug misibog sila paingon sa amihanan nga mga rehiyon.\n\n4 Ug nahitabo nga naabot kami sa siyudad sa Angola, ug among napanag-iya ang siyudad ug naghimo og mga pagpangandam sa pagpanalipod sa among kaugalingon batok sa mga Lamanita. Ug nahitabo nga gipalig-on namo ang siyudad kutob sa among mahimo; apan bisan pa sa tanan namo nga mga pagpalig-on ang mga Lamanita misulong kanamo ug mipapahawa kanamo sa siyudad.\n\n5 Ug sila usab mipapahawa kanamo sa yuta ni David.\n\n6 Ug nagmartsa kami ug naabot sa yuta sa Josue, nga anaa sa mga utlanan sa kasadpan nga dapit sa baybayon.\n\n7 Ug nahitabo nga gipundok namo ang among katawhan sa labing paspas kutob sa mahimo, aron mapundok namo sila sa usa ka pundok.\n\n8 Apan tan-awa, ang yuta napuno sa mga tulisan ug sa mga Lamanita; ug bisan pa sa dakong kalaglagan nga nagsingabot sa akong katawhan, wala sila maghinulsol sa ilang daotan nga mga buhat; busa dihay pagpaagas sa dugo ug pagpamatay nga mikatap sa ibabaw sa tibuok yuta, sa habig sa mga Nephita ug usab sa habig sa mga Lamanita; ug usa kadto ka hilabihan ka dako nga kagubot sa ibabaw sa tibuok yuta.\n\n9 Ug karon, ang mga Lamanita adunay usa ka hari, ug ang iyang ngalan mao si Aaron; ug misulong siya kanamo uban sa kap-atan ug upat ka libo ka kasundalohan. Ug tan-awa, nakigharong ako kaniya kauban sa kap-atan ug duha ka libo. Ug nahitabo nga napildi nako siya uban sa akong mga kasundalohan ug milayas siya sa akong atubangan. Ug tan-awa, nahitabo kining tanan, ug tulo ka gatos ug katloan ka tuig ang milabay.\n\n10 Ug nahitabo nga ang mga Nephita misugod sa paghinulsol sa ilang pagkadaotan, ug misugod sa pagsinggit sama sa gitagna ni Samuel nga propeta; kay tan-awa walay tawo nga padayong makaangkon nianang iyang gipanag-iya, tungod sa mga kawatan, ug sa mga tulisan, ug sa mga mamumuno, ug sa kahanas sa salamangka, ug sa pamarang nga anaa sa yuta.\n\n11 Sa ingon niana dihay misugod nga pagbangotan ug pagbakho sa tibuok yuta tungod niini nga mga butang, ug labi na gayod taliwala sa katawhan ni Nephi.\n\n12 Ug nahitabo nga sa diha nga ako, si Mormon, nakakita sa ilang pagbakho ug sa ilang pagbangotan ug sa ilang kasubo sa atubangan sa Ginoo, ang akong kasingkasing misugod sa pagmaya sulod kanako, nasayod sa mga kaluoy ug sa pagkamainantoson sa Ginoo, busa nagtuo nga siya magmaluluy-on ngadto kanila nga sila mahimo na usab nga mga tawo nga matarong.\n\n13 Apan tan-awa, kining akong kamaya walay kapuslanan, kay ang ilang kasubo wala mosangpot sa paghinulsol, tungod sa kaayo sa Dios; apan tungod sa kasubo sa mga gipanghimaraot, tungod kay ang Ginoo sa kanunay dili motugot kanila nga maglipay diha sa sala.\n\n14 Ug wala sila moduol ngadto ni Jesus uban sa masulob-on nga mga kasingkasing ug mahinulsolon nga mga espiritu, apan gitunglo nila ang Dios, ug nangandoy nga mamatay. Bisan pa niana nakig-away sila pinaagi sa espada alang sa ilang mga kinabuhi.\n\n15 Ug nahitabo nga ang akong kasubo mibalik ngari kanako pag-usab, ug akong nakita nga ang adlaw sa grasya milabay na kanila, sa temporal ug sa espirituhanon nga paagi; kay akong nakita nga ang liboan kanila gipatay diha sa dayag nga pagsupil batok sa ilang Dios, ug nagtipun-og sama sa mga iti sa ibabaw sa yuta. Ug sa ingon niana tulo ka gatos ug kap-atan ug upat ka tuig ang milabay.\n\n16 Ug nahitabo nga sa ikatulo ka gatos ug kap-atan ug lima nga tuig ang mga Nephita misugod sa pagpanglayas sa atubangan sa mga Lamanita; ug gipanggukod sila hangtod nga miabot sila gani ngadto sa yuta sa Jashon, sa dili pa mahimo ang pagpahunong kanila sa ilang pagsibog.\n\n17 Ug karon, ang siyudad sa Jashon anaa duol sa yuta diin gitipigan ni Ammaron ngadto sa Ginoo ang mga talaan, aron dili kini madaot. Ug tan-awa miadto ako sumala sa pulong ni Ammaron, ug midala sa mga palid ni Nephi ug mihimo og usa ka talaan sumala sa mga pulong ni Ammaron.\n\n18 Ug diha sa mga palid ni Nephi mihimo ako og hingpit nga asoy sa tanang pagkadaotan ug pagkasalawayon; apan dinhi niini nga mga palid akong gilikayan ang paghimo og hingpit nga asoy sa ilang pagkadaotan ug pagkasalawayon, kay tan-awa, ang nagpadayon nga talan-awon sa pagkadaotan ug pagkasalawayon anaa kanunay sa akong panan-aw sukad pa niadtong makahimo na ako sa pagsabot sa pamaagi sa tawo.\n\n19 Ug alaot ako tungod sa ilang pagkadaotan; kay ang akong kasingkasing napuno sa kasubo tungod sa ilang pagkadaotan, sa akong tanang adlaw; bisan pa niana nasayod ako nga ako pagabayawon sa kataposan nga adlaw.\n\n20 Ug nahitabo nga niini nga tuig ang katawhan ni Nephi gigukod na usab ug gipapahawa. Ug nahitabo nga gipapahawa kami hangtod nga miabot kami sa amihanan nga bahin ngadto sa yuta nga gitawag og Shem.\n\n21 Ug nahitabo nga among gipalig-on ang siyudad sa Shem, ug among gipundok ang among katawhan kutob sa mahimo, aron maluwas namo sila gikan sa kalaglagan.\n\n22 Ug nahitabo nga sa ikatulo ka gatos ug kap-atan ug unom nga tuig misugod sila sa pagsulong kanamo pag-usab.\n\n23 Ug nahitabo nga namulong ako sa akong katawhan, ug nag-awhag kanila uban sa dako nga kalagsik, nga sila mobarog nga maisogon atubangan sa mga Lamanita ug makig-away alang sa ilang mga asawa, ug sa ilang mga anak, ug sa ilang mga balay, ug sa ilang mga panimalay.\n\n24 Ug ang akong mga pulong mitandog kanila ngadto sa kalagsik, nga niana wala nila sibogi ang mga Lamanita, apan nakigharong uban sa kaisog batok kanila.\n\n25 Ug nahitabo nga kaming mga sundalo nga katloan ka libo nakig-away batok sa mga sundalo nga kalim-an ka libo. Ug nahitabo nga nakigharong kami sa ilang atubangan uban sa ingon niana nga kalig-on nga sila misibog sa among atubangan.\n\n26 Ug nahitabo nga sa dihang misibog na sila gigukod namo sila uban sa among mga kasundalohan, ug nakig-away kanila pag-usab, ug mipildi kanila; bisan pa niana ang gahom sa Ginoo wala mag-uban kanamo; oo, gipasagdan kami sa among mga kaugalingon, nga ang Espiritu sa Ginoo wala magpabilin uban kanamo; busa nahimo kaming huyang sama sa among kaigsoonan.\n\n27 Ug ang akong kasingkasing nagsubo tungod niining dako nga katalagman sa akong katawhan, tungod sa ilang pagkadaotan ug sa ilang pagkasalawayon. Apan tan-awa, among gisulong ang mga Lamanita ug ang mga tulisan ni Gadianton, hangtod nga among nabawi pag-usab ang mga yuta nga among kabilin.\n\n28 Ug ang ikatulo ka gatos ug ikakap-atan ug siyam nga tuig milabay. Ug sa ikatulo ka gatos ug kalim-an ka tuig mihimo kami og usa ka kasabotan uban sa mga Lamanita ug sa mga tulisan ni Gadianton, diin among bahinon ang mga yuta nga among kabilin.\n\n29 Ug ang mga Lamanita mihatag kanamo sa yuta sa amihanan nga bahin, oo, gani ngadto sa pig-ot nga agianan nga paingon sa yuta sa habagatan nga bahin. Ug among gihatag ngadto sa mga Lamanita ang tanang yuta sa habagatan nga bahin.\n\n", "morm 3": "[center][font_size=26]Kapitulo 3[/font_size][/center]\n\n[i]Si Mormon misangyaw og paghinulsol ngadto sa mga Nephita—Nakaangkon sila og usa ka dakong kadaogan ug nanghambog sa ilang kaugalingong kusog—Si Mormon midumili sa pagpangulo kanila, ug ang iyang mga pag-ampo alang kanila wala paubani og pagtuo—Ang Basahon ni Mormon nagdapit sa napulog duha ka tribo ni Israel nga motuo sa ebanghelyo. Mga A.D. 360–362.[/i]\n\n1 Ug nahitabo nga ang mga Lamanita wala mosulong aron makiggubat pag-usab hangtod nga milabay ang sobra sa napulo ka tuig. Ug tan-awa akong gipatrabaho ang akong katawhan, ang mga Nephita, sa pag-andam sa ilang mga yuta ug sa ilang mga kagamitan sa gubat batok sa panahon sa pakiggubat.\n\n2 Ug nahitabo nga ang Ginoo miingon kanako: Isangyaw ngadto niini nga katawhan—Paghinulsol kamo, ug duol ngari kanako, ug pagpabunyag kamo, ug itukod pag-usab ang akong simbahan, ug kamo maluwas.\n\n3 Ug ako misangyaw ngadto niini nga katawhan apan kini walay kapuslanan; ug wala sila makaamgo nga ang Ginoo mao ang miluwas kanila, ug mihatag kanila og kahigayonan sa paghinulsol. Ug tan-awa gipatig-a nila ang ilang mga kasingkasing batok sa Ginoo nga ilang Dios.\n\n4 Ug nahitabo nga human milabay kining ikanapulo nga tuig, nga naghimo, sa kinatibuk-an, nga tulo ka gatos ug kan-uman ka tuig gikan sa pag-anhi ni Kristo, ang hari sa mga Lamanita mipadala og usa ka sulat ngari kanako, nga nakahatag kanako og kasayoran nga sila nangandam sa pagsulong pag-usab aron makiggubat kanamo.\n\n5 Ug nahitabo nga ako misugo sa akong katawhan nga magpundok sila didto sa yuta sa Desolation, sa usa ka siyudad nga anaa sa mga utlanan, dapit sa pig-ot nga agianan paingon sa yuta sa habagatan nga bahin.\n\n6 Ug didto gipahimutang namo ang among mga kasundalohan, aron among mapugngan ang mga kasundalohan sa mga Lamanita, aron dili nila mapanag-iya ang bisan unsa sa among mga yuta; busa nagpalig-on kami batok kanila gamit ang tanan namo nga pwersa.\n\n7 Ug nahitabo nga sa ikatulo ka gatos ug kan-uman ug usa nga tuig ang mga Lamanita milugsong paingon sa siyudad sa Desolation aron makiggubat kanamo; ug nahitabo nga niana nga tuig gipildi namo sila, nga niana namalik sila pag-usab ngadto sa ilang kaugalingon nga mga yuta.\n\n8 Ug sa ikatulo ka gatos ug kan-uman ug duha nga tuig misulong na usab sila aron makiggubat. Ug gipildi na usab namo sila, ug mipatay og daghan kaayo kanila, ug ang ilang mga patay gipanglabay ngadto sa dagat.\n\n9 Ug karon, tungod niining dakong butang nga gihimo sa akong katawhan, nga mga Nephita, misugod sila sa pagpanghambog sa ilang kaugalingong kusog, ug misugod sa pagpanumpa sa atubangan sa kalangitan nga ipanimalos nila ang dugo sa ilang kaigsoonan nga gipatay sa ilang mga kaaway.\n\n10 Ug nanumpa sila sa kalangitan, ug usab sa trono sa Dios, nga sila mosulong aron makiggubat sa ilang mga kaaway, ug pamatyon sila sa ibabaw sa yuta.\n\n11 Ug nahitabo nga ako, si Mormon, hingpit nga midumili gikan niini nga higayon nga mahimong magmamando ug pangulo niini nga katawhan, tungod sa ilang pagkadaotan ug pagkasalawayon.\n\n12 Tan-awa, gipangulohan nako sila, bisan sa ilang pagkadaotan gipangulohan nako sila sa daghang higayon aron makiggubat, ug gihigugma sila, sumala sa gugma sa Dios nga ania kanako, sa tibuok nakong kasingkasing; ug ang akong kalag gibu-bo diha sa pag-ampo ngadto sa akong Dios sa tibuok adlaw alang kanila; bisan pa niana, kadto wala maubani og pagtuo, tungod sa pagkatig-a sa ilang mga kasingkasing.\n\n13 Ug tulo ka higayon nga giluwas nako sila gikan sa mga kamot sa ilang mga kaaway, ug sila wala maghinulsol sa ilang mga sala.\n\n14 Ug sa dihang nakapanumpa sila sa tanang gidili kanila sa atong Ginoo ug Manluluwas nga si Jesukristo, nga sila mosulong sa ilang mga kaaway aron makiggubat, ug ipanimalos ang dugo sa ilang kaigsoonan, tan-awa ang tingog sa Ginoo miabot ngari kanako, nga nag-ingon:\n\n15 Ang panimalos akoa, ug ako ang mobalos; ug tungod kay kini nga katawhan wala maghinulsol human nga ako miluwas kanila, tan-awa, mangamatay sila sa ibabaw sa yuta.\n\n16 Ug nahitabo nga hingpit akong midumili nga sulngon ang among mga kaaway; ug gani akong gihimo ang gisugo sa Ginoo kanako; ug mibarog ako sama sa usa ka saksi aron ipakita sa kalibotan ang mga butang nga akong nakita ug nadungog, sumala sa mga gipakita sa Espiritu nga nagpamatuod sa mga butang nga moabot.\n\n17 Busa ako nagsulat nganha kaninyo, mga Hentil, ug usab nganha kaninyo, balay ni Israel, kon ang buhat magsugod na, nga kamo hapit na mangandam sa pagbalik sa yuta sa inyong kabilin;\n\n18 Oo, tan-awa, misulat ako ngadto sa tanang lumulupyo sa yuta; oo, nganha kaninyo, nga napulog duha ka tribo ni Israel, kinsa pagahukman sumala sa inyong mga binuhatan pinaagi sa napulog duha nga gipili ni Jesus aron mahimo nga iyang mga disipulo sa yuta sa Jerusalem.\n\n19 Ug ako nagsulat ngadto sa salin niini nga katawhan, kinsa usab pagahukman pinaagi sa napulog duha nga gipili ni Jesus niini nga yuta; ug pagahukman sila pinaagi sa laing napulog duha nga gipili ni Jesus sa yuta sa Jerusalem.\n\n20 Ug kining mga butanga gipakita sa Espiritu ngari kanako; busa ako nagsulat kaninyong tanan. Ug tungod niini nga hinungdan gisulat ko kini nganha kaninyo, aron inyong masayran nga kamong tanan kinahanglan nga mobarog sa atubangan sa hukmanan ni Kristo, oo, matag kalag nga nahisakop sa tibuok nga tawhanong pamilya ni Adan; ug kamo kinahanglan nga mobarog aron pagahukman sa inyong mga binuhatan, maayo man kini o daotan;\n\n21 Ug usab aron motuo kamo sa ebanghelyo ni Jesukristo, nga maanaa taliwala kaninyo; ug usab aron ang mga Judeo, ang mga katawhan sa pakigsaad sa Ginoo, makabaton og lain pa nga saksi gawas kaniya nga ilang nakita ug nadungog, nga si Jesus, nga ilang gipatay, mao gayod ang Kristo ug mao gayod ang Dios.\n\n22 Ug manghinaot ako nga ako makadani kaninyong tanan nga lumulupyo sa yuta sa paghinulsol ug pagpangandam sa pagbarog sa atubangan sa hukmanan ni Kristo.\n\n", "morm 4": "[center][font_size=26]Kapitulo 4[/font_size][/center]\n\n[i]Ang gubat ug pagpamatay nagpadayon—Ang mga daotan mosilot sa mga daotan—Ang nagkagrabe nga pagkadaotan mas midagsang kay sa kaniadto sa tibuok Israel—Ang mga babaye ug mga bata gisakripisyo ngadto sa mga dios-dios—Ang mga Lamanita misugod sa pagpuo sa mga Nephita sa ilang atubangan. Mga A.D. 363–375.[/i]\n\n1 Ug karon nahitabo nga sa ikatulo ka gatos ug kan-uman ug tulo nga tuig ang mga Nephita misulong uban sa ilang mga kasundalohan aron makiggubat sa mga Lamanita, gikan sa yuta sa Desolation.\n\n2 Ug nahitabo nga ang mga kasundalohan sa mga Nephita gipapahawa pag-usab balik ngadto sa yuta sa Desolation. Ug samtang nangaluya pa sila, ang lagsik nga mga sundalo sa mga Lamanita misulong kanila; ug sila dihay mapintas nga gubat, nga niana nailog sa mga Lamanita ang siyudad sa Desolation, ug mipatay sa daghan nga Nephita, ug daghan ang gibilanggo.\n\n3 Ug ang nahibilin milayas ug miipon sa mga lumulupyo sa siyudad sa Teancum. Karon ang siyudad sa Teancum nahimutang sa mga utlanan dapit sa baybayon; ug duol usab kini sa siyudad sa Desolation.\n\n4 Ug kadto tungod kay ang mga kasundalohan sa mga Nephita misulong sa mga Lamanita nga nagsugod sila sa pagkalaglag; kay kon dili pa tungod niana, ang mga Lamanita unta walay gahom batok kanila.\n\n5 Apan, tan-awa, ang mga paghukom sa Dios mobuntog sa mga daotan; ug pinaagi sa mga daotan nga ang mga daotan pagasilotan; kay ang mga daotan mao ang moaghat sa mga kasingkasing sa katawhan ngadto sa pagpaagas sa dugo.\n\n6 Ug nahitabo nga ang mga Lamanita nangandam sa pagsulong sa siyudad sa Teancum.\n\n7 Ug nahitabo nga sa ikatulo ka gatos ug kan-uman ug upat nga tuig ang mga Lamanita misulong sa siyudad sa Teancum, aron mailog usab nila ang siyudad sa Teancum.\n\n8 Ug nahitabo nga sila napasibog ug napapahawa sila sa mga Nephita. Ug sa dihang nakita sa mga Nephita nga ilang napapahawa ang mga Lamanita nanghambog na usab sila sa ilang kaugalingong kusog; ug misulong sila pinaagi sa ilang kaugalingong gahom, ug miilog na usab sa siyudad sa Desolation.\n\n9 Ug karon ang tanan niini nga butang nahitabo, ug dihay liboan nga napatay sa duha ka habig, sa mga Nephita ug sa mga Lamanita.\n\n10 Ug nahitabo nga ang ikatulo ka gatos ug kan-uman ug unom nga tuig milabay, ug ang mga Lamanita misulong na usab sa mga Nephita aron makiggubat; ug ang mga Nephita wala maghinulsol sa daotan nga ilang gihimo, apan nagpadayon gihapon sa ilang pagkadaotan.\n\n11 Ug ang dila dili makahulagway niini, o masulat sa tawo ang hingpit nga paghulagway sa makalilisang nga talan-awon sa dugo ug pagpamatay nga nahitabo taliwala sa katawhan, sa mga Nephita ug sa mga Lamanita; ug ang matag kasingkasing gipatig-a, mao nga gikahimuot nila ang padayon nga pagpaagas sa dugo.\n\n12 Ug walay sama ka hilabihan nga pagkadaotan taliwala sa tanang anak ni Lehi, wala bisan gani sa tibuok balay ni Israel, sumala sa mga pulong sa Ginoo, sama niini nga katawhan.\n\n13 Ug nahitabo nga nailog sa mga Lamanita ang siyudad sa Desolation, tungod kay ang ilang gidaghanon milabaw sa mga Nephita.\n\n14 Ug nagmartsa usab sila paingon sa siyudad sa Teancum, ug gipapahawa ang mga lumulupyo didto, ug midala sa daghang binilanggo nga mga babaye ug mga bata, ug mihalad kanila isip mga halad ngadto sa ilang mga dios-dios.\n\n15 Ug nahitabo nga sa ikatulo ka gatos ug kan-uman ug pito nga tuig, ang mga Nephita nasuko tungod kay ang mga Lamanita mihalad sa ilang mga babaye ug sa ilang mga bata, hinungdan nga gisulong nila ang mga Lamanita uban sa hilabihan gayod nga kasuko, hangtod nga napildi na usab nila ang mga Lamanita, ug mipapahawa kanila sa ilang mga yuta.\n\n16 Ug ang mga Lamanita wala mosulong pag-usab sa mga Nephita hangtod sa ikatulo ka gatos ug kapitoan ug lima nga tuig.\n\n17 Ug niini nga tuig gisulong nila ang mga Nephita uban sa tanan nila nga gahom; ug dili sila maihap tungod sa grabe nila nga gidaghanon.\n\n18 Ug sukad niini nga panahon ang mga Nephita wala na makaangkon og gahom batok sa mga Lamanita, apan nagsugod sa pagkapuo pinaagi kanila gani sama sa yamog sa atubangan sa adlaw.\n\n19 Ug nahitabo nga gisulong sa mga Lamanita ang siyudad sa Desolation; ug dihay hilabihan ka mapintas nga gubat sa yuta sa Desolation, diin ilang napildi ang mga Nephita.\n\n20 Ug milayas na usab sila gikan kanila, ug miabot sila sa siyudad sa Booz; ug didto nakigharong sila batok sa mga Lamanita sa hilabihan nga kaisog, nga niana ang mga Lamanita wala makapildi kanila hangtod sa ilang ikaduhang pagsulong.\n\n21 Ug sa ilang ikaduhang pagsulong, ang mga Nephita gipapahawa ug gipamatay sa hilabihan ka daghan nga pagpatay; ang ilang mga babaye ug ang ilang mga anak gihalad na usab ngadto sa mga dios-dios.\n\n22 Ug nahitabo nga ang mga Nephita milayas na usab gikan kanila, gidala ang tanang lumulupyo uban kanila, nga anaa sa mga lungsod ug sa mga balangay.\n\n23 Ug karon ako, si Mormon, nakakita nga hapit na mailog sa mga Lamanita ang yuta, busa mitungas ako ngadto sa bungtod sa Shim, ug gikuha ang tanang talaan nga gitipigan ni Ammaron alang sa Ginoo.\n\n", "morm 5": "[center][font_size=26]Kapitulo 5[/font_size][/center]\n\n[i]Si Mormon nangulo pag-usab sa mga kasundalohan sa mga Nephita diha sa mga gubat sa pagpaagas sa dugo ug pagpamatay—Ang Basahon ni Mormon motungha aron sa pagdani sa tibuok Israel nga si Jesus mao ang Kristo—Tungod sa ilang pagkawalay pagtuo, ang mga Lamanita pagatibulaagon, ug ang Espiritu mohunong sa pagpakig-uban kanila—Makadawat sila sa ebanghelyo gikan sa mga Hentil sa ulahing mga adlaw. Mga A.D. 375–384.[/i]\n\n1 Ug nahitabo nga miadto ako sa mga Nephita, ug nagbasol sa panumpa nga akong gihimo nga ako dili na motabang kanila; ug gihatag nila kanako pag-usab ang pagmando sa ilang mga kasundalohan, kay nagtan-aw sila kanako ingon og ako ang makaluwas kanila gikan sa ilang mga kasakit.\n\n2 Apan tan-awa, ako wala na maglaom, kay nasayod ako sa mga paghukom sa Ginoo nga moabot kanila; kay wala sila maghinulsol sa ilang pagkadaotan, apan nakigbisog alang sa ilang mga kinabuhi nga walay pagtawag niana nga Binuhat kinsa milalang kanila.\n\n3 Ug nahitabo nga ang mga Lamanita misulong kanamo sa dihang milayas kami ngadto sa siyudad sa Jordan; apan tan-awa, naabog sila pabalik nga wala nila makuha ang siyudad nianang higayona.\n\n4 Ug nahitabo nga misulong sila kanamo pag-usab, ug among napanalipdan ang siyudad. Ug usab dihay uban nga mga siyudad nga napanalipdan sa mga Nephita, kansang mga kuta maoy nagpugong kanila nga sila dili makasulod sa rehiyon nga nag-atubang kanamo, aron sa paglaglag sa mga lumulupyo sa among yuta.\n\n5 Apan nahitabo nga sa matag yuta nga among naagian, ug ang mga lumulupyo didto wala magkapundok, gilaglag sa mga Lamanita, ug ang ilang mga lungsod, ug ang mga balangay, ug ang mga siyudad gisunog; ug sa ingon niana milabay ang tulo ka gatos ug kapitoan ug siyam ka tuig.\n\n6 Ug nahitabo nga sa ikatulo ka gatos ug kawaloan nga tuig ang mga Lamanita misulong pag-usab kanamo aron makiggubat, ug kami miharong kanila nga maisogon; apan ang tanan walay kapuslanan, kay hilabihan sila ka daghan nga gipangyatakan nila ang katawhan sa mga Nephita.\n\n7 Ug nahitabo nga nanagan na usab kami, ug kadtong mas paspas ang pagdagan kay sa mga Lamanita nakaikyas, ug kadtong mas hinay ang pagdagan kay sa mga Lamanita gipatay ug gilaglag.\n\n8 Ug karon tan-awa, ako, si Mormon, wala magtinguha sa paghasol sa mga kalag sa mga tawo pinaagi sa paghulagway ngadto kanila sa makalilisang nga talan-awon sa pagpaagas sa dugo ug pagpamatay sama sa nakita sa akong mga mata; apan ako, nasayod nga mga butang kini nga kinahanglang ipahibalo, ug nga ang tanang butang nga gitago kinahanglang ipadayag nganha sa mga atop sa kabalayan—\n\n9 Ug usab nga ang pagkahibalo niini nga mga butang kinahanglang moabot ngadto sa salin niini nga katawhan, ug usab ngadto sa mga Hentil, kinsa giingon sa Ginoo nga mao ang mopatibulaag niini nga katawhan, ug kini nga katawhan pagaisipon nga walay bili taliwala kanila—busa nagsulat ako og usa ka gamay nga minubo, nga dili mangahas sa paghatag og hingpit nga asoy sa mga butang nga akong nakita, tungod sa sugo nga akong nadawat, ug usab nga kamo dili mobati og dako nga kasubo tungod sa pagkadaotan niini nga katawhan.\n\n10 Ug karon tan-awa, namulong ako niini ngadto sa ilang binhi, ug usab ngadto sa mga Hentil nga nagpakabana sa balay ni Israel, nga nakaamgo ug nasayod diin naggikan ang ilang mga panalangin.\n\n11 Kay nasayod ako nga kana mao ang makapasubo tungod sa katalagman sa balay ni Israel; oo, magsubo sila tungod sa kalaglagan niini nga katawhan; magsubo sila nga kini nga katawhan wala maghinulsol nga sila unta gakson sa mga bukton ni Jesus.\n\n12 Karon kini nga mga butang gisulat alang sa salin sa balay ni Jacob; ug gisulat kini sumala niini nga pamaagi, tungod kay ang Dios nasayod nga ang pagkadaotan dili modala niini ngadto kanila; ug pagatagoan kini ngadto sa Ginoo nga kini motungha sa iyang kaugalingong tukma nga panahon.\n\n13 Ug kini mao ang sugo nga akong nadawat; ug tan-awa, kini moabot sumala sa sugo sa Ginoo, kon makita niya nga angay, diha sa iyang kaalam.\n\n14 Ug tan-awa, moabot kini ngadto sa dili matuohon nga mga Judeo; ug tungod niini nga katuyoan kini moabot—aron madani sila nga si Jesus mao ang Kristo, ang Anak sa buhi nga Dios; nga ang Amahan unta mopahitabo, pinaagi sa iyang Labing Hinigugma, sa iyang mahinungdanon ug walay kataposan nga katuyoan, sa pagpahiuli sa mga Judeo, o sa tanan nga balay ni Israel, ngadto sa yuta nga ilang kabilin, nga gihatag kanila sa Ginoo nga ilang Dios, ngadto sa katumanan sa iyang pakigsaad;\n\n15 Ug usab nga ang binhi niini nga katawhan mas motuo sa hingpit sa iyang ebanghelyo, nga moabot kanila gikan sa mga Hentil; kay kini nga katawhan pagatibulaagon, ug mahimo nga itom, hugaw, ug makalagot nga katawhan, nga mas daotan pa nianang anaa taliwala kanato, oo, bisan nianang anaa nakig-uban sa mga Lamanita, ug tungod kini sa ilang pagkawalay pagtuo ug pagsimba sa mga dios-dios.\n\n16 Kay tan-awa, ang Espiritu sa Ginoo mihunong na sa pagpakig-uban sa ilang mga amahan; ug sila walay Kristo ug Dios niini nga kalibotan; ug gipadpad sila sama sa tahop tungod sa kakusog sa hangin.\n\n17 Kaniadto usa sila ka makapahimuot nga katawhan, ug sila adunay Kristo nga ilang magbalantay; oo, gani gigiyahan sila sa Dios nga Amahan.\n\n18 Apan karon, tan-awa, gigiyahan sila ni Satanas, gani ingon sa tahop nga gipadpad tungod sa kakusog sa hangin, o sama sa usa ka sakayan nga gikusokuso sa mga balod, nga walay layag ug angkla, o walay bisan unsa nga makagiya niini; ug gani sama niini, mao usab sila.\n\n19 Ug tan-awa, ang Ginoo nagtagana sa ilang mga panalangin, nga mahimo nilang madawat dinhi sa yuta, alang sa mga Hentil kinsa mao ang manag-iya sa yuta.\n\n20 Apan tan-awa, mahitabo nga pagaabogon sila ug pagatibulaagon sa mga Hentil; ug human sila maabog ug matibulaag sa mga Hentil, tan-awa, niana ang Ginoo mahinumdom sa pakigsaad nga iyang gihimo ngadto kang Abraham ug ngadto sa tanan nga balay sa Israel.\n\n21 Ug usab ang Ginoo mahinumdom sa mga pag-ampo sa mga matarong, nga iyang gipahimutang alang kanila.\n\n22 Ug unya, O kamong mga Hentil, sa unsang paagi kamo makaharong sa atubangan sa gahom sa Dios, gawas kon kamo maghinulsol ug mobiya sa inyong daotan nga mga kinaiya?\n\n23 Wala ba kamo masayod nga anaa kamo sa mga kamot sa Dios? Wala ba kamo masayod nga siya aduna sa tanan nga gahom, ug nga sa iyang gamhanan nga mando ang yuta malukot sama sa usa ka papel?\n\n24 Busa, paghinulsol kamo, ug pagpaubos sa inyong mga kaugalingon sa iyang atubangan, basin pa unya og siya moanhi dala ang hustisya batok kaninyo—basin pa unya og ang salin sa binhi ni Jacob motungha taliwala kaninyo sama sa usa ka liyon, ug mokunis-kunis kaninyo, ug walay bisan usa nga moluwas.\n\n", "morm 6": "[center][font_size=26]Kapitulo 6[/font_size][/center]\n\n[i]Ang mga Nephita nagkapundok sa yuta sa Cumorah alang sa kataposang mga pakiggubat—Si Mormon mitipig sa sagrado nga mga talaan didto sa bungtod sa Cumorah—Ang mga Lamanita nagmadaogon, ug ang nasod nga Nephita nalaglag—Gatosan ka liboan ang namatay sa espada. Mga A.D. 385.[/i]\n\n1 Ug karon akong taposon ang akong talaan mahitungod sa kalaglagan sa akong katawhan, nga mga Nephita. Ug nahitabo nga mimartsa kami nga nag-una sa mga Lamanita.\n\n2 Ug ako, si Mormon, misulat ngadto sa hari sa mga Lamanita, ug mihangyo kaniya nga tugotan niya kami nga mopundok sa among katawhan didto sa yuta sa Cumorah, duol sa usa ka bungtod nga gitawag og Cumorah, ug didto kami makiggubat kanila.\n\n3 Ug nahitabo nga ang hari sa mga Lamanita mitugot kanako sa butang nga akong gihangyo.\n\n4 Ug nahitabo nga nagmartsa kami paingon sa yuta sa Cumorah, ug gipabarog namo ang among mga tolda libot sa bungtod sa Cumorah; ug anaa kini sa usa ka yuta nga daghan og tubig, mga suba, ug mga tuboran; ug dinhi naglaom kami nga makabintaha sa mga Lamanita.\n\n5 Ug sa dihang milabay ang tulo ka gatos ug kawaloan ug upat ka tuig, gipundok namo ang tanang nahibilin sa among katawhan ngadto sa yuta sa Cumorah.\n\n6 Ug nahitabo nga sa dihang napundok na namo ang tanan namong katawhan ngadto sa yuta sa Cumorah, tan-awa ako, si Mormon, nagsugod sa pagkatigulang; ug nasayod nga mao na kini ang kataposan nga pakigbisog sa akong katawhan, ug kay gisugo sa Ginoo nga ako dili motugot nga ang mga talaan nga binilin sa among mga amahan, nga mga sagrado, mahulog ngadto sa mga kamot sa mga Lamanita, (kay ang mga Lamanita moguba niini) busa ako mihimo niini nga talaan gikan sa mga palid ni Nephi, ug gitagoan sa bungtod sa Cumorah ang tanang talaan nga gitugyan ngari kanako pinaagi sa kamot sa Ginoo, gawas niining pipila ka palid nga akong gihatag sa akong anak nga si Moroni.\n\n7 Ug nahitabo nga ang akong katawhan, uban sa ilang mga asawa ug sa ilang mga anak, nga karon nagtan-aw sa mga kasundalohan sa mga Lamanita nga nagpaingon kanila; ug uban niana nga makalilisang nga kahadlok sa kamatayon nga mipuno sa dughan sa tanang daotan, sila nagpaabot sa pagdawat kanila.\n\n8 Ug nahitabo nga nangabot sila aron makiggubat kanamo, ug ang matag kalag napuno sa kalisang tungod kay hilabihan ang ilang gidaghanon.\n\n9 Ug nahitabo nga gihasmagan nila ang akong katawhan gamit ang espada, ug gapasan, ug panâ, ug atsa, ug tanang matang sa mga hinagiban sa gubat.\n\n10 Ug nahitabo nga ang akong mga tawo napatay, oo, gani ang akong napulo ka libo kinsa uban kanako, ug ako nasamdan sa taliwala kanila; ug miagi ra sila kanako nga sila wala mohunos sa akong kinabuhi.\n\n11 Ug sa dihang sila miagi ug gipangtigbas ang akong tanan nga katawhan gawas sa kawhaan ug upat kanamo, (usa niini si Moroni nga akong anak) ug kami sa among katawhan nga wala mamatay, nakakita pagkaugma, sa dihang ang mga Lamanita mibalik sa ilang mga kampo, gikan sa ibabaw sa bungtod sa Cumorah, sa napulo ka libo sa akong katawhan nga gipangtigbas, nga ako ang nangulo sa atubangan nila.\n\n12 Ug kami usab nakakita sa napulo ka libo sa akong katawhan nga gipangulohan sa akong anak nga si Moroni.\n\n13 Ug tan-awa, ang napulo ka libo ni Gidgiddonah nangamatay, ug siya usab diha sa taliwala.\n\n14 Ug si Lamah namatay uban sa iyang napulo ka libo; ug si Gilgal namatay uban sa iyang napulo ka libo; ug si Limhah namatay uban sa iyang napulo ka libo; ug si Jeneum namatay uban sa iyang napulo ka libo; ug si Cumenihah, ug Moronihah, ug Antionum, ug Shiblom, ug Shem, ug Josh, namatay uban sa ilang napulo ka libo matag usa.\n\n15 Ug nahitabo nga dihay napulo pa nga namatay sa espada, uban sa ilang napulo ka libo matag usa; oo, gani ang akong tanan nga katawhan, gawas niadtong kawhaan ug upat nga uban kanako, ug usab sa pipila nga nakalayas ngadto sa habagatan nga mga rehiyon, ug ang pipila nga mitipon sa mga Lamanita, namatay; ug ang ilang unod, ug mga bukog, ug mga dugo nagkatag sa ibabaw sa yuta, nga gibiyaan sa mga kamot niadtong mipatay kanila aron madunot ibabaw sa yuta, ug madugmok ug mobalik ngadto sa ilang inahan nga yuta.\n\n16 Ug ang akong kalag nagbangotan sa tumang kaguol, tungod kay nangamatay ang akong katawhan, ug ako misinggit:\n\n17 O kamong mga madanihon, nganong mibiya man kamo sa mga pamaagi sa Ginoo! O kamo nga mga madanihon, nganong gisalikway man ninyo kana si Jesus, kinsa nagbarog uban sa bukas nga mga bukton sa pagdawat kaninyo!\n\n18 Tan-awa, kon wala pa ninyo kini himoa, wala unta kamo mamatay. Apan tan-awa, kamo namatay, ug ako nagbangotan sa inyong pagkawala.\n\n19 O kamong mga madanihon nga mga anak nga lalaki ug mga anak nga babaye, kamong mga amahan ug mga inahan, kamong mga bana ug mga asawa, kamong mga madanihon, nganong kamo nangamatay!\n\n20 Apan tan-awa, wala na kamo, ug ang akong mga kasubo dili makapabalik kaninyo.\n\n21 Ug ang adlaw moabot sa dili madugay nga ang inyong pagka-mortal pagasul-oban sa pagka-imortal, ug kini nga mga lawas nga karon nagkadugta sa pagkadunot sa dili madugay mahimong mga lawas nga dili madunot; ug unya mobarog kamo sa atubangan sa hukmanan ni Kristo, aron hukman sumala sa inyong mga binuhatan; ug kon kamo mga matarong, nan mapanalanginan kamo uban sa inyong mga amahan kinsa nag-una kaninyo.\n\n22 Kon naghinulsol pa lamang unta kamo sa wala pa kining dako nga kalaglagan modangat kaninyo. Apan tan-awa, kamo wala na, ug ang Amahan, oo, ang Amahan sa Kahangtoran sa langit, nasayod sa inyong kahimtang; ug mohimo siya nganha kaninyo sumala sa iyang hustisya ug kaluoy.\n\n", "morm 7": "[center][font_size=26]Kapitulo 7[/font_size][/center]\n\n[i]Si Mormon midapit sa mga Lamanita sa ulahing mga adlaw nga motuo kang Kristo, modawat sa Iyang ebanghelyo, ug maluwas—Ang tanan nga motuo sa Biblia motuo usab sa Basahon ni Mormon. Mga A.D. 385.[/i]\n\n1 Ug karon, tan-awa, gusto ako nga mamulong sa salin niini nga katawhan nga naluwas, kon ang Dios mohatag kanila sa akong mga pulong, nga sila masayod sa mga butang sa ilang mga amahan; oo, sultihan ko kamo, kamo nga salin sa balay ni Israel; ug mao kini ang mga pulong nga akong isulti:\n\n2 Hibaloi ninyo nga kamo sakop sa balay ni Israel.\n\n3 Hibaloi ninyo nga kamo kinahanglan nga maghinulsol, o kamo dili maluwas.\n\n4 Hibaloi ninyo nga kamo kinahanglan nga mobutang sa inyong mga hinagiban sa gubat, ug dili na mahimuot sa pagpaagas sa dugo, ug dili na mogamit niini pag-usab, gawas kon ang Dios mosugo kaninyo.\n\n5 Hibaloi ninyo nga kamo kinahanglan nga makaangkon og kasayoran kabahin sa inyong mga amahan, ug maghinulsol sa tanan ninyong sala ug pagkadaotan, ug motuo kang Jesukristo, nga siya mao ang Anak sa Dios, ug nga siya gipatay sa mga Judeo, ug pinaagi sa gahom sa Amahan siya nabuhi pag-usab, diin siya nakaangkon og kadaogan sa lubnganan; ug usab gituhop diha kaniya ang kahapdos sa kamatayon.\n\n6 Ug iyang gipahitabo ang pagkabanhaw sa mga patay, diin ang tawo mabanhaw aron mobarog sa atubangan sa iyang hukmanan.\n\n7 Ug iyang gipahitabo ang katubsanan sa kalibotan, pinaagi niini siya nga hikaplagan nga walay sala sa iyang atubangan sa adlaw sa paghukom siya tugotan sa pagpuyo sa presensya sa Dios didto sa iyang gingharian, aron sa pag-awit sa walay hunong nga mga pagdayeg uban sa koro sa kahitas-an, ngadto sa Amahan, ug ngadto sa Anak, ug ngadto sa Espiritu Santo, nga usa ka Dios, diha sa usa ka kahimtang sa kalipay nga walay kataposan.\n\n8 Busa maghinulsol, ug magpabunyag sa ngalan ni Jesus, ug maghupot sa ebanghelyo ni Kristo, nga ihatag kaninyo, dili lamang niini nga mga talaan apan sa talaan usab nga moabot ngadto sa mga Hentil gikan sa mga Judeo, diin ang mao nga talaan magagikan sa mga Hentil nganha kaninyo.\n\n9 Kay tan-awa, kini gisulat sa tuyo aron kamo motuo niana; ug kon kamo motuo niana kamo motuo usab niini; ug kon kamo motuo niini kamo masayod kabahin sa inyong mga amahan, ug usab sa kahibulongan nga mga buhat nga nahitabo pinaagi sa gahom sa Dios taliwala kanila.\n\n10 Ug kamo usab masayod nga kamo mao ang salin sa binhi ni Jacob; busa kamo giihap uban sa katawhan sa unang pakigsaad; ug kon motuo kamo kang Kristo, ug magpabunyag, una pinaagi sa tubig, unya pinaagi sa kalayo ug pinaagi sa Espiritu Santo, nga nagsunod sa ehemplo sa atong Manluluwas, sumala nianang iyang gisugo kanato, maayo kini alang kaninyo sa adlaw sa paghukom. Amen.\n\n", "morm 8": "[center][font_size=26]Kapitulo 8[/font_size][/center]\n\n[i]Ang mga Lamanita nangita ug milaglag sa mga Nephita—Ang Basahon ni Mormon motungha pinaagi sa gahom sa Dios—Ang mga kaalaotan gitakda niadtong nagpahayag og kasuko ug panagbangi batok sa buhat sa Ginoo—Ang talaan sa Nephita moabot sa adlaw sa pagkadaotan, pagkaalaot, ug apostasiya. Mga A.D. 400–421.[/i]\n\n1 Tan-awa ako, si Moroni, mitapos sa talaan sa akong amahan, nga si Mormon. Tan-awa, ako adunay pipila na lamang ka butang nga isulat, mga butang nga gisugo kanako sa akong amahan.\n\n2 Ug karon nahitabo nga pagkahuman niadtong dako ug makalilisang nga gubat didto sa Cumorah, tan-awa, ang mga Nephita nga nakalayas ngadto sa rehiyon sa habagatan nga bahin gigukod sa mga Lamanita, hangtod nga silang tanan nalaglag.\n\n3 Ug ang akong amahan ila usab nga gipatay, ug ako gani nahibilin nga nag-inusara aron isulat ang subo nga sugilanon sa kalaglagan sa akong katawhan. Apan tan-awa, sila wala na, ug akong tumanon ang sugo sa akong amahan. Ug kon patyon man ko nila, ako wala masayod.\n\n4 Busa akong isulat ug itago ang mga talaan sa ilawom sa yuta; ug kon asa ako paingon, kini dili na mahinungdanon.\n\n5 Tan-awa, ang akong amahan mihimo niini nga talaan, ug gisulat niya ang katuyoan niini. Ug tan-awa, isulat ko usab kini kon ako aduna pay luna diha sa mga palid, apan wala na; ug ako walay oro, kay nag-inusara. Ang akong amahan namatay sa gubat, ug ang akong tanang kabanay, ug ako wala nay mga higala ni dapit nga kapaingnan; ug kon hangtod kanus-a man ang Ginoo motugot nga ako mabuhi wala ako masayod.\n\n6 Tan-awa, upat ka gatos ka tuig ang milabay sukad sa pag-anhi sa atong Ginoo ug Manluluwas.\n\n7 Ug tan-awa, ang mga Lamanita migukod sa akong katawhan, nga mga Nephita, gikan sa siyudad ngadto sa lain nga siyudad ug gikan sa dapit ngadto sa lain nga dapit, gani hangtod nga nangamatay sila; ug dako ang ilang kapildihan; oo, dako ug kahibulongan ang kalaglagan sa akong katawhan, nga mga Nephita.\n\n8 Ug tan-awa, ang kamot sa Ginoo mao ang naghimo niini. Ug tan-awa usab, ang mga Lamanita anaa sa pagpakiggubat sa usag usa; ug ang ibabaw sa tibuok niini nga yuta anaa sa usa ka padayon balik-balik nga pagpatay ug sa pagpaagas sa dugo; ug walay usa nga nasayod sa kataposan sa gubat.\n\n9 Ug karon, tan-awa, dili na ako mosulti kabahin kanila, kay wala nay lain gawas sa mga Lamanita ug mga tulisan ang nagpuyo sa ibabaw sa yuta.\n\n10 Ug walay usa nga nasayod sa tinuod nga Dios gawas lamang sa mga disipulo ni Jesus, nga nagpabilin dinhi sa yuta hangtod nga ang pagkadaotan sa katawhan ingon na ka grabe nga ang Ginoo dili na motugot kanila nga magpabilin uban sa katawhan; ug kon anaa man sila sa ibabaw sa yuta, walay tawo nga nasayod.\n\n11 Apan tan-awa, ang akong amahan ug ako nakakita kanila, ug nangalagad sila ngari kanamo.\n\n12 Ug si bisan kinsa nga makadawat niini nga talaan, ug dili manghimaraot niini tungod sa mga pagkadili hingpit nga anaa niini, ang maong tawo masayod sa mas mahinungdanon nga mga butang kay sa niini. Tan-awa, ako si Moroni; ug kon mahimo pa lamang, akong ipahibalo kaninyo ang tanan nga butang.\n\n13 Tan-awa, akong taposon ang paghisgot kabahin niini nga katawhan. Ako ang anak ni Mormon, ug ang akong amahan usa ka kaliwat ni Nephi.\n\n14 Ug ako mao gihapon ang mitago niini nga talaan ngadto sa Ginoo; ang mga palid niini walay bili, tungod sa sugo sa Ginoo. Kay sa pagkatinuod miingon siya nga walay usa nga makakuha niini aron makaangkon og bahandi; apan ang natala niini adunay dakong bili; ug si bisan kinsa nga modala niini sa kahayag, siya panalanginan sa Ginoo.\n\n15 Kay walay usa nga makaangkon og gahom sa pagdala niini ngadto sa kahayag gawas kon ihatag kini kaniya sa Dios; kay pagbuot sa Dios nga kini pagahimoon uban sa mata nga bug-os ngadto sa iyang himaya, o sa kaayohan sa karaan ug dugay na nga nagkatibulaag nga katawhan sa pakigsaad sa Ginoo.\n\n16 Ug bulahan siya nga modala niini nga butang ngadto sa kahayag; kay motungha kini gikan sa kangitngit ngadto sa kahayag, sumala sa pulong sa Dios; oo, motungha kini gikan sa yuta, ug mosanag kini gikan sa kangitngit, ug mahibaloan sa katawhan; ug mahitabo kini pinaagi sa gahom sa Dios.\n\n17 Ug kon may mga sayop man, mga sayop kini sa tawo. Apan tan-awa, kami wala masayod nga may mga sayop kini; bisan pa niana ang Dios nasayod sa tanang butang; busa, siya nga manghimaraot, kinahanglan siyang magbantay basin unya og maanaa siya sa kakuyaw sa kalayo sa impyerno.\n\n18 Ug siya nga moingon: Ipakita ngari kanako, o ikaw pagahampakon—kinahanglan siyang magbantay basin unya og siya nagsugo sa butang nga gidili sa Ginoo.\n\n19 Kay tan-awa, kadtong naghukom sa hinanali siya pagahukman usab sa hinanali; kay sumala sa iyang mga binuhatan mao usab ang iyang mga bayad; busa, siya nga mohampak pagahampakon usab, sa Ginoo.\n\n20 Tan-awa unsa ang giingon sa kasulatan—ang tawo dili mohampak, ni siya mohukom; kay ang paghukom akoa, miingon ang Ginoo, ug ang panimalos akoa usab, ug Ako ang mobayad.\n\n21 Ug siya nga nagpahayag og kasuko ug mga panagbangi batok sa buhat sa Ginoo, ug batok sa katawhan sa pakigsaad sa Ginoo kinsa mga sakop sa balay ni Israel, ug moingon: Laglagon nato ang buhat sa Ginoo, kay ang Ginoo wala mahinumdom sa iyang pakigsaad nga iyang gihimo ngadto sa balay ni Israel—ang mao anaa sa kakuyaw nga isalikway ug itambog sa kalayo;\n\n22 Kay ang mahangtoron nga mga katuyoan sa Ginoo magpadayon, hangtod nga ang iyang tanang saad matuman.\n\n23 Siksika ang mga panagna ni Isaias. Tan-awa, dili ako makahimo sa pagsulat niini. Oo, tan-awa sultihan ko kamo, nga kadtong mga santos nga nag-una kanako, kinsa nanag-iya niini nga yuta, mangamuyo, oo, bisan gikan sa abog mangamuyo sila ngadto sa Ginoo; ug kay ang Ginoo buhi, siya mahinumdom sa pakigsaad nga iyang gihimo ngadto kanila.\n\n24 Ug nasayod siya sa ilang mga pag-ampo, nga kini alang sa ilang mga kaigsoonan. Ug nasayod siya sa ilang pagtuo, kay pinaagi sa iyang ngalan makapabalhin sila sa mga bukid; ug pinaagi sa iyang ngalan makapauyog sila sa yuta; ug pinaagi sa gahom sa iyang pulong makatumpag sila sa mga bilanggoan ngadto sa yuta; oo, bisan ang nagkayo nga hudno dili makadaot kanila, ni ang bangis nga mga mananap ni malala nga mga bitin, tungod sa gahom sa iyang pulong.\n\n25 Ug tan-awa, ang ilang mga pag-ampo alang usab kaniya nga maoy tugotan sa Ginoo sa pagpatungha niini nga mga butang.\n\n26 Ug walay usa nga kinahanglang moingon nga kini dili moabot, kay sa pagkatinuod moabot gayod kini, kay ang Ginoo namulong niini; gikan sa yuta moabot kini, pinaagi sa kamot sa Ginoo, ug walay makapugong niini; ug moabot kini sa adlaw nga diin igasulti nga ang mga milagro wala na; ug gani moabot kini sama nga ang usa ka tawo nga mamulong gikan sa mga patay.\n\n27 Ug moabot kini sa adlaw nga ang dugo sa mga santos mangamuyo ngadto sa Ginoo, tungod sa mga tinago nga mga kalihokan ug mga buhat sa kangitngit.\n\n28 Oo, moabot kini sa adlaw nga ang gahom sa Dios ilimod, ug ang mga simbahan mahimong hugaw ug bayawon sa garbo diha sa ilang mga kasingkasing; oo, gani sa adlaw nga ang mga pangulo sa mga simbahan ug mga magtutudlo mobarog nga may garbo sa ilang mga kasingkasing, gani ngadto sa pagkasina kanila kinsa mga sakop sa ilang mga simbahan.\n\n29 Oo, moabot kini sa adlaw nga adunay madungog nga mga sunog, ug mga bagyo, ug mga hinungaw nga aso sa layo nga mga yuta;\n\n30 Ug usab adunay madungog nga mga gubat, hungihong sa mga gubat, ug mga linog sa nagkalain-laing dapit.\n\n31 Oo, moabot kini sa adlaw nga adunay mga grabe nga kahugawan sa ibabaw sa yuta; adunay mga pagpatay, ug mga pagpanulis, ug mga pagpamakak, ug mga pagpangilad, ug malaw-ay nga mga buhat, ug tanang matang sa mga pagkasalawayon; nga adunay daghan nga moingon, Buhata kini, o buhata kana, ug kini dili igsapayan, kay ang Ginoo mobulig niana sa kataposang adlaw. Apan alaot ngadto kanila, kay anaa sila sa apdo sa kapaitan ug anaa sa gapos sa pagkadaotan.\n\n32 Oo, moabot kini sa adlaw nga adunay mga simbahan nga matukod nga moingon: Duol ngari kanako, ug tungod sa inyong salapi kamo mapasaylo sa inyong mga sala.\n\n33 O kamong mga daotan ug hiwi ug mga tikig og liog nga katawhan, nganong nagtukod man kamo og mga simbahan sa inyong kaugalingon aron makaangkon og bahandi? Nganong gituis man ninyo ang balaan nga pulong sa Dios, aron magdala og panghimaraot sa inyong mga kalag? Tan-awa, ug sud-onga ang mga pagpadayag sa Dios; kay tan-awa, ang panahon moabot nianang adlawa diin kining tanan nga butang matuman.\n\n34 Tan-awa, ang Ginoo mipakita ngari kanako niining mahinungdanon ug kahibulongan nga mga butang mahitungod nianang moabot sa dili madugay, ug nianang adlawa nga kining mga butanga moabot kaninyo.\n\n35 Tan-awa, sultihan ko kamo sama nga kamo ania, apan kamo wala. Apan tan-awa, si Jesukristo mipakita kaninyo ngari kanako, ug nasayod ako sa inyong binuhatan.\n\n36 Ug nasayod ako nga kamo naglakaw sa garbo sa inyong mga kasingkasing; ug walay usa gawas sa pipila lamang nga wala mobayaw sa ilang mga kaugalingon diha sa garbo sa ilang mga kasingkasing, ngadto sa pagsul-ob og maanindot kaayo nga mga sinina, ngadto sa pagkasina, ug mga panagbangi, ug mga tuyo nga daotan, ug pagpanglutos, ug tanang matang sa kadaotan; ug ang inyong mga simbahan, oo, matag usa, nahimo nga hugaw tungod sa garbo sa inyong mga kasingkasing.\n\n37 Kay tan-awa, nahigugma kamo sa salapi, ug sa inyong katigayonan, ug sa inyong maanindot nga mga sinina, ug sa pagdayan-dayan sa inyong mga simbahan, labaw pa kay sa inyong paghigugma sa mga kabos, ug sa mga timawa, sa mga masakiton ug sa mga sinakit.\n\n38 O kamong mga mahugaw, kamong mga tigpakaaron-ingon, kamong mga magtutudlo, nga nagbaligya sa inyong kaugalingon alang nianang mokutkot, ngano nga inyong gihugawan ang balaan nga simbahan sa Dios? Nganong maulaw kamo nga modala diha kaninyo sa ngalan ni Kristo? Nganong wala kamo maghunahuna nga mas bililhon ang walay kataposang kalipay kay sa nianang pagkauyamot nga walay kataposan—tungod sa pagdayeg sa kalibotan?\n\n39 Nganong nagdayan-dayan kamo sa inyong mga kaugalingon nianang walay kinabuhi, ug unya motugot sa mga gigutom, sa mga timawa, sa mga hubo, ug sa mga masakiton ug sa mga sinakit nga moagi sa inyong atubangan, ug mibaliwala kanila?\n\n40 Oo, nganong gipalambo ninyo ang inyong tinago nga mga pagkasalawayon aron makaangkon og mga bahandi, ug motugot sa mga biyuda nga magbangotan sa atubangan sa Ginoo, ug usab sa mga ilo nga magbangotan sa atubangan sa Ginoo, ug usab sa dugo sa ilang mga amahan ug mga bana nga mangamuyo ngadto sa Ginoo gikan sa yuta, alang sa panimalos diha sa inyong mga ulo?\n\n41 Tan-awa, ang espada sa panimalos nagbitay nga andam ibabaw kaninyo; ug ang panahon moabot sa dili madugay nga siya manimalos sa dugo sa mga santos diha kaninyo, kay dili na siya makatugot nga ang ilang mga pangamuyo magpadayon pa.\n\n", "morm 9": "[center][font_size=26]Kapitulo 9[/font_size][/center]\n\n[i]Si Moroni mitawag niadtong wala motuo kang Kristo sa paghinulsol—Nagsangyaw siya og usa ka Dios sa mga milagro, kinsa mohatag og mga pagpadayag ug mobu-bo og mga gasa ug timailhan ngadto sa mga matinud-anon—Ang mga milagro mohunong tungod sa pagkawalay pagtuo—Ang mga timailhan mosunod niadtong motuo—Ang mga tawo giawhag nga magmaalamon ug maghupot sa mga sugo. Mga A.D. 401–421.[/i]\n\n1 Ug karon, mamulong usab ako mahitungod niadtong wala motuo kang Kristo.\n\n2 Tan-awa, motuo ba kamo sa adlaw sa inyong pagsilot—tan-awa, sa adlaw nga ang Ginoo moabot, oo, bisan nianang mahinungdanon nga adlaw diin ang yuta pagalukoton ingon sa usa ka basahon, ug ang mga elemento matunaw tungod sa hilabihan nga kainit, oo, nianang mahinungdanon nga adlaw diin kamo pagadad-on aron mobarog sa atubangan sa Kordero sa Dios—unya moingon ba kamo nga walay Dios?\n\n3 Unya ilimod pa ba ninyo ang Kristo, o makatan-aw ba kamo sa Kordero sa Dios? Nagtuo ba kamo nga makapuyo kamo uban kaniya ubos sa kasayoran bahin sa inyong kasaypanan? Nagtuo ba kamo nga magmalipayon kamo nga mopuyo uban nianang balaan nga Binuhat, kon ang inyong kalag gihasol sa kasayoran sa kasaypanan nga inyong giabusaran ang iyang mga balaod?\n\n4 Tan-awa, sultihan ko kamo nga kamo mas maalaot nga mopuyo uban sa usa ka balaan ug makiangayon nga Dios, ubos sa kasayoran bahin sa inyong pagkahugaw sa iyang atubangan, kay sa kamo mopuyo uban sa gipanghimaraot nga mga kalag sa impyerno.\n\n5 Kay tan-awa, kon kamo pagadad-on aron makita ang inyong pagkahubo diha sa atubangan sa Dios, ug usab sa himaya sa Dios, ug sa pagkabalaan ni Jesukristo, mosugod kini sa pagdagkot sa walay pagkapalong nga kalayo diha kaninyo.\n\n6 O unya kamo nga dili matuohon, balik kamo sa Ginoo; pangamuyo sa hilabihan ngadto sa Amahan sa ngalan ni Jesus, nga kamo makita nga walay lama, putli, matahom, ug maputi, nga nahugasan pinaagi sa dugo sa Kordero, nianang mahinungdanon ug kataposan nga adlaw.\n\n7 Ug usab sultihan ko kamo kinsa milimod sa mga pagpadayag sa Dios, ug miingon nga kini wala na magpadayon, nga wala na ang mga pagpadayag, ni mga panagna, ni mga gasa, ni pagpang-ayo, ni pagpamulong sa mga pinulongan, ug paghubad sa mga pinulongan;\n\n8 Tan-awa sultihan ko kamo, siya nga milimod niini nga mga butang wala masayod sa ebanghelyo ni Kristo; oo, wala siya makabasa sa mga kasulatan; kon nakabasa man, wala siya makasabot niini.\n\n9 Kay kita wala ba makabasa nga ang Dios sama kagahapon, karon, ug sa kahangtoran, ug diha kaniya walay pag-usab-usab ni bisan gamay nga pagkausab?\n\n10 Ug karon, kon kamo naghunahuna sa inyong mga kaugalingon og usa ka dios nga kanunayng nag-usab-usab, ug diin adunay bisan gamay nga pagkausab, nan naghunahuna kamo sa inyong mga kaugalingon sa usa ka dios kinsa dili usa ka Dios sa mga milagro.\n\n11 Apan tan-awa, pakitaon ko kamo og usa ka Dios sa mga milagro, gani ang Dios ni Abraham, ug ang Dios ni Isaac, ug ang Dios ni Jacob; ug mao kini ang sama nga Dios kinsa naglalang sa mga langit ug yuta, ug sa tanang butang nga anaa niini.\n\n12 Tan-awa, siya ang naglalang ni Adan, ug pinaagi kang Adan miabot ang pagkapukan sa tawo. Ug tungod sa pagkapukan sa tawo mianhi si Jesukristo, gani ang Amahan ug Anak; ug tungod ni Jesukristo miabot ang katubsanan sa tawo.\n\n13 Ug tungod sa katubsanan sa tawo, nga miabot pinaagi ni Jesukristo, gidala sila pagbalik ngadto sa atubangan sa Ginoo; oo, sa ingon niini ang tanang tawo natubos, tungod kay ang kamatayon ni Kristo mipahitabo sa pagkabanhaw, nga mipahitabo sa katubsanan gikan sa walay kataposan nga pagkatulog, diin niana nga pagkatulog ang tanang tawo mahigmata pinaagi sa gahom sa Dios sa higayon nga ang trumpeta motingog; ug sila mobangon, mga dili halangdon ug mga halangdon, ug ang tanan mobarog sa atubangan sa iyang hukmanan, nga natubos ug nabadbaran gikan sa walay kataposan nga higot sa kamatayon, diin kana nga kamatayon mao ang temporal nga kamatayon.\n\n14 Ug unya moabot ang paghukom sa Usa nga Balaan diha kanila; ug unya moabot ang panahon nga siya nga mahugaw magpabilin nga mahugaw sa gihapon; ug siya nga matarong magpabilin nga matarong sa gihapon; siya nga malipayon magpabilin nga malipayon sa gihapon; ug siya nga dili malipayon dili gihapon malipayon.\n\n15 Ug karon, O kamong tanan nga naghunahuna sa inyong kaugalingon sa usa ka dios nga dili makahimo og mga milagro, mangutana ko kaninyo, milabay na ba kining tanan nga butang, nga akong gipamulong? Miabot na ba ang kataposan? Tan-awa sultihan ko kamo, Wala pa; ug ang Dios wala mohunong sa pagka-Dios sa mga milagro.\n\n16 Tan-awa, dili ba ang mga butang nga gihimo sa Dios kahibulongan sa atong panan-aw? Oo, ug kinsa man ang makatugkad sa kahibulongan nga mga buhat sa Dios?\n\n17 Kinsa man ang moingon nga kini dili usa ka milagro nga pinaagi sa iyang pulong ang langit ug yuta nahimo; ug pinaagi sa gahom sa iyang pulong ang tawo nalalang gikan sa abog sa yuta; ug pinaagi sa gahom sa iyang mga pulong nahimo ang mga milagro?\n\n18 Ug kinsa ang moingon nga si Jesukristo wala maghimo og daghang mahinungdanon nga mga milagro? Ug dihay daghan kaayong mahinungdanon nga milagro nga nabuhat pinaagi sa mga kamot sa mga apostoles.\n\n19 Ug kon dihay mga milagro nga nahimo kaniadto, ngano nga ang Dios mohunong sa pagka-Dios sa mga milagro ug unya magpabilin nga walay pagkausab nga Binuhat? Ug tan-awa, sultihan ko kamo nga siya dili mausab; kon mao man gani mohunong siya sa pagka-Dios; ug dili siya mohunong sa pagka-Dios, ug mao ang usa ka Dios sa mga milagro.\n\n20 Ug ang hinungdan ngano nga mihunong siya sa paghimo og mga milagro taliwala sa katawhan tungod kay mikunhod sila ngadto sa pagkawalay pagtuo, ug mibulag gikan sa matarong nga agianan, ug wala makaila niana nga Dios kang kinsa sila angay nga mosalig.\n\n21 Tan-awa, sultihan ko kamo nga bisan kinsa nga motuo kang Kristo, sa walay pagduhaduha, bisan unsa ang iyang pangayoon sa Amahan sa ngalan ni Kristo ihatag kini ngadto kaniya; ug kini nga saad alang sa tanan, gani ngadto sa mga lumulupyo sa yuta.\n\n22 Kay tan-awa, sa ingon niana miingon si Jesukristo, ang Anak sa Dios, ngadto sa iyang mga tinun-an kinsa nagpabilin, oo, ug ngadto usab sa tanan niya nga tinun-an, nga nadungog sa pundok sa katawhan: Lakaw kamo ngadto sa tanan nga dapit sa kalibotan, ug isangyaw ang ebanghelyo ngadto sa matag binuhat;\n\n23 Ug siya nga motuo ug mabunyagan maluwas, apan siya nga dili motuo pagasilotan;\n\n24 Ug kini nga mga timailhan mosunod kanila nga motuo—sa akong ngalan sila mopapahawa sa mga yawa; mamulong sila uban sa bag-o nga mga pinulongan; mogunit sila og mga bitin; ug kon makainom sila sa bisan unsa nga butang nga makamatay dili kini modaot kanila; sila mopandong sa ilang mga kamot ngadto sa masakiton ug mamaayo sila;\n\n25 Ug bisan kinsa nga motuo sa akong ngalan, sa walay pagduhaduha, ngadto kaniya ako mopamatuod sa akong mga pulong, bisan ngadto sa mga lumulupyo sa yuta.\n\n26 Ug karon, tan-awa, kinsa ang makabarog batok sa mga buhat sa Ginoo? Kinsa ang makalimod sa iyang mga pulong? Kinsa ang mosukol batok sa pagkagamhanan sa Ginoo? Kinsa ang mobiaybiay sa mga buhat sa Ginoo? Kinsa ang mobiaybiay sa mga anak ni Kristo? Tan-awa, kamong tanan nga tigbiaybiay sa mga buhat sa Ginoo, kay kamo mahibulong ug mamatay.\n\n27 O kon mao ayaw pagbiaybiay, ug ayaw kahibulong, apan patalinghogi ang mga pulong sa Ginoo, ug pangayo sa Amahan sa ngalan ni Jesus alang sa bisan unsa nga butang nga inyong gikinahanglan. Ayaw pagduhaduha, apan pagmatinuohon, ug pagsugod sama sa karaan nga mga panahon, ug duol ngadto sa Ginoo sa tibuok ninyo nga kasingkasing, ug buhata ang inyong kaugalingon nga kaluwasan uban sa kahadlok ug pagpangurog sa iyang atubangan.\n\n28 Pagmaalamon sa mga adlaw sa inyong pagsulay; tangtangi ang inyong mga kaugalingon sa tanan nga kahugaw; ayaw pangayo, nga kamo mousik-usik niini diha sa inyong mga kahigal apan pangayo uban sa kaugdang nga dili matarog, nga kamo dili magpadala sa bisan unsa nga pagtental, apan nga kamo moalagad sa tinuod ug buhi nga Dios.\n\n29 Seguroha nga wala kamo mabunyagi nga dili takos; tan-awa nga dili kamo moambit sa sakramento ni Kristo nga dili takos; apan tan-awa nga kamo mohimo sa tanan nga butang diha sa katakos, ug mohimo niini pinaagi sa ngalan ni Jesukristo, ang Anak sa buhi nga Dios; ug kon himoon ninyo kini, ug molahutay ngadto sa kataposan, kamo dili gayod isalikway.\n\n30 Tan-awa, sultihan ko kamo sama nga ako namulong gikan sa mga patay; kay nasayod ako nga kamo makabaton sa akong mga pulong.\n\n31 Ayaw ako ipanghimaraot tungod sa akong pagkadili hingpit, ni ang akong amahan, tungod sa iyang pagkadili hingpit, ni sila nga misulat una pa kaniya; apan hinuon pasalamati ang Dios nga siya mipakita nganha kaninyo sa among pagkadili hingpit, nga kamo makakat-on nga magmaalamon labaw pa kay kanamo.\n\n32 Ug karon, tan-awa, kami misulat niini nga talaan, sumala sa among kasayoran, sa mga titik diin gitawag kanamo og inusab nga Ehiptohanon, nga gitugyan ug giusab pinaagi kanamo, sumala sa matang sa among pinulongan.\n\n33 Ug kon ang among mga palid igo pa ang gidak-on gisulat unta namo kini sa Hebreohanon; apan ang Hebreohanon giusab pinaagi usab kanamo; ug kon nasulat pa unta namo kini sa Hebreohanon, tan-awa, kamo unta dili makabaton og sayop sa among talaan.\n\n34 Apan ang Ginoo nasayod sa mga butang nga among gisulat, ug ingon usab nga walay lain nga mga katawhan nga nasayod sa among pinulongan; ug tungod nga walay lain nga mga katawhan nga nasayod sa among pinulongan, busa siya nag-andam og mga paagi sa paghubad niini.\n\n35 Ug kini nga mga butang gisulat nga kami unta makapalingkawas sa among mga sapot sa dugo sa among kaigsoonan, kinsa mikunhod tungod sa pagkawalay pagtuo.\n\n36 Ug tan-awa, kini nga mga butang nga among gitinguha mahitungod sa among kaigsoonan, oo, gani ang ilang pagpahiuli sa kahibalo bahin ni Kristo, mao gihapon ang giampo sa tanang santos kinsa nakapuyo dinhi sa yuta.\n\n37 Ug hinaot nga si Ginoong Jesukristo motugot nga ang ilang mga pag-ampo matubag sumala sa ilang pagtuo; ug hinaot nga ang Dios Amahan mahinumdom sa pakigsaad nga iyang gihimo kauban sa balay ni Israel; ug hinaot nga siya manalangin kanila sa kahangtoran, pinaagi sa pagtuo diha sa ngalan ni Jesukristo. Amen.\n\n", "ether 1": "[center][font_size=26]Ang Basahon ni Ether[/font_size][/center]\n\nAng talaan sa mga Jaredita, kinuha gikan sa kawhaan ug upat ka mga palid nga nakaplagan sa mga katawhan ni Limhi diha sa mga adlaw ni hari Mosiah.\n\n[center][font_size=26]Kapitulo 1[/font_size][/center]\n\n[i]Si Moroni mimubo sa mga sinulat ni Ether—Kang Ether nga kasaysayan sa kagikanan gipahimutang—Ang pinulongan sa mga Jaredita wala malibug didto sa Tore sa Babel—Ang Ginoo misaad sa paggiya kanila ngadto sa usa ka pinili nga yuta ug mihimo kanila nga usa ka bantugan nga nasud.[/i]\n\n1 Ug karon ako, si Moroni, mopadayon sa paghatag og asoy niadto nga karaan nga mga lumulupyo kinsa gilaglag pinaagi sa kamot sa Ginoo diha sa ibabaw niini nga amihan nga nasud.\n\n2 Ug ako mokuha sa akong asoy gikan sa kawhaan ug upat ka mga palid nga nakaplagan sa mga katawhan ni Limhi, diin gitawag og Basahon ni Ether.\n\n3 Ug ingon nga ako nagdahum nga ang unang bahin niini nga talaan, nga nagsulti mahitungod sa paglalang sa kalibutan, ug usab ni Adan, ug usa ka asoy gikan sa panahon gani ngadto sa dako nga tore, ug bisan unsa nga butang nga mahitabo taliwala sa mga katawhan hangtud niana nga panahon, anaa diha taliwala sa mga Judeo—\n\n4 Busa ako dili mosulat niadto nga mga butang nga nahitabo gikan sa mga adlaw ni Adan hangtud niana nga panahon; apan sila anaa diha sa mga palid; ug si kinsa ang makakaplag kanila, ang mao makaangkon og gahum nga siya mahimo nga makakuha sa hingpit nga asoy.\n\n5 Apan tan-awa, ako dili mohatag sa hingpit nga asoy, apan usa ka bahin sa asoy ako mohatag, gikan sa tore hangtud sila nalaglag.\n\n6 Ug niini nga mao nga paagi mahimo nga ako mohatag sa asoy. Siya nga nagsulat niini nga talaan mao si Ether, ug siya usa ka kaliwat ni Coriantor.\n\n7 Si Coriantor mao ang anak nga lalaki ni Moron.\n\n8 Ug si Moron mao ang anak nga lalaki ni Ethem.\n\n9 Ug si Ethem mao ang anak nga lalaki ni Ahah.\n\n10 Ug si Ahah mao ang anak nga lalaki ni Seth.\n\n11 Ug si Seth mao ang anak nga lalaki ni Shiblon.\n\n12 Ug si Shiblon mao ang anak nga lalaki ni Com.\n\n13 Ug si Com mao ang anak nga lalaki ni Coriantum.\n\n14 Ug si Coriantum mao ang anak nga lalaki ni Amnigaddah.\n\n15 Ug si Amnigaddah mao ang anak nga lalaki ni Aaron.\n\n16 Ug si Aaron mao ang usa ka kaliwat ni Heth, kinsa mao ang anak nga lalaki ni Hearthom.\n\n17 Ug si Hearthom mao ang anak nga lalaki ni Lib.\n\n18 Ug si Lib mao ang anak nga lalaki ni Kish.\n\n19 Ug si Kish mao ang anak nga lalaki ni Corom.\n\n20 Ug si Corom mao ang anak nga lalaki ni Levi.\n\n21 Ug si Levi mao ang anak nga lalaki ni Kim.\n\n22 Ug si Kim mao ang anak nga lalaki ni Morianton.\n\n23 Ug si Morianton mao ang usa ka kaliwat ni Riplakish.\n\n24 Ug si Riplakish mao ang anak nga lalaki ni Shez.\n\n25 Ug si Shez ang anak nga lalaki ni Heth.\n\n26 Ug si Heth mao ang anak nga lalaki ni Com.\n\n27 Ug si Com mao anak nga lalaki ni Coriantum.\n\n28 Ug si Coriantum mao ang anak nga lalaki ni Emer.\n\n29 Ug si Emer mao ang anak nga lalaki ni Omer.\n\n30 Ug si Omer mao ang anak nga lalaki ni Shule.\n\n31 Ug si Shule mao ang anak nga lalaki ni Kib.\n\n32 Ug si Kib mao ang anak nga lalaki ni Orihah, kinsa mao ang anak nga lalaki ni Jared;\n\n33 Kinsa nga Jared mitungha uban sa iyang igsoon nga lalaki ug sa ilang mga banay, uban sa pipila ka kauban ug sa ilang mga banay, gikan sa dako nga tore, sa panahon nga ang Ginoo milibug sa pinulongan sa mga katawhan, ug nanumpa sa iyang kaligutgot nga sila kinahanglan pagatibulaagon diha sa ibabaw sa tibuok yuta; ug sumala sa pulong sa Ginoo ang mga katawhan nagkatibulaag.\n\n34 Ug ang igsoon nga lalaki ni Jared ingon nga usa ka dako ug makagagahum nga tawo, ug usa ka tawo nga hilabihan ka pinalabi sa Ginoo, si Jared, nga iyang igsoon nga lalaki, miingon ngadto kaniya: Pangamuyo ngadto sa Ginoo, nga siya dili molibug kanato nga kita mahimo nga makasabut sa atong mga pulong.\n\n35 Ug nahinabo nga ang igsoon nga lalaki ni Jared nangamuyo ngadto sa Ginoo, ug ang Ginoo nagpakita og kalooy ngadto kang Jared; busa siya wala molibug sa pinulongan ni Jared; ug si Jared ug ang iyang igsoon nga lalaki wala malibug.\n\n36 Unya si Jared miingon ngadto sa iyang igsoon nga lalaki: Pangamuyo pag-usab ngadto sa Ginoo, ug kini mahimo nga siya mosalikway sa iyang kasuko gikan kanila kinsa mao ang atong mga higala, nga siya dili molibug sa ilang mga pinulongan.\n\n37 Ug nahinabo nga ang igsoon nga lalaki ni Jared nangamuyo ngadto sa Ginoo, ug ang Ginoo nagpakita og kalooy ngadto sa ilang mga higala ug sa ilang mga banay usab, nga sila wala malibug.\n\n38 Ug nahinabo nga si Jared namulong pag-usab ngadto sa iyang igsoon nga lalaki, nag-ingon: Lakaw ug pangutana sa Ginoo kon siya moabug ba kanato gikan sa yuta, ug kon siya moabug kanato gikan sa yuta, pangamuyo ngadto kaniya kon asa kita moadto. Ug kinsa ang nasayud apan ang Ginoo modala kanato ngadto sa usa ka yuta nga mao ang pinili labaw sa tanan nga yuta? Ug kon kini mao, magmatinud-anon kita ngadto sa Ginoo, nga kita mahimo nga makadawat niini alang sa atong kabilin.\n\n39 Ug nahinabo nga ang igsoon nga lalaki ni Jared nangamuyo ngadto sa Ginoo sumala niana nga gipamulong pinaagi sa ba-ba ni Jared.\n\n40 Ug nahinabo nga ang Ginoo nakadungog sa igsoon nga lalaki ni Jared, ug nagpakita og kalooy diha kaniya, ug miingon ngadto kaniya:\n\n41 Lakaw ngadto ug punduka ang imong mga panon, lalaki ug babaye, sa matag matang; ug usab ang binhi sa yuta sa matag matang; ug ang imong mga banay; ug usab si Jared nga imong igsoon ug ang iyang banay; ug usab ang imong mga higala ug ang ilang mga banay, ug ang mga higala ni Jared ug ang ilang mga banay.\n\n42 Ug sa panahon nga ikaw makahimo niini ikaw molakaw og mangulo kanila ngadto sa walog nga mao ang amihanan nga bahin. Ug didto Ako makigkita kanimo, ug Ako molakaw sa imong atubangan ngadto sa usa ka yuta nga mao ang pinili labaw sa tanan nga yuta.\n\n43 Ug didto Ako manalangin kanimo ug sa imong binhi, ug mopasanay ngari kanako sa imong binhi, ug sa binhi sa imong igsoon nga lalaki, ug sila kinsa mouban kanimo, usa ka bantugan nga nasud. Ug wala nay gamhanan pa kay sa nasud diin Ako mopasanay ngari kanako sa imong binhi, diha sa ibabaw sa tibuok yuta. Ug sa ingon Ako mohimo nganha kanimo tungod niining taas nga panahon nga ikaw nangamuyo ngari kanako.\n\n", "ether 2": "[center][font_size=26]Kapitulo 2[/font_size][/center]\n\n[i]Ang mga Jaredita nag-andam alang sa ilang pagpanaw ngadto sa usa ka gisaad nga yuta—Kini usa ka pinili nga yuta diin diha ang mga tawo kinahanglan moalagad ni Kristo o pagalaglagon—Ang Ginoo nakigsulti ngadto sa igsoon nga lalaki ni Jared sulod sa tulo ka mga takna—Ang mga Jaredita mitukod og mga kasko—Ang Ginoo nangutana sa igsoon nga lalaki ni Jared sa pagtanyag unsaon ang mga kasko nga mahayagan.[/i]\n\n1 Ug nahinabo nga si Jared ug ang iyang igsoon nga lalaki, ug ang ilang mga banay, ug usab ang mga higala ni Jared ug ang iyang igsoon nga lalaki ug ang ilang mga banay, mipanaw ngadto sa ubos sa walog nga mao ang amihanan nga bahin, (ug ang ngalan sa walog gitawag og Nimrod, ginganlan sunod sa gamhanan nga mangangayam) uban sa ilang mga panon nga ilang gipundok, lalaki ug babaye, sa matag matang.\n\n2 Ug sila usab mipahimutang og mga lit-ag ug midakop og mga langgam sa kahanginan; ug sila usab miandam og usa ka sakayan, diha diin ilang gidala uban kanila ang isda sa mga tubig.\n\n3 Ug sila usab midala uban kanila og deseret, diin, pinaagi sa paghubad, usa ka dugos sa putyukan; ug sa ingon sila midala uban kanila og panon sa mga putyukan, ug tanan nga matang niana nga diha sa ibabaw sa yuta, mga liso sa matag matang.\n\n4 Ug nahinabo nga sa diha nga sila nakaabut sa ubos ngadto sa walog sa Nimrod ang Ginoo nanaog ug nakigsulti uban sa igsoon nga lalaki ni Jared; ug siya diha sa usa ka panganod, ug ang igsoon nga lalaki ni Jared wala makakita kaniya.\n\n5 Ug nahinabo nga ang Ginoo misugo kanila nga sila kinahanglan mopanaw ngadto sa kamingawan, oo, ngadto sa dapit diin didto wala pa gayuy tawo nga nakaadto. Ug nahinabo nga ang Ginoo mipanaw sa atubangan kanila, ug nakigsulti uban kanila samtang siya nagtindog sa usa ka panganod, ug mihatag og mga pahimangno kon asa sila kinahanglan mopanaw.\n\n6 Ug nahinabo nga sila mipanaw diha sa kamingawan, ug mitukod og mga kasko, diin sila mitabok sa daghan nga mga tubig, ingon nga gimandoan sa kanunay pinaagi sa kamot sa Ginoo.\n\n7 Ug ang Ginoo dili makatugot nga sila kinahanglan mohunong didto sa unahan sa dagat diha sa kamingawan, apan siya buot nga sila kinahanglan moadto bisan ngadto sa yuta sa saad, diin mao ang pinili labaw sa tanan nga mga yuta, diin ang Ginoong Dios mipatunhay alang sa mga matarung nga katawhan.\n\n8 Ug siya nakapanumpa diha sa iyang kasuko ngadto sa igsoon nga lalaki ni Jared, nga si kinsa kadto nga maghupot niini nga yuta sa saad, gikan niana nga panahon sukad karon ug sa kahangturan, kinahanglan moalagad kaniya, ang tinuod ug bugtong nga Dios, o sila kinahanglan pagalaglagon sa panahon nga ang kahingpitan sa iyang kasuko moabut nganha kanila.\n\n9 Ug karon, kita makakita sa mga balaod sa Dios mahitungod niini nga yuta, nga kini usa ka yuta sa saad; ug bisan unsa nga nasud nga manag-iya niini moalagad sa Dios, o sila pagalaglagon sa panahon nga ang kahingpitan sa iyang kasuko moabut nganha kanila. Ug ang kahingpitan sa iyang kaligutgot moabut nganha kanila sa panahon nga sila hinog na diha sa kadautan.\n\n10 Kay tan-awa, kini mao ang yuta diin pinili labaw sa tanan nga mga yuta; busa siya nga manag-iya niini moalagad sa Dios o pagalaglagon; kay kini mao ang walay katapusan nga balaod sa Dios. Ug kini dili hangtud sa kahingpitan sa kadautan taliwala sa mga anak sa yuta, nga sila malaglag.\n\n11 Ug kini moabut nganha kaninyo, O kamo nga mga Hentil, nga kamo mahimo nga masayud sa mga balaod sa Dios—nga kamo mahimo nga maghinulsol, ug dili magpadayon diha sa inyong kadautan hangtud ang kahingpitan moabut, nga kamo dili makapakanaog sa kahingpitan sa kasuko sa Dios diha kaninyo sama sa nabuhat sa mga lumulupyo sa yuta hangtud karon.\n\n12 Tan-awa kini usa ka pinili nga yuta, ug bisan unsa nga nasud nga manag-iya niini makalingkawas gikan sa pagkaulipon, ug gikan sa pagkabihag, ug gikan sa tanan nga mga kanasuran ubos sa langit, kon sila lamang moalagad sa Dios sa yuta, kinsa si Jesukristo, kinsa gipadayag pinaagi sa mga butang diin kita nakasulat.\n\n13 Ug karon ako mopadayon sa akong talaan; kay tan-awa, kini nahinabo nga ang Ginoo midala ni Jared ug sa iyang mga kaigsoonan ngadto bisan niana nga dako nga dagat nga nagbahin sa mga yuta. Ug samtang sila miabut sa dagat sila mitukod sa ilang mga tolda; ug sila mitawag sa ngalan sa dapit og Moriancumer; ug sila mipuyo sa mga tolda, ug mipuyo sa mga tolda diha sa baybayon sulod sa upat ka mga tuig.\n\n14 Ug nahinabo sa katapusan sa upat ka mga tuig nga ang Ginoo mipakita pag-usab ngadto sa igsoon nga lalaki ni Jared, ug mibarug diha sa usa ka panganod ug nakigsulti uban kaniya. Ug sulod sa tulo ka mga takna ang Ginoo nakigsulti sa igsoon nga lalaki ni Jared, ug mipanton kaniya tungod kay siya wala makahinumdom sa pagtawag diha sa ngalan sa Ginoo.\n\n15 Ug ang igsoon nga lalaki ni Jared naghinulsol sa dautan diin siya nakahimo, ug mitawag diha sa ngalan sa Ginoo alang sa iyang mga kaigsoonan kinsa uban kaniya. Ug ang Ginoo miingon ngadto kaniya: Ako mopasaylo kanimo ug sa imong mga kaigsoonan sa ilang mga sala; apan ikaw kinahanglan dili na magpakasala pag-usab, kay ikaw makahinumdom nga ang akong Espiritu dili kanunay mopuyo sa tawo; busa, kon ikaw magpakasala hangtud ikaw mahimo nga hingpit nga hinog ikaw ipahimulag gikan sa atubangan sa Ginoo. Ug kini ang akong mga hunahuna diha sa yuta diin Ako mohatag kanimo alang sa imong kabilin; kay kini mahimo nga yuta nga pinili labaw sa tanan nga mga yuta.\n\n16 Ug ang Ginoo miingon: Lakaw ug pagtukod, subay sa matang sa mga kasko diin kamo kaniadto nga panahon nakatukod. Ug nahinabo nga ang igsoon nga lalaki ni Jared misugod, ug usab ang iyang mga kaigsoonan, ug mitukod og mga kasko sunod sa matang nga sila nakatukod, sumala sa mga panudlo sa Ginoo. Ug sila mga gagmay, ug sila mga gaan diha sa tubig, gani sama ngadto sa kagaan sa usa ka langgam diha sa tubig.\n\n17 Ug sila gitukod subay sa matang nga sila hilabihan ka hugot, gani sila mohupot og tubig sama ngadto sa usa ka tadyaw; ug ang ilawom niana hugot sama ngadto sa usa ka tadyaw; ug ang mga kilid niana hugot sama ngadto sa usa ka tadyaw; ug ang mga tumoy niini gitalinis; ug ang ibabaw niana hugot sama sa usa ka tadyaw ug ang gitas-on niana maoy gitas-on sa usa ka kahoy; ug ang pultahan niana, samtang kini gisirhan, hugot sama ngadto sa usa ka tadyaw.\n\n18 Ug nahinabo nga ang igsoon nga lalaki ni Jared nangamuyo ngadto sa Ginoo, nag-ingon: O Ginoo, ako nakahimo sa buluhaton diin ikaw misugo kanako, ug ako nakahimo sa mga kasko sumala sa imong paggiya kanako.\n\n19 Ug tan-awa, O Ginoo, diha kanila walay kahayag; asa kami paingon? Ug usab kami mamatay, kay diha kanila kami dili makaginhawa, gawas sa hangin diin anaa diha kanila; busa kami mamatay.\n\n20 Ug ang Ginoo miingon ngadto sa igsoon nga lalaki ni Jared: Tan-awa, ikaw mohimo og usa ka lungag diha sa ibabaw, ug usab sa ilawom; ug samtang ikaw magkinahanglan og hangin ikaw dili motabon sa lungag ug makadawat og hangin. Ug kon kini mao nga ang tubig moabut diha kanimo, tan-awa ikaw motabon sa lungag, nga ikaw mahimo nga dili mamatay sa lunop.\n\n21 Ug nahinabo nga ang igsoon nga lalaki ni Jared mibuhat sa mao, sumala nga ang Ginoo misugo.\n\n22 Ug siya nangamuyo pag-usab ngadto sa Ginoo nag-ingon: O Ginoo, tan-awa ako nakabuhat ingon nga ikaw misugo kanako; ug ako nakaandam sa mga sakayan alang sa akong mga katawhan, ug tan-awa walay kahayag diha kanila. Tan-awa, O Ginoo, ikaw motugot ba nga kami motabok niining dako nga tubig diha sa kangitngit?\n\n23 Ug ang Ginoo miingon ngadto sa igsoon nga lalaki ni Jared: Unsa ang buot nimo nga Ako kinahanglan mobuhat nga kamo makabaton og kahayag diha sa inyong mga sakayan? Kay tan-awa, kamo dili makabaton og mga bintana, kay sila madugmok; ni kamo magdala og kalayo uban kaninyo kay kamo dili mopanaw pinaagi sa kahayag sa kalayo.\n\n24 Kay tan-awa, kamo mahimo ingon sa usa ka lumod sa taliwala sa dagat; kay ang balud nga sama sa bukid mohasmag nganha kaninyo. Bisan pa niana, Ako modala kaninyo sa ibabaw pag-usab gikan sa mga kahiladman sa dagat; kay ang mga hangin mogawas gikan sa akong ba-ba, ug usab ang mga ulan ug mga lunop Ako mopadala.\n\n25 Ug tan-awa Ako moandam kaninyo batok niini nga mga butang; kay kamo dili makatabok niining dako nga lawod gawas kon Ako moandam kaninyo batok sa mga balud sa dagat, ug sa mga hangin nga molabay ngadto, ug sa mga lunop nga moabut. Busa unsa ang buot nimo nga Ako kinahanglan moandam alang kaninyo nga kamo mahimo nga makabaton og kahayag sa diha nga kamo lamyon diha sa mga kahiladman sa dagat?\n\n", "ether 3": "[center][font_size=26]Kapitulo 3[/font_size][/center]\n\n[i]Ang igsoon nga lalaki ni Jared nakakita sa tudlo sa Ginoo samtang siya mihikap sa napulo ug unom ka mga bato—Si Kristo mipakita sa iyang espiritu nga lawas ngadto sa igsoon nga lalaki ni Jared—Kadto kinsa adunay hingpit nga kasayuran dili mapugngan gikan sa sulod sa tabil—Ang mga tighubad gihatag aron sa pagdala sa Jaredita nga talaan ngadto sa kahayag.[/i]\n\n1 Ug nahinabo nga ang igsoon nga lalaki ni Jared, (karon ang gidaghanon sa mga sakayan nga giandam walo) miadto ngadto sa bungtod, diin sila mitawag sa bungtod nga Shelem, tungod sa iyang hilabihan ka taas, ug mitunaw gikan sa usa ka bato og napulo ug unom ka gagmay nga mga bato; ug sila mga puti ug tin-aw, gani ingon sa sihag nga bildo; ug siya midala kanila diha sa iyang mga kamot diha sa tumoy sa bungtod, ug nangamuyo pag-usab ngadto sa Ginoo, nag-ingon:\n\n2 O Ginoo, ikaw nag-ingon nga kami kinahanglan maliyokan pinaagi sa mga lunop. Karon tan-awa, O Ginoo, ug ayaw kasuko sa imong sulugoon tungod sa iyang kahuyang sa imong atubangan; kay kami nasayud nga ikaw balaan ug nagpuyo sa mga langit, ug nga kami dili takus sa imong atubangan; tungod sa pagkapukan ang among mga kinaiyahan nahimo nga mangil-ad sa kanunay; bisan pa niana, O Ginoo, ikaw nakahatag kanamo og usa ka sugo nga kami kinahanglan motawag diha kanimo, nga gikan kanimo kami unta makadawat sumala sa among mga tinguha.\n\n3 Tan-awa, O Ginoo, ikaw mihampak kanamo tungod sa among kadautan, ug nag-abug kanamo ngadto, ug alang niining daghan nga mga tuig nga kami anaa sa kamingawan; bisan pa niana, ikaw nagmaloloy-on ngari kanamo. O Ginoo, tan-awa ako diha sa kalooy ug isalikway ang imong kasuko gikan niining imong mga katawhan, ug ayaw itugot nga sila moadto tabok niini nga nag-unos nga dagat diha sa kangitngit; apan tan-awa kini nga mga butang diin ako mitunaw gikan sa dako nga bato.\n\n4 Ug ako nasayud, O Ginoo, nga ikaw nagbaton sa tanan nga gahum, ug makahimo bisan unsa nga ikaw buot alang sa kaayohan sa tawo; busa hikapa kini nga mga bato, O Ginoo, sa imong tudlo, ug andama sila nga sila mahimo nga mohayag diha sa ngitngit; ug sila mohayag ngari kanamo diha sa mga kasko diin kami miandam, nga kami mahimo nga makabaton og kahayag samtang kami motabok sa dagat.\n\n5 Tan-awa, O Ginoo, ikaw makahimo niini. Kami nasayud nga ikaw makapakita ngadto og dako nga gahum, nga ingon og yano ngadto sa panabut sa mga tawo.\n\n6 Ug nahinabo nga samtang ang igsoon nga lalaki ni Jared nakaingon niini nga mga pulong, tan-awa, ang Ginoo mituy-od sa iyang mga kamot ug mihikap sa mga bato sa tagsa-tagsa sa iyang tudlo. Ug ang tabil gikuha gikan sa mga mata sa igsoon nga lalaki ni Jared, ug siya nakakita sa tudlo sa Ginoo; ug kini ingon sa tudlo sa usa ka tawo, sama ngadto sa unod ug dugo; ug ang igsoon nga lalaki ni Jared natumba sa atubangan sa Ginoo, kay siya natingala uban sa kahadlok.\n\n7 Ug ang Ginoo nakakita nga ang igsoon nga lalaki ni Jared natumba sa yuta; ug ang Ginoo miingon ngadto kaniya: Tindog, ngano nga ikaw natumba?\n\n8 Ug siya miingon ngadto sa Ginoo: Ako nakakita sa tudlo sa Ginoo, ug ako nahadlok basin pa unya og siya mohampak kanako kay ako wala masayud nga ang Ginoo adunay unod ug dugo.\n\n9 Ug ang Ginoo miingon ngadto kaniya: Tungod sa imong hugot nga pagtuo ikaw nakakita nga Ako nagpakatawo diha sa unod ug dugo; ug wala pay tawo nga miduol sa atubangan kanako uban sa hilabihan nga ka hugot nga pagtuo ingon nga ikaw aduna; kay kon dili pa sa ingon ikaw dili makakita sa akong tudlo. Nakakita ba ikaw og labaw pa niini?\n\n10 Ug siya mitubag: Wala; Ginoo, ipakita ang imong kaugalingon ngari kanako.\n\n11 Ug ang Ginoo miingon ngadto kaniya: Motuo ba ikaw sa mga pulong diin Ako mamulong?\n\n12 Ug siya mitubag: Oo, Ginoo, ako nasayud nga ikaw mamulong sa kamatuoran, kay ikaw mao ang Dios sa kamatuoran, ug dili magbakak.\n\n13 Ug samtang siya nagsulti niini nga mga pulong, tan-awa, ang Ginoo nagpakita sa iyang kaugalingon ngadto kaniya, ug miingon: Tungod kay ikaw nasayud niini nga mga butang ikaw natubos gikan sa pagkapukan; busa ikaw gidala pagbalik ngari sa akong atubangan; busa Ako mipakita sa akong kaugalingon nganha kanimo.\n\n14 Tan-awa, Ako mao siya kinsa giandam gikan sa katukuran sa kalibutan sa pagtubos sa akong mga katawhan. Tan-awa, Ako mao si Jesukristo. Ako mao ang Amahan ug ang Anak. Ngari kanako mahimo nga ang mga katawhan adunay kinabuhi, ug nga sa kahangturan, sila kinsa motuo sa akong ngalan; ug sila mahimo nga akong anak nga mga lalaki ug anak nga mga babaye.\n\n15 Ug wala pa gayud Ako makapakita sa akong kaugalingon ngadto sa tawo kinsa Ako milalang, kay wala gayuy tawo nga mituo kanako ingon kanimo. Nakaamgo ba ikaw nga ikaw gilalang subay sa akong kaugalingon nga hitsura? Oo, gani ang tanan nga mga tawo gilalang sa sinugdanan subay sa akong kaugalingon nga hitsura.\n\n16 Tan-awa, kini nga lawas, nga ikaw karon nakakita, mao ang lawas sa akong espiritu; ug ang tawo Ako milalang subay sa lawas sa akong espiritu; ug bisan ingon nga Ako nagpakita nganha kanimo diha sa espiritu Ako magpakita ngadto sa akong mga katawhan diha sa unod.\n\n17 Ug karon, ingon nga ako si Moroni, miingon nga ako dili makahimo og usa ka hingpit nga asoy niini nga mga butang nga nahisulat, busa kini igo na kanako sa pag-ingon nga si Jesus mipakita sa iyang kaugalingon ngadto niini nga tawo diha sa espiritu, gani subay sa matang ug diha sa panagway sa mao nga lawas gani ingon nga siya mipakita sa iyang kaugalingon ngadto sa mga Nephita.\n\n18 Ug siya mialagad ngadto kaniya gani ingon nga siya mialagad ngadto sa mga Nephita; ug tanan niini, nga kini nga mga tawo unta masayud nga siya mao ang Dios, tungod sa daghan nga mahinungdanon nga mga buhat diin ang Ginoo nagpakita ngadto kaniya.\n\n19 Ug tungod sa kasayuran niini nga mga tawo siya dili mapugngan gikan sa pagtan-aw sulod sa tabil; ug siya nakakita sa tudlo ni Jesus, diin, sa diha nga siya nakakita, siya natumba sa kahadlok; kay siya nasayud nga kini mao ang tudlo sa Ginoo; ug siya wala na mag-angkon og hugot nga pagtuo, kay siya nasayud, sa walay pagduha-duha.\n\n20 Busa, nakaangkon niini nga hingpit nga kasayuran sa Dios, siya dili mapugngan gikan sa sulod sa tabil; busa siya nakakita ni Jesus; ug siya nangalagad ngadto kaniya.\n\n21 Ug nahinabo nga ang Ginoo miingon ngadto sa igsoon nga lalaki ni Jared: Tan-awa, ikaw dili motugot niini nga mga butang diin ikaw nakakita ug nakadungog nga maadto ngadto sa kalibutan, hangtud ang panahon moabut nga Ako mohimaya sa akong ngalan diha sa unod; busa, ikaw moamping sa mga butang diin ikaw nakakita ug nakadungog, ug ayaw ipakita kini ngadto sa mga tawo.\n\n22 Ug tan-awa, sa panahon nga ikaw moduol ngari kanako, ikaw mosulat kanila ug mosilyo kanila, nga walay usa nga makahubad kanila; kay ikaw mosulat kanila sa usa ka pinulongan nga sila dili mabasa.\n\n23 Ug tan-awa, kining duha ka mga bato Ako mohatag nganha kanimo, ug ikaw mosilyo kanila usab uban sa mga butang diin ikaw mosulat.\n\n24 Kay tan-awa, ang pinulongan diin ikaw mosulat Ako molibug; busa Ako mosugo diha sa akong kaugalingong tukma nga panahon nga kini nga mga bato mopatin-aw ngadto sa mga mata sa mga tawo niini nga mga butang diin ikaw mosulat.\n\n25 Ug sa diha nga ang Ginoo nakasulti niini nga mga pulong, siya mipakita ngadto sa igsoon nga lalaki ni Jared sa tanan nga lumulupyo sa yuta nga milabay, ug usab sa tanan nga umaabut; ug siya wala mopugong kanila gikan sa iyang panan-aw, gani hangtud ngadto sa kinatumyan sa yuta.\n\n26 Kay siya miingon ngadto kaniya sa mga panahon nga nangagi, nga kon siya motuo diha kaniya nga siya makapakita ngadto kaniya sa tanan nga mga butang—kini kinahanglan nga ipakita ngadto kaniya; busa ang Ginoo dili makapugong sa bisan unsa nga gikan kaniya, kay siya nasayud nga ang Ginoo nakapakita kaniya sa tanan nga mga butang.\n\n27 Ug ang Ginoo miingon ngadto kaniya: Isulat kini nga mga butang ug silyohi sila; ug Ako mopakita kanila sa akong kaugalingong tukma nga panahon ngadto sa mga anak sa mga tawo.\n\n28 Ug nahinabo nga ang Ginoo misugo kaniya nga siya kinahanglan mosilyo sa duha ka mga bato diin siya midawat, ug dili mopakita kanila, hangtud ang Ginoo mopakita kanila ngadto sa mga katawhan.\n\n", "ether 4": "[center][font_size=26]Kapitulo 4[/font_size][/center]\n\n[i]Si Moroni gisugo sa pagsilyo sa mga sinulat sa igsoon nga lalaki ni Jared—Sila dili ipadayag hangtud ang mga tawo adunay hugot nga pagtuo gani ingon sa igsoon nga lalaki ni Jared—Si Kristo misugo sa mga tawo sa pagtuo sa iyang mga pulong ug ngadto sa iyang mga tinun-an—Ang mga tawo gisugo sa paghinulsol, pagtuo sa ebanghelyo, ug maluwas.[/i]\n\n1 Ug ang Ginoo misugo sa igsoon nga lalaki ni Jared sa pagkanaog gikan sa bungtod gikan sa atubangan sa Ginoo, ug mosulat sa mga butang diin siya nakakita; ug sila gidili nga maadto ngadto sa mga katawhan hangtud human nga siya kinahanglan ituboy diha sa krus; ug tungod niini nga hinungdan nga si Hari Mosiah mitipig kanila, nga sila kinahanglan dili ipadayag ngadto sa kalibutan hangtud human si Kristo makapakita gayud sa iyang kaugalingon ngadto sa iyang mga katawhan.\n\n2 Ug human si Kristo sa pagkatinuod makapakita sa iyang kaugalingon ngadto sa iyang mga katawhan siya misugo nga sila kinahanglan mahimo nga ikapakita.\n\n3 Ug karon, human niana, silang tanan mikunhod tungod sa pagkawalay pagtuo; ug walay usa gawas niini nga mga Lamanita, ug sila misalikway sa ebanghelyo ni Kristo; busa ako gisugo nga ako motago kanila pag-usab diha sa yuta.\n\n4 Tan-awa, ako nakasulat diha niini nga mga palid sa mao nga mga butang diin nakita sa igsoon nga lalaki ni Jared; ug diha wala pay labaw ka mahinungdanon nga mga butang nga mahimo nga ikapakita kay sa niini diin gikapakita ngadto sa igsoon nga lalaki ni Jared.\n\n5 Busa ang Ginoo misugo kanako sa pagsulat kanila; ug ako nakasulat kanila. Ug siya misugo kanako nga ako kinahanglan mosilyo kanila; ug siya usab misugo nga ako kinahanglan mosilyo sa hinubad niana; busa ako misilyo sa mga tighubad sumala sa sugo sa Ginoo.\n\n6 Kay ang Ginoo miingon ngari kanako: Sila dili isangyaw ngadto sa mga Hentil hangtud sa adlaw nga sila mohinulsol sa ilang pagkadautan, ug mahimo nga limpyo sa atubangan sa Ginoo.\n\n7 Ug diha niana nga adlaw nga sila maghupot sa hugot nga pagtuo ngari kanako, miingon ang Ginoo, gani ingon sa gihimo sa igsoon nga lalaki ni Jared, nga sila mahimo nga pagasantoson ngari kanako, niana Ako mopakita ngadto kanila sa mga butang diin nakita sa igsoon nga lalaki ni Jared, bisan sa pagbutyag ngadto kanila sa akong tanan nga mga pagpadayag, miingon si Jesukristo, ang Anak sa Dios, ang Amahan sa mga langit ug sa yuta, ug sa tanan nga mga butang nga anaa kanila.\n\n8 Ug siya nga makigbisog batok sa pulong sa Ginoo, himoa siya nga tinunglo; ug siya nga molimud niini nga mga butang himoa siya nga tinunglo; kay ngadto kanila Ako dili mopakita og mahinungdanon nga mga butang, miingon si Jesukristo; kay Ako mao siya kinsa ang namulong.\n\n9 Ug diha sa akong pagsugo ang mga langit moabli ug mosira; ug sa akong pulong ang yuta mouyog; ug sa akong pagsugo ang mga lumulupyo dinha niini mamatay, gani ingon pinaagi sa kalayo.\n\n10 Ug siya nga dili motuo sa akong mga pulong dili motuo sa akong mga tinun-an; ug kon kini mao nga Ako dili mamulong, hukmi kaninyo; kay kamo masayud nga Ako mao ang namulong, sa katapusan nga adlaw.\n\n11 Apan siya nga mituo niini nga mga butang diin Ako nakapamulong, kaniya Ako moduaw uban sa mga pagpakita sa akong Espiritu, ug siya masayud ug magpamatuod. Kay tungod sa akong Espiritu siya masayud nga kini nga mga butang mga tinuod; kay kini moawhag sa mga tawo sa pagbuhat og maayo.\n\n12 Ug bisan unsa nga butang nga moawhag sa mga tawo sa pagbuhat og maayo kini gikan kanako; kay ang maayo wala magagikan ni bisan kinsa gawas kini gikan kanako. Ako mao gihapon ang naggiya sa mga tawo ngadto sa tanan nga maayo; siya nga dili motuo sa akong mga pulong dili motuo kanako—nga Ako mao; ug siya nga dili motuo kanako dili motuo sa Amahan kinsa mipadala kanako. Kay tan-awa, Ako mao ang Amahan, Ako mao ang kahayag, ug ang kinabuhi, ug ang kamatuoran sa kalibutan.\n\n13 Duol ngari kanako, O kamo nga mga Hentil, ug Ako mopakita nganha kaninyo sa mahinungdanon nga mga butang, ang kasayuran diin gitago tungod sa pagkawalay pagtuo.\n\n14 Duol ngari kanako, O kamo nga balay ni Israel, kay kini mahimo nga magpakita nganha kaninyo unsa ka mahinungdanon nga mga butang ang Amahan nag-andam alang kaninyo, gikan sa katukuran sa kalibutan; ug kini wala moabut nganha kaninyo, tungod sa pagkawalay pagtuo.\n\n15 Tan-awa, sa panahon nga kamo mogisi niana nga tabil sa pagkawalay pagtuo nga mao ang hinungdan nga kamo nagpabilin diha sa inyong makahahadlok nga kahimtang sa pagkadautan, ug pagkatig-a sa kasingkasing, ug pagkakulang sa panabut, niana ang mahinungdanon ug kahibulongan nga mga butang diin natago gikan sa katukuran sa kalibutan gikan kaniya—oo, sa panahon nga kamo motawag sa Amahan pinaagi sa akong ngalan, uban sa usa ka masulub-on nga kasingkasing ug usa ka mahinulsulon nga espiritu, niana kamo masayud nga ang Amahan nakahinumdom sa pakigsaad diin siya mihimo ngadto sa inyong mga amahan, O balay ni Israel.\n\n16 Ug unya ang akong mga pagpadayag diin Ako misugo nga mahisulat pinaagi sa akong sulugoon nga si Juan mabutyag sa mga mata sa tanan nga mga katawhan. Hinumdumi, sa panahon nga kamo makakita niini nga mga butang, kamo masayud nga ang panahon duol na nga sila mahimo nga ikapakita diha sa mao nga buhat.\n\n17 Busa, sa panahon nga kamo makadawat niini nga talaan kamo mahimo nga masayud nga ang buhat sa Amahan nagsugod na diha sa ibabaw sa tibuok yuta.\n\n18 Busa, paghinulsol kamo nga mga lumulupyo sa yuta, ug duol ngari kanako, ug tuo sa akong ebanghelyo, ug pagpabunyag diha sa akong ngalan, kay siya nga motuo ug magpabunyag maluwas; apan siya nga dili motuo pagasilutan; ug ang mga timailhan mosunod kanila nga motuo sa akong ngalan.\n\n19 Ug bulahan siya nga makaplagan nga matinud-anon ngadto sa akong ngalan sa katapusan nga adlaw, kay siya pagahimayaon aron mopuyo sa gingharian nga giandam alang kaniya gikan sa katukuran sa kalibutan. Ug tan-awa kini mao Ako nga namulong niini. Amen.\n\n", "ether 5": "[center][font_size=26]Kapitulo 5[/font_size][/center]\n\n[i]Tulo ka mga saksi ug ang buhat mobarug ingon nga usa ka pagpamatuod sa kamatuoran sa Basahon ni Mormon.[/i]\n\n1 Ug karon ako, si Moroni, nakasulat sa mga pulong diin gisugo kanako, sumala sa akong panumduman; ug ako nakasulti kaninyo sa mga butang diin ako misilyo, busa ayaw paghikap kanila nga aron kamo mahimo nga makahubad; kay kana nga butang gidili kaninyo, gawas sa umaabut sumala sa kaalam diha sa Dios.\n\n2 Ug tan-awa, kamo unta may kahigayunan nga kamo mahimo nga mopakita sa mga palid ngadto kanila kinsa motabang sa pagdala niini nga buhat.\n\n3 Ug ngadto sa tulo sila ipakita pinaagi sa gahum sa Dios; busa sila masayud sa pagkatinuod nga kini nga mga butang mga tinuod.\n\n4 Ug diha sa ba-ba sa tulo ka mga saksi kini nga mga butang matukod; ug ang mga pagpamatuod sa tulo, ug kini nga buhat, diha nga ipakita ang gahum sa Dios ug usab sa iyang pulong, nga ang Amahan, ug ang Anak, ug ang Espiritu Santo magpamatuod—ug kining tanan mobarug ingon nga usa ka pagpamatuod batok sa kalibutan sa katapusan nga adlaw.\n\n5 Ug kon kini mao nga sila maghinulsol ug moduol ngadto sa Amahan pinaagi sa ngalan ni Jesus, sila pagadawaton ngadto sa gingharian sa Dios.\n\n6 Ug karon kon ako walay katungod niini nga mga butang, hukmi ninyo; kay kamo masayud nga ako adunay katungod sa panahon nga kamo makakita kanako, ug kita mobarug sa atubangan sa Dios sa katapusan nga adlaw. Amen.\n\n", "ether 6": "[center][font_size=26]Kapitulo 6[/font_size][/center]\n\n[i]Ang Jaredita nga mga kasko gipadpad sa mga hangin ngadto sa gisaad nga yuta—Ang mga katawhan midayeg sa Ginoo tungod sa iyang kaayo—Si Orihah gitudlo nga hari ibabaw kanila—Si Jared ug ang iyang igsoon nga lalaki namatay.[/i]\n\n1 Ug karon, ako, si Moroni, mopadayon sa pagsulat sa talaan ni Jared ug sa iyang igsoon nga lalaki.\n\n2 Kay nahinabo human ang Ginoo miandam sa mga bato nga ang igsoon nga lalaki ni Jared midala paingon sa bungtod, ang igsoon nga lalaki ni Jared nanaog gikan sa bungtod, ug siya mibutang sa mga bato sa sulod sa sakayan nga giandam, usa sa matag tumoy diha niana, ug tan-awa sila mihatag og kahayag ngadto sa mga sakayan.\n\n3 Ug sa ingon ang Ginoo mihimo nga ang mga bato mohatag og kahayag diha sa kangitngit, aron sa paghatag og kahayag ngadto sa mga lalaki, mga babaye, ug mga bata, nga sila unta dili motabok sa dako nga mga tubig diha sa kangitngit.\n\n4 Ug nahinabo nga sa diha nga sila nakaandam sa tanan nga matang sa pagkaon, nga pinaagi niana sila mahimo nga mabuhi diha sa tubig, ug usab pagkaon alang sa ilang mga panon ug mga kahayopan, ug bisan unsa nga mananap o hayop o langgam nga sila kinahanglan modala uban kanila—ug nahinabo nga sa diha nga sila nakahimo niining tanan nga mga butang sila misakay sa ilang mga sakayan o mga kasko, ug milawig ngadto sa dagat, nagtugyan sa ilang mga kaugalingon ngadto sa Ginoo nga ilang Dios.\n\n5 Ug nahinabo nga ang Ginoong Dios misugo nga kinahanglan nga adunay usa ka makusog kaayo nga hangin nga mohuyop diha sa ibabaw sa mga tubig, paingon sa gisaad nga yuta; ug sa ingon niana sila gikuso-kuso sa mga balud sa dagat pinaagi sa ka kusog sa hangin.\n\n6 Ug nahinabo nga sila sa daghan nga mga higayon nalubong diha sa mga kahiladman sa dagat, tungod sa bukid nga mga balud nga mihasmag diha kanila, ug usab sa dako ug makalilisang nga unos nga nahitabo tungod sa kapintas sa hangin.\n\n7 Ug nahinabo nga sa diha nga sila nalubong diha sa lawod walay tubig nga makadaot kanila, ang ilang mga sakayan ingon nga hugot sama ngadto sa usa ka tadyaw, ug usab sila mga lig-on sama ngadto sa arka ni Noe; busa sa diha nga sila giliyokan sa daghan nga mga tubig sila nangamuyo ngadto sa Ginoo, ug siya midala kanila pag-usab diha sa ibabaw sa mga tubig.\n\n8 Ug nahinabo nga ang hangin wala gayud mohunong sa paghuyop padulong sa gisaad nga yuta samtang sila diha sa mga tubig; ug sa ingon niana sila gipadpad ngadto pinaagi sa ka kusog sa hangin.\n\n9 Ug sila miawit og mga pagdayeg ngadto sa Ginoo; oo, ang igsoon nga lalaki ni Jared miawit og mga pagdayeg ngadto sa Ginoo, ug siya mipasalamat ug midayeg sa Ginoo sa tibuok nga adlaw; ug sa diha nga ang kagabhion miabut, sila wala mohunong sa pagdayeg sa Ginoo.\n\n10 Ug sa ingon sila gipadpad ngadto; ug walay mangtas sa dagat nga makahasmag kanila, ni ang lumod makaguba kanila; ug sila adunay kahayag sa kanunay, bisan kon kini anaa sa ibabaw sa tubig o sa ilawom sa tubig.\n\n11 Ug sa ingon sila gipadpad ngadto, tulo ka gatus ug kap-atan ug upat ka mga adlaw diha sa tubig.\n\n12 Ug sila midunggo diha sa baybayon sa gisaad nga yuta. Ug sa diha nga sila mitunob diha sa mga baybayon sa gisaad nga yuta sila miyukbo sa ilang mga kaugalingon diha sa ibabaw sa yuta, ug mipaubos sa ilang mga kaugalingon sa atubangan sa Ginoo, ug mihilak sa kalipay sa atubangan sa Ginoo, tungod sa kadaghan sa iyang malumo nga mga kalooy diha kanila.\n\n13 Ug nahinabo nga sila miadto ngadto diha sa ibabaw sa yuta, ug misugod sa pagtikad sa yuta.\n\n14 Ug si Jared adunay upat ka anak nga mga lalaki; ug sila gitawag ug Jacom, ug Gilgah, ug Mahah, ug Orihah.\n\n15 Ug ang igsoon nga lalaki ni Jared usab nakaanak ug mga lalaki ug mga babaye.\n\n16 Ug ang mga higala ni Jared ug iyang igsoon nga lalaki miabut ug mga kawhaan ug duha ka mga tawo; ug sila usab nakaanak ug mga lalaki ug mga babaye sa wala pa sila moabut sa gisaad nga yuta; ug busa sila nagsugod sa pagkadaghan.\n\n17 Ug sila gitudloan sa paglakaw nga mapainubsanon sa atubangan sa Ginoo; ug sila usab gitudloan gikan sa kahitas-an.\n\n18 Ug nahinabo nga sila misugod sa pagkatag diha sa ibabaw sa yuta, ug sa pagsanay ug sa pagtikad sa yuta, ug sila nag-anam og kalig-on diha sa yuta.\n\n19 Ug ang igsoon nga lalaki ni Jared misugod sa pagkatigulang, ug nakakita nga siya sa dili madugay manaog ngadto sa lubnganan; busa siya miingon ngadto kang Jared: Atong pundukon ang atong mga katawhan nga kita makahimo sa pag-ihap kanila, nga kita unta masayud gikan kanila unsa ang ilang gitinguha gikan kanato sa dili pa kita manaog ngadto sa atong mga lubnganan.\n\n20 Ug sumala niana ang mga katawhan gipundok. Karon ang gidaghanon sa anak nga mga lalaki ug sa anak nga mga babaye sa igsoon nga lalaki ni Jared mga kawhaan ug duha ka mga tawo; ug ang gidaghanon sa anak nga mga lalaki ug sa anak nga mga babaye ni Jared mga napulo ug duha, siya ingon nga adunay upat ka anak nga mga lalaki.\n\n21 Ug nahinabo nga sila miihap sa ilang mga katawhan; ug human sila makaihap kanila, sila nagtinguha gikan kanila sa mga butang diin sila buot nga sila kinahanglan mobuhat sa dili pa sila manaog ngadto sa ilang mga lubnganan.\n\n22 Ug nahinabo nga ang mga katawhan nagtinguha gikan kanila nga sila kinahanglan modihog sa usa sa ilang anak nga mga lalaki nga mahimo nga usa ka hari ibabaw kanila.\n\n23 Ug karon tan-awa, kini mabug-at ngadto kanila. Ug ang igsoon nga lalaki ni Jared miingon ngadto kanila: Sa pagkatinuod kini nga butang modala ngadto sa pagkabihag.\n\n24 Apan si Jared miingon ngadto sa iyang igsoon nga lalaki: Itugot kanila nga sila makabaton og usa ka hari. Ug busa siya miingon ngadto kanila: Pagpili kamo gikan sa among anak nga mga lalaki og usa ka hari, bisan kinsa nga kamo buot.\n\n25 Ug nahinabo nga sila mipili gani sa unang natawo sa igsoon nga lalaki ni Jared; ug ang iyang ngalan mao si Pagag. Ug nahinabo nga siya midumili ug dili buot nga mahimo nila nga hari. Ug ang mga katawhan buot nga ang iyang amahan kinahanglan mopugos kaniya; apan ang iyang amahan dili buot; ug siya misugo kanila nga sila kinahanglan dili mopugos og tawo nga mahimo nga ilang hari.\n\n26 Ug nahinabo nga sila mipili sa tanan nga igsoon nga mga lalaki ni Pagag, ug sila dili buot.\n\n27 Ug nahinabo nga ni ang anak nga mga lalaki ni Jared, gani ang tanan gawas niini nga usa; ug si Orihah gidihogan nga mahimo nga hari ibabaw sa mga katawhan.\n\n28 Ug siya misugod sa paghari, ug ang mga katawhan misugod sa pag-uswag; ug sila nahimo nga hilabihan sa ka adunahan.\n\n29 Ug nahinabo nga si Jared namatay, ug ang iyang igsoon nga lalaki usab.\n\n30 Ug nahinabo nga si Orihah naglakaw nga mapainubsanon sa atubangan sa Ginoo, ug nahinumdom unsa ka dako nga mga butang ang nahimo sa Ginoo alang sa iyang amahan, ug usab nagtudlo sa iyang mga katawhan unsa ka dako nga mga butang ang nahimo sa Ginoo alang sa ilang mga amahan.\n\n", "ether 7": "[center][font_size=26]Kapitulo 7[/font_size][/center]\n\n[i]Si Orihah mihari sa pagkamatarung—Taliwala sa pagpang-agaw ug panagbangi, ang kaatbang nga mga gingharian sa Shule ug Cohor natukod—Ang mga propeta nanghimaraut sa pagkadautan ug sa pagsimba sa mga dios-dios sa mga katawhan, kinsa human niana naghinulsol.[/i]\n\n1 Ug nahinabo nga si Orihah mihimo og paghukom diha sa yuta diha sa pagkamatarung sa tanan niya nga mga adlaw, kansang mga adlaw hilabihan sa kadaghan.\n\n2 Ug siya nakaanak og mga lalaki ug mga babaye; oo, siya nakaanak og katloan ug usa, taliwala kanila kinsa kawhaan ug tulo ka mga lalaki.\n\n3 Ug nahinabo nga siya usab nakaanak ni Kib diha sa iyang katigulangon. Ug nahinabo nga si Kib mihari puli kaniya, ug si Kib nanganak ni Corihor.\n\n4 Ug sa panahon nga si Corihor katloan ug duha ang panuigon siya misukol batok sa iyang amahan, ug miadto ug mipuyo sa yuta sa Nehor; ug siya nakaanak og mga lalaki ug mga babaye, ug sila nahimo nga hilabihan ka matahum, busa si Corihor midani og daghan nga mga katawhan nga mosunod kaniya.\n\n5 Ug sa diha nga siya nakapundok og usa ka kasundalohan siya miadto ngadto sa yuta sa Moron diin ang hari mipuyo, ug mikuha kaniya nga bihag, nga nagpahinabo sa pulong sa igsoon nga lalaki ni Jared nga sila dad-on ngadto sa pagkabihag.\n\n6 Karon ang yuta sa Moron, diin ang hari mipuyo, duol sa yuta nga gitawag og Desolation sa mga Nephita.\n\n7 Ug nahinabo nga si Kib mipuyo diha sa pagkabihag, ug ang iyang mga katawhan ubos ni Corihor nga iyang anak nga lalaki, hangtud siya nahimo nga hilabihan ka tigulang; bisan pa niana si Kib nakaanak ni Shule diha sa iyang katigulangon samtang siya diha pa sa pagkabihag.\n\n8 Ug nahinabo nga si Shule nasuko sa iyang igsoon nga lalaki; ug si Shule nahimo nga malig-on, ug nahimo nga gamhanan ingon sa kusog sa usa ka tawo; ug siya usab gamhanan diha sa paghukom.\n\n9 Busa, siya miadto sa bungtod Ephraim, ug siya mitunaw gikan sa bungtod, ug mihimo og mga espada gikan sa puthaw alang kanila kinsa siya midala uban kaniya; ug human siya mosangkap kanila og mga espada siya mibalik ngadto sa dakbayan sa Nehor, ug nakiggubat ngadto sa iyang igsoon nga lalaki nga si Corihor, sa diin nga paagi siya nakakuha sa gingharian ug gipahiuli kini ngadto sa iyang amahan nga si Kib.\n\n10 Ug karon tungod sa butang nga nahimo ni Shule, ang iyang amahan mitugyan nganha kaniya sa gingharian; busa siya misugod sa paghari puli sa iyang amahan.\n\n11 Ug nahinabo nga siya mihimo og paghukom diha sa pagkamatarung; ug siya mikatag sa iyang gingharian nganha sa ibabaw sa tibuok yuta, kay ang mga katawhan nahimo nga hilabihan ka daghan.\n\n12 Ug nahinabo nga si Shule usab nanganak og daghan nga anak nga mga lalaki ug anak nga mga babaye.\n\n13 Ug si Corihor mihinulsol sa daghan nga mga dautan diin siya nakahimo; tungod niini si Shule mihatag kaniya og gahum sa iyang gingharian.\n\n14 Ug nahinabo nga si Corihor adunay daghan nga anak nga mga lalaki ug anak nga mga babaye. Ug sa anak nga mga lalaki ni Corihor dihay usa kansang ngalan mao si Noah.\n\n15 Ug nahinabo nga si Noah misukol batok ni Shule, ang hari, ug usab sa iyang amahan nga si Corihor, ug midani ni Cohor nga iyang igsoon nga lalaki, ug usab sa tanan niya nga mga kaigsoonan ug daghan nga mga katawhan.\n\n16 Ug siya nakiggubat ngadto ni Shule, ang hari, diin siya nakaangkon sa yuta sa ilang unang kabilin; ug siya nahimo nga usa ka hari ibabaw niana nga bahin sa yuta.\n\n17 Ug nahinabo nga siya nakiggubat pag-usab ngadto kang Shule, ang hari; ug siya midala kang Shule, ang hari, ug midala kaniya nga bihag ngadto sa Moron.\n\n18 Ug nahinabo nga sa diha nga siya hapit na mopatay kaniya, ang anak nga mga lalaki ni Shule mikamang ngadto sa balay ni Noah sa kagabhion ug mipatay kaniya, ug miguba sa pultahan sa bilanggoan ug mipagawas sa ilang amahan, ug mibutang kaniya diha sa iyang trono sa iyang kaugalingon nga gingharian.\n\n19 Busa, ang anak nga mga lalaki ni Noah mitukod sa iyang gingharian puli kaniya; bisan pa niana sila wala na makaangkon og gahum ibabaw ni Shule nga hari, ug ang mga katawhan kinsa ubos sa pagmando ni Shule nga hari miuswag sa hilabihan ug nag-anam ka gamhanan.\n\n20 Ug ang nasud nabahin, ug dihay duha ka mga gingharian, ang gingharian ni Shule, ug ang gingharian ni Cohor, ang anak nga lalaki ni Noah.\n\n21 Ug si Cohor, ang anak nga lalaki ni Noah, nagsugo nga ang iyang mga katawhan kinahanglan makiggubat ngadto kang Shule, diha diin si Shule mibuntog kanila ug mipatay kang Cohor.\n\n22 Ug karon si Cohor adunay usa ka anak nga lalaki kinsa gitawag og Nimrod; ug si Nimrod mitugyan sa gingharian ni Cohor ngadto kang Shule, ug siya nakaangkon og kalooy diha sa mga mata ni Shule; busa si Shule mitugyan og dagko nga mga kalooy diha kaniya, ug siya mibuhat diha sa gingharian ni Shule sumala sa iyang mga tinguha.\n\n23 Ug usab diha sa pagmando ni Shule dihay miabut nga mga propeta taliwala sa mga katawhan, kinsa mga pinadala gikan sa Ginoo, nagtagna nga ang pagkadautan ug pagsimba sa mga dios-dios sa mga katawhan nagdala og usa ka tunglo diha sa yuta, ug sila kinahanglan malaglag kon sila dili maghinulsol.\n\n24 Ug nahinabo nga ang mga katawhan mibiay-biay batok sa mga propeta, ug mitamay kanila. Ug nahinabo nga si hari Shule mihimo og paghukom batok sa tanan niadto kinsa nagbiay-biay batok sa mga propeta.\n\n25 Ug siya mihimo og usa ka balaod sa tibuok yuta, nga mihatag og gahum ngadto sa mga propeta nga sila kinahanglan moadto bisan asa sila buot moadto; ug pinaagi niini nga hinungdan ang mga katawhan gihatud ngadto sa paghinulsol.\n\n26 Ug tungod ang mga katawhan mihinulsol sa ilang mga kadautan ug pagsimba sa mga dios-dios ang Ginoo miluwas kanila, ug sila misugod sa pag-uswag pag-usab diha sa yuta. Ug nahinabo nga si Shule nanganak og anak nga mga lalaki ug anak nga mga babaye diha sa iyang katigulangon.\n\n27 Ug wala na ang mga gubat diha sa mga adlaw ni Shule; ug siya nahinumdom sa mahinungdanon nga mga butang nga ang Ginoo nakahimo alang sa iyang mga amahan diha sa pagdala kanila tabok sa dako nga lawod ngadto sa gisaad nga yuta; busa siya mihimo og paghukom diha sa pagkamatarung sa tibuok niya nga mga adlaw.\n\n", "ether 8": "[center][font_size=26]Kapitulo 8[/font_size][/center]\n\n[i]May panagbangi ug panagbingkil sa tibuok gingharian—Si Akish nagtukod og usa ka pinanumpaan nga tinago nga kalihokan sa pagpatay sa hari—Tinago nga mga kalihokan iya sa yawa ug mosangput sa kalaglagan sa mga nasud—Bag-o nga mga Hentil gipahimangnoan batok sa tinago nga mga kalihokan nga magtinguha sa pagpukan sa kagawasan sa tanan nga mga yuta, mga nasud, ug mga bansa.[/i]\n\n1 Ug nahinabo nga siya nanganak ni Omer, ug si Omer nagmando puli kaniya. Ug si Omer nanganak ni Jared; ug si Jared nanganak og anak nga mga lalaki ug anak nga mga babaye.\n\n2 Ug si Jared misukol batok sa iyang amahan, ug miabut ug mipuyo diha sa yuta sa Heth. Ug nahinabo nga siya miulog-ulog sa daghan nga mga katawhan, tungod sa iyang maliputon nga mga pulong, hangtud siya nakaangkon sa katunga sa gingharian.\n\n3 Ug sa diha nga siya nakaangkon na sa katunga sa gingharian siya nakiggubat ngadto sa iyang amahan, ug siya midala sa iyang amahan ngadto sa pagkabihag, ug mihimo kaniya sa pag-alagad diha sa pagkabihag;\n\n4 Ug karon, sa mga adlaw sa pagmando ni Omer, siya diha sa pagkabihag sa katunga sa iyang mga adlaw. Ug nahinabo nga siya nanganak og anak nga mga lalaki ug anak nga mga babaye, diha kanila mao sila si Esrom ug Coriantumr;\n\n5 Ug sila hilabihan kasuko tungod sa mga binuhatan ni Jared nga ilang igsoon nga lalaki, hangtud nga sila mitukod og kasundalohan ug nakiggubat ngadto ni Jared. Ug nahinabo nga sila nakiggubat ngadto kaniya diha sa kagabhion.\n\n6 Ug nahinabo nga sa diha nga sila nakapatay sa kasundalohan ni Jared sila hapit usab makapatay kaniya; ug siya nagpakilooy kanila nga sila dili mopatay kaniya, ug siya motugyan sa gingharian ngadto sa iyang amahan. Ug nahinabo nga sila mitugot ngadto kaniya sa iyang kinabuhi.\n\n7 Ug karon si Jared nahimo nga hilabihan ka masulub-on tungod sa pagkawala sa gingharian, kay siya nakapahimutang sa iyang kasingkasing diha sa gingharian ug diha sa himaya sa kalibutan.\n\n8 Karon ang anak nga babaye ni Jared ingon nga hilabihan ka hanas, ug nakita ang mga kasubo sa iyang amahan, naghunahuna sa paghimo og usa ka laraw diin siya makatubos sa gingharian ngadto sa iyang amahan.\n\n9 Karon ang anak nga babaye ni Jared hilabihan ka matahum. Ug nahinabo nga siya nakigsulti uban sa iyang amahan, ug miingon ngadto kaniya: Ngano nga ang akong amahan daghan og mga kasubo? Wala ba siya makabasa sa talaan diin ang atong mga amahan nagdala tabok sa dako nga lawod? Tan-awa, wala bay asoy mahitungod kanila sa karaan nga panahon nga sila pinaagi sa ilang tinago nga mga laraw nakaangkon og mga gingharian ug dako nga himaya?\n\n10 Ug karon, busa, himoa nga ang akong amahan mopakuha ni Akish, ang anak nga lalaki ni Kimnor; ug tan-awa, ako matahum, ug ako mosayaw sa atubangan kaniya, ug ako mopahimuot kaniya, nga siya motinguha kanako aron pangasaw-on; busa kon siya magtinguha gikan kanimo nga ikaw mohatag ngadto kaniya kanako aron pangasaw-on, niana ikaw moingon: Ako mohatag kaniya kon ikaw modala ngari kanako sa ulo sa akong amahan, ang hari.\n\n11 Ug karon si Omer usa ka higala ni Akish; busa, sa diha nga si Jared mipakuha ni Akish, ang anak nga babaye ni Jared misayaw sa atubangan kaniya nga siya nakapahimuot kaniya, hangtud nga siya nagtinguha kaniya nga pangasaw-on. Ug nahinabo nga siya miingon ngadto kang Jared: Ihatag siya ngari kanako aron pangasaw-on.\n\n12 Ug si Jared miingon ngadto kaniya: Ako mohatag kaniya nganha kanimo, kon ikaw modala ngari kanako sa ulo sa akong amahan, ang hari.\n\n13 Ug nahinabo nga si Akish mipundok ngadto sa balay ni Jared sa tanan niya nga mga kabanay ug miingon ngadto kanila: Kamo manumpa ba ngari kanako nga kamo magmatinud-anon ngari kanako sa butang diin ako magtinguha gikan kaninyo?\n\n14 Ug nahinabo nga silang tanan nanumpa ngadto kaniya, pinaagi sa Dios sa langit, ug usab pinaagi sa mga langit, ug usab pinaagi sa yuta, ug pinaagi sa ilang mga ulo, nga kinsa ang molahi gikan sa panabang nga si Akish nagtinguha mawad-an sa iyang ulo; ug kinsa ang kinahanglan mobutyag sa bisan unsa nga butang nga si Akish mipahibalo ngadto kanila, ang mao gihapon kinahanglan mawad-an sa iyang kinabuhi.\n\n15 Ug nahinabo nga sa ingon sila nagkauyon uban kang Akish. Ug si Akish mialagad ngadto kanila sa mga panumpa diin gihatag pinaagi kanila sa karaan nga panahon kinsa usab nagtinguha og gahum, diin gihatag ngadto gani gikan ni Cain, kinsa usa ka mamumuno gikan sa sinugdanan.\n\n16 Ug sila gipatunhay pinaagi sa gahum sa yawa ngadto sa pag-alagad niini nga mga panumpa ngadto sa mga katawhan, sa pagpatunhay kanila diha sa kangitngit, aron sa pagtabang sa ingon nga nagtinguha og gahum nga makaangkon og gahum, ug sa pagbuno, ug sa pagpanglungkab ug sa pagpamakak, ug sa paghimo sa tanan nga matang sa mga pagkadautan ug malaw-ay nga mga buhat.\n\n17 Ug ang anak nga babaye ni Jared mao ang misugyot diha sa iyang kasingkasing sa pagpangita niini nga mga butang sa karaan nga panahon; ug si Jared misugyot niini diha sa kasingkasing ni Akish; busa, si Akish mialagad niini ngadto sa iyang mga kaliwatan ug mga kahigalaan, naglimbong kanila pinaagi sa mga matam-is nga saad sa paghimo sa bisan unsa nga butang nga siya nagtinguha.\n\n18 Ug nahinabo nga sila naghimo og usa ka tinago nga kalihokan gani ingon sa karaan; diin nga kalihokan mao ang labing salawayon ug dautan ibabaw sa tanan, diha sa panan-aw sa Dios;\n\n19 Kay ang Ginoo dili mohimo diha sa tinago nga mga kalihokan, ni siya motugot nga ang tawo kinahanglan mopaagas og dugo, apan diha sa tanan nga mga butang nagdili niini, sukad sa sinugdanan sa tawo.\n\n20 Ug karon ako, si Moroni, dili mosulat sa paagi sa ilang mga panumpa ug mga kalihokan, kay kini gipahibalo ngari kanako, nga sila anaa diha sa tanan nga mga katawhan, ug sila anaa usab sa mga Lamanita.\n\n21 Ug sila ang nakaingon sa kalaglagan niini nga mga katawhan si kinsa ako karon namulong, ug usab ang kalaglagan sa mga katawhan ni Nephi.\n\n22 Ug bisan unsa nga nasud nga mobulig sa mao nga tinago nga mga kalihokan, aron makaangkon og gahum ug bahandi, hangtud nga sila mokatap diha sa nasud, tan-awa, sila pagalaglagon; kay ang Ginoo dili motugot nga ang dugo sa iyang mga santos, nga ipaagas pinaagi kanila, sa kanunay mangamuyo ngadto kaniya gikan sa yuta alang sa pagpanimalos diha kanila ug gani siya wala pa manimalos kanila.\n\n23 Busa, O kamo nga mga Hentil, kini kaalam diha sa Dios nga kini nga mga butang kinahanglan mapakita nganha kaninyo, nga pinaagi niini kamo unta mohinulsol sa inyong mga sala, ug dili motugot nga kini nga mabunuon nga mga kalihokan molupig kaninyo, nga gihimo aron makaangkon og gahum ug bahandi—ug ang buhat, oo, bisan ang buhat sa kalaglagan moabut diha kaninyo, oo, bisan ang espada sa kaangayan sa Dios sa Kahangturan mahulog diha kaninyo, ngadto sa inyong pagkabuntog ug pagkalaglag kon kamo motugot niini nga mga butang nga mahitabo.\n\n24 Busa, ang Ginoo misugo kaninyo, sa panahon nga kamo makakita niini nga mga butang nga moabut taliwala kaninyo nga kamo mahigmata ngadto sa pagkaamgo sa inyong makalilisang nga kahimtang tungod niining tinago nga kalihokan nga anaa sa taliwala kaninyo; O alaot ngadto niini, tungod sa dugo kanila kinsa gipamatay; kay sila mangamuyo gikan sa abug alang sa pagpanimalos ngadto niini, ug usab ngadto niadto kinsa nagtukod niini.\n\n25 Kay kini mahinabo nga si kinsa ang nagtukod niini nagtinguha sa pagpukan sa kagawasan sa tanan nga mga yuta, mga nasud, ug mga bansa; ug kini nagpahinabo sa kalaglagan sa tanan nga mga katawhan, kay kini gitukod pinaagi sa yawa, kinsa mao ang amahan sa tanan nga mga bakak; gani kana nga mao gihapon nga bakakon kinsa milingla sa atong unang mga ginikanan, oo, gani mao gihapon nga bakakon kinsa ang nakapahimo sa tawo nga mobuno gikan sa sinugdanan; kinsa nagpatig-a sa mga kasingkasing sa mga tawo nga sila nakabuno sa mga propeta, ug nagbato kanila, ug nagsalikway kanila gikan sa sinugdanan.\n\n26 Busa, ako, si Moroni, ako gisugo sa pagsulat niini nga mga butang nga ang dautan mahunong, ug nga ang panahon mahimo nga moabut nga si Satanas wala untay gahum diha sa mga kasingkasing sa anak sa mga katawhan, apan sila unta madani sa paghimo og maayo sa kanunay, nga sila mahimo nga moduol ngadto sa tubod sa tanan nga pagkamatarung ug maluwas.\n\n", "ether 9": "[center][font_size=26]Kapitulo 9[/font_size][/center]\n\n[i]Ang gingharian gihatag gikan sa usa ngadto sa lain pinaagi sa kaliwatan, panglipot, ug pagbuno—Si Emer nakakita sa Anak sa Pagkamatarung—Daghan nga mga propeta misangyaw og paghinulsol—Usa ka gutom ug lala nga mga bitin midagsang sa mga katawhan.[/i]\n\n1 Ug karon ako, si Moroni, mopadayon sa akong talaan. Busa, tan-awa, kini nahinabo nga tungod sa tinago nga mga kalihokan ni Akish ug sa iyang mga kahigalaan, tan-awa, sila mipukan sa gingharian ni Omer.\n\n2 Bisan pa niana, ang Ginoo nagmaloloy-on ngadto ni Omer. Ug usab ngadto sa iyang anak nga mga lalaki ug anak nga mga babaye kinsa wala mangita sa iyang kalaglagan.\n\n3 Ug ang Ginoo mipahimangno kang Omer diha sa usa ka damgo nga siya kinahanglan mobiya gikan sa yuta; busa si Omer mibiya gikan sa yuta uban sa iyang banay, ug mipanaw sa daghan nga mga adlaw, ug miabut ug milabay sa gamay nga bungtod sa Shim, ug miabut sa dapit diin ang mga Nephita nalaglag, ug gikan diha niana nga silangan nga bahin ug miabut sa usa ka dapit nga gitawag og Ablom, duol sa baybayon, ug didto siya mitukod sa iyang tolda, ug usab ang iyang anak nga mga lalaki ug anak nga mga babaye, ug tanan niya nga sakop sa banay, gawas ni Jared ug sa iyang banay.\n\n4 Ug nahinabo nga si Jared gidihogan nga hari ibabaw sa mga katawhan, pinaagi sa kamot sa pagkadautan; ug siya mihatag ngadto ni Akish sa iyang anak nga babaye aron pangasaw-on.\n\n5 Ug nahinabo nga si Akish nagtinguha sa pagpatay sa iyang ugangan nga lalaki; ug siya nangayo og tabang ngadto kanila kinsa siya nakapanumpa pinaagi sa panumpa sa mga karaan, ug sila nakaangkon sa ulo sa iyang ugangan nga lalaki, samtang siya naglingkod diha sa iyang trono, nakig-atubang sa iyang mga katawhan.\n\n6 Kay hilabihan ang pagkaylap niini nga kadautan ug tinago nga katilingban nga kini nakadunot sa mga kasingkasing sa tanan nga mga katawhan; busa si Jared gibuno diha sa iyang trono, ug si Akish nagmando puli kaniya.\n\n7 Ug nahinabo nga si Akish misugod sa pagkasina sa iyang anak, busa siya mibilanggo kaniya sa bilanggoan, ug mihatag kaniya og diyutay o walay pagkaon hangtud nga siya nag-antus sa kamatayon.\n\n8 Ug karon ang igsoon nga lalaki kaniya nga nag-antus sa kamatayon, (ug ang iyang ngalan mao si Nimrah) nasuko sa iyang amahan tungod niana diin ang iyang amahan nakabuhat ngadto sa iyang igsoon nga lalaki.\n\n9 Ug nahinabo nga si Nimrah mipundok og usa ka gamay nga gidaghanon sa mga tawo, ug milayas gikan sa yuta, ug miabut ug mipuyo uban kang Omer.\n\n10 Ug nahinabo nga si Akish nanganak og uban nga mga lalaki, ug sila milukmay sa mga kasingkasing sa mga katawhan, bisan pa niana sila nakapanumpa ngadto kaniya sa paghimo sa tanan nga matang sa kadautan sumala niana diin siya nagtinguha.\n\n11 Karon ang mga katawhan ni Akish nagtinguha aron makaangkon og bahandi, gani ingon nga si Akish matinguhaon alang sa gahum; busa, ang anak nga mga lalaki ni Akish nagtanyag kanila og salapi, diin niana nga mga paagi sila nakadani og labaw nga bahin sa mga katawhan sa pagsunod kanila.\n\n12 Ug diha misugod ang usa ka gubat tali sa anak nga mga lalaki ni Akish ug ni Akish, nga milungtad sulod sa daghan nga mga tuig, oo, ngadto sa kalaglagan sa hapit tanan nga mga katawhan sa gingharian, oo, gani ang tanan, gawas niini nga katloan ka mga tawo, ug sila kinsa milayas uban sa balay ni Omer.\n\n13 Busa, si Omer napahiuli pag-usab sa yuta sa iyang kabilin.\n\n14 Ug nahinabo nga si Omer misugod sa pagkatigulang; bisan pa niana, diha sa iyang tigulang nga panuigon siya nanganak ni Emer; siya midihog kang Emer nga mahimo nga hari aron magmando puli kaniya.\n\n15 Ug human nga siya midihog kang Emer aron mahimo nga hari siya nakakita og kalinaw diha sa yuta sulod sa duha ka mga tuig, ug siya namatay, nakakita og hilabihan ka daghan nga mga adlaw, nga puno sa mga kasubo. Ug nahinabo nga si Emer mimando puli kaniya, ug misunod sa mga tunob sa iyang amahan.\n\n16 Ug ang Ginoo misugod usab sa pagkuha sa tunglo gikan sa yuta, ug ang mga sakop sa balay ni Emer miuswag sa hilabihan ilawom sa pagmando ni Emer; ug sulod sa kan-uman ug duha ka mga tuig sila nahimo nga hilabihan ka lig-on, hangtud nga sila nahimo nga hilabihan ka adunahan—\n\n17 Nakabaton sa tanan nga matang sa bunga, ug sa lugas, ug sa mga sida, ug sa maayo nga panapton, ug sa bulawan, ug sa pilak, ug sa mahalon nga mga butang;\n\n18 Ug usab sa tanan nga matang sa mga kabakahan, sa mga toro, ug sa mga baka, ug sa karnero, ug sa mga baboy, ug sa mga kanding, ug usab sa daghan nga uban nga matang sa mga hayop nga mapuslanon alang sa pagkaon sa tawo.\n\n19 Ug sila usab adunay mga kabayo, ug mga asno, ug dihay mga elepante ug mga curelom ug mga cumom; tanan diin mapuslanon ngadto sa tawo, ug labi gayud sa mga elepante ug mga curelom ug mga cumom.\n\n20 Ug sa ingon ang Ginoo mibu-bu sa iyang mga panalangin diha niini nga yuta, nga mao ang pinili labaw sa tanan nga mga yuta; ug siya misugo nga kinsa ang makapanag-iya niini nga yuta kinahanglan manag-iya niini ngadto sa Ginoo, o sila gayud pagalaglagon sa panahon nga sila mahinog diha sa kadautan; kay diha niana, miingon ang Ginoo: Ako mobu-bu sa kahingpitan sa akong kasuko.\n\n21 Ug si Emer mihimo og paghukom diha sa pagkamatarung sa tanan niya nga mga adlaw, ug siya nanganak og daghan nga anak nga mga lalaki ug anak nga mga babaye, ug siya nanganak ni Coriantum, ug siya midihog ni Coriantum, aron momando puli kaniya.\n\n22 Ug human siya makadihog ni Coriantum aron sa pagmando puli kaniya siya nagpabilin nga buhi sa upat ka mga tuig, ug siya nakakita og kalinaw sa yuta; oo, ug siya gani nakakita sa Anak sa Pagkamatarung, ug nagmaya ug naghimaya diha sa iyang adlaw; ug siya namatay diha sa kalinaw.\n\n23 Ug nahinabo nga si Coriantum misunod sa mga tunob sa iyang amahan, ug nagtukod og daghan nga gamhanan nga mga dakbayan, ug mialagad niana nga diin maayo ngadto sa iyang mga katawhan diha sa tanan niya nga mga adlaw. Ug nahinabo nga siya walay mga anak bisan hangtud siya hilabihan na ka tigulang.\n\n24 Ug nahinabo nga ang iyang asawa namatay, ingon nga usa ka gatus ug duha ka tuig ang panuigon. Ug nahinabo nga si Coriantum nangasawa, diha sa iyang katigulangon, usa ka batan-on nga babaye, ug nanganak og anak nga mga lalaki ug anak nga mga babaye; busa siya nagpabilin nga buhi hangtud siya usa ka gatus ug kap-atan ug duha ka mga tuig ang panuigon.\n\n25 Ug nahinabo nga siya nanganak ni Com, ug si Com mimando puli kaniya; ug siya mimando og kap-atan ug siyam ka mga tuig, ug siya nanganak ni Heth; ug usab siya nanganak og uban nga anak nga mga lalaki ug anak nga mga babaye.\n\n26 Ug ang mga katawhan mikaylap usab sa ibabaw sa tibuok yuta, ug diha misugod pag-usab ang dako nga pagkadautan diha sa ibabaw sa yuta, ug si Heth misugod sa paghupot sa tinago nga mga laraw ingon usab sa karaan, sa paglaglag sa iyang amahan.\n\n27 Ug nahinabo nga siya mipapahawa sa iyang amahan gikan sa trono, kay siya mipatay kaniya sa iyang kaugalingon nga espada; ug siya mimando puli kaniya.\n\n28 Ug dihay miabut nga mga propeta sa yuta pag-usab, nagsangyaw og paghinulsol ngadto kanila—nga sila kinahanglan moandam sa agianan sa Ginoo o adunay moabut nga usa ka tunglo diha sa ibabaw sa yuta; oo, gani adunay usa ka dako nga kagutom, diha diin sila kinahanglan pagalaglagon kon sila dili maghinulsol.\n\n29 Apan ang mga katawhan wala motuo sa mga pulong sa mga propeta, apan sila misalikway kanila; ang uban kanila sila milabay ngadto sa mga lungag ug mibiya kanila aron mamatay. Ug nahinabo nga sila mihimo niini nga mga butang sumala sa mga sugo sa hari, si Heth.\n\n30 Ug nahinabo nga dihay misugod nga usa ka kainit diha sa yuta, ug ang mga lumulupyo misugod sa pagkamatay sa hilabihan ka kusog tungod sa kainit, kay walay ulan diha sa ibabaw sa yuta.\n\n31 Ug dihay mitungha nga mga lala nga mga bitin usab diha sa ibabaw sa yuta, ug mihilo sa daghan nga mga katawhan. Ug nahinabo nga ang ilang mga panon misugod sa paglayas sa atubangan sa lala nga mga bitin, ngadto sa yuta sa habagatan nga bahin, nga gitawag sa mga Nephita og Zarahemla.\n\n32 Ug nahinabo nga dihay daghan kanila nga namatay sa agianan; bisan pa niana, dihay uban nga milayas ngadto sa yuta sa habagatan nga bahin.\n\n33 Ug nahinabo nga ang Ginoo mihimo sa mga bitin nga sila kinahanglan dili na mogukod kanila, apan sila kinahanglan mobabag sa agianan nga ang mga katawhan dili makaagi, nga si kinsa ang mangahas sa pag-agi mahimo nga mahulog ngadto sa lala nga mga bitin.\n\n34 Ug nahinabo nga ang mga katawhan misunod sa agianan sa mga hayop, ug milamoy sa mga patay nga lawas kanila nga namatay sa agianan hangtud sila nakalamoy kanilang tanan. Karon sa diha nga ang mga katawhan nakakita nga sila gayud mamatay sila misugod sa paghinulsol sa ilang mga kadautan ug nangamuyo ngadto sa Ginoo.\n\n35 Ug nahinabo nga sa diha nga sila nakapaubos sa ilang mga kaugalingon og igo sa atubangan sa Ginoo siya mipadala og ulan diha sa ibabaw sa yuta; ug ang mga katawhan misugod sa pagkalagsik pag-usab, ug dihay misugod sa pagpamunga sa amihanan nga mga nasud, ug sa tanan nga naglibut nga mga nasud. Ug ang Ginoo mipakita sa iyang gahum ngadto kanila sa pagpanalipod kanila gikan sa gutom.\n\n", "ether 10": "[center][font_size=26]Kapitulo 10[/font_size][/center]\n\n[i]Usa ka hari misunod sa lain—Pipila ka mga hari mga matarung; ang uban mga dautan—Kon ang pagkamatarung mopatigbabaw, ang mga katawhan mapanalanginan ug mouswag pinaagi sa Ginoo.[/i]\n\n1 Ug nahinabo nga si Shez, kinsa usa ka kaliwat ni Heth—kay si Heth namatay sa gutom, ug ang tanan niya nga mga sakop sa panimalay gawas ni Shez—busa, si Shez misugod paghimo pag-usab og usa ka nagkatibulaag nga mga katawhan,\n\n2 Ug nahinabo nga si Shez nahinumdom sa kalaglagan sa iyang mga amahan, ug siya mitukod og usa ka matarung nga gingharian; kay siya nahinumdom unsa ang gihimo sa Ginoo sa pagdala ni Jared ug sa iyang igsoon nga lalaki tabok sa lawod; ug siya nagsunod sa mga pamaagi sa Ginoo; ug siya nanganak og anak nga mga lalaki ug anak nga mga babaye.\n\n3 Ug ang iyang kamagulangan nga anak nga lalaki, kansang ngalan mao si Shez, misukol batok kaniya; bisan pa niana, si Shez gihampak uban ang kadaot pinaagi sa kamot sa usa ka tulisan, tungod sa iyang hilabihan nga mga katigayunan, nga midala og kalinaw pag-usab ngadto sa iyang amahan.\n\n4 Ug nahinabo nga ang iyang amahan mitukod og daghan nga mga dakbayan diha sa ibabaw sa yuta, ug ang mga katawhan misugod pag-usab sa pagkaylap sa ibabaw sa tibuok yuta. Ug si Shez nagpuyo sa hilabihan nga ka tigulang ang panuigon; ug siya nanganak ni Riplakish. Ug siya namatay, ug si Riplakish mimando puli kaniya.\n\n5 Ug nahinabo nga si Riplakish wala mobuhat niana nga matarung diha sa panan-aw sa Ginoo, kay siya adunay daghan nga mga asawa ug mga puyo-puyo, ug mipahamtang diha sa mga abaga sa tawo niana nga hilabihan kabug-at nga palas-anon; oo, siya mibuhis kanila og dagko nga mga buhis; ug sa mga buhis siya mitukod og daghan nga mga dagko nga mga gambalay.\n\n6 Ug siya mipatindog kaniya og usa ka hilabihan ka maanindot nga trono; ug siya mitukod og daghan nga mga bilanggoan, ug si kinsa ang dili mobayad ngadto sa buhis siya mobalhug ngadto sa bilanggoan; ug siya kinsa wala makabayad siya mobalhug ngadto sa bilanggoan; ug siya mipahimo nga sila kinahanglan motrabaho sa walay hunong alang sa ilang panginabuhi; ug si kinsa ang magdumili sa pagtrabaho siya mopahamtang og kamatayon.\n\n7 Busa siya nakaangkon sa iyang tanan nga hilabihan ka maayo nga pagkabuhat nga mga butang, oo, gani ang iyang lunsay nga bulawan siya misugo nga mahashasan sa bilanggoan; ug ang tanan nga matang sa hilabihan ka maayo nga pagkabuhat nga mga butang siya misugo nga ipahimo diha sa bilanggoan. Ug nahinabo nga siya mipaantus sa mga katawhan uban sa iyang malaw-ay nga mga buhat ug mga pagkasalawayon.\n\n8 Ug sa diha nga siya nakamando sulod sa kap-atan ug duha ka mga tuig ang mga katawhan mialsa sa pagsukol batok kaniya; ug diha misugod ang gubat pag-usab diha sa yuta, hangtud nga si Riplakish napatay, ug ang iyang mga kaliwatan giabug gikan sa yuta.\n\n9 Ug nahinabo nga human sa sulod sa daghan nga mga tuig, si Moriantum, (siya ingon nga usa ka kaliwat ni Riplakish) mipundok og usa ka kasundalohan sa mga sinalikway, ug miadto ug nakig-away ngadto sa mga katawhan; ug siya nakaangkon og gahum sa daghan nga mga dakbayan; ug ang gubat nahimo nga hilabihan ka makalilisang, ug milungtad sulod sa daghan nga mga tuig; ug siya nakaangkon og gahum ibabaw sa tibuok yuta, ug mihimo sa iyang kaugalingon nga hari ibabaw sa tibuok yuta.\n\n10 Ug human siya mihimo sa iyang kaugalingon nga hari siya mipagaan sa gipas-an sa mga katawhan, nga pinaagi niini siya nakaangkon og pagdayeg diha sa mga mata sa mga katawhan, ug sila midihog kaniya nga mahimo nga ilang hari.\n\n11 Ug siya naghimo og kaangayan ngadto sa mga katawhan, apan wala ngadto kaniya tungod sa iyang daghan nga malaw-ay nga mga buhat; busa siya gipahimulag gikan sa atubangan sa Ginoo.\n\n12 Ug nahinabo nga si Morianton mitukod og daghan nga mga dakbayan, ug ang mga katawhan nahimo nga hilabihan ka adunahan ubos sa iyang pagmando, diha sa mga gambalay, ug diha sa mga bulawan ug pilak, ug sa pagpatubo og lugas, ug sa mga panon, ug sa mga kahayopan, ug kadto nga mga butang nga napahiuli ngadto kanila.\n\n13 Ug si Morianton nagpabilin nga buhi sa hilabihan nga ka tigulang nga panuigon, ug unya siya nanganak ni Kim; ug si Kim mimando puli sa iyang amahan; ug siya mimando sa walo ka mga tuig, ug ang iyang amahan namatay. Ug nahinabo nga si Kim wala magmando diha sa pagkamatarung, busa siya wala mapanalangini sa Ginoo.\n\n14 Ug ang iyang igsoon nga lalaki mialsa batok kaniya, diin siya midala kaniya ngadto sa pagkabihag; ug siya nagpabilin diha sa pagkabihag sa tanan niya nga mga adlaw; ug siya nanganak og anak nga mga lalaki ug anak nga mga babaye diha sa pagkabihag, ug diha sa iyang katigulangon siya nanganak ni Levi; ug siya namatay.\n\n15 Ug nahinabo nga si Levi mialagad diha sa pagkabihag human sa kamatayon sa iyang amahan, sulod sa kap-atan ug duha ka mga tuig. Ug siya mihimo og pakiggubat batok sa hari sa yuta, pinaagi diin siya miangkon ngadto sa iyang kaugalingon sa gingharian.\n\n16 Ug human siya makaangkon ngadto sa iyang kaugalingon sa gingharian siya mihimo niana nga unsa ang matarung diha sa panan-aw sa Ginoo; ug ang mga katawhan miuswag diha sa yuta; ug siya nagpuyo ngadto sa usa ka mabungahon nga katigulangon, ug siya nanganak og anak nga mga lalaki ug anak nga mga babaye; ug siya usab nanganak ni Corom, kinsa siya midihog nga hari puli kaniya.\n\n17 Ug nahinabo nga si Corom mihimo nianang unsa ang maayo diha sa panan-aw sa Ginoo sa tanan niya nga mga adlaw; ug siya nanganak og daghan nga anak nga mga lalaki ug anak nga mga babaye; ug human siya makasinati og daghan nga mga adlaw siya namatay, gani ingon ngadto sa kapahulayan sa yuta; ug si Kish mimando puli kaniya.\n\n18 Ug nahinabo nga si Kish namatay usab, ug si Lib mimando puli kaniya.\n\n19 Ug nahinabo nga si Lib usab mihimo niana nga unsa ang maayo diha sa panan-aw sa Ginoo. Ug sa mga adlaw ni Lib ang lala nga mga bitin gipamatay. Busa sila miadto ngadto sa yuta sa habagatan nga bahin, aron sa pagpangayam og pagkaon alang sa mga katawhan sa yuta, kay ang yuta gitabunan sa mga hayop sa kalasangan. Ug si Lib usab sa iyang kaugalingon nahimo nga usa ka bantugan nga mangangayam.\n\n20 Ug sila mitukod og usa ka gamhanan nga dakbayan sa may taas ug pig-ot nga bahin sa yuta sa may dapit diin ang dagat mibahin sa yuta.\n\n21 Ug sila mipanalipod sa yuta sa habagatan nga bahin nga mahimo nga usa ka kamingawan, aron makakuha og mga ihalas nga mga hayop. Ug ang ibabaw sa tibuok yuta sa amihanan nga bahin natabunan uban sa mga lumulupyo.\n\n22 Ug sila hilabihan ka mga kugihan, ug sila namalit ug namaligya ug nagpatigayon sa usag usa nga sila unta makaangkon og bahandi.\n\n23 Ug sila mitrabaho sa tanan nga matang sa oro, ug sila mihimo og bulawan, ug pilak, ug puthaw, ug tumbaga, ug tanan nga matang sa mga metal; ug sila mikalot niini gikan sa yuta; busa, sila mihabwa og dagko nga mga pundok sa yuta, aron sa pagkuha og oro, ug bulawan, ug pilak, ug puthaw, ug kobre. Ug sila mibuhat sa tanan nga matang sa hilabihan ka maayo nga pagkabuhat nga mga butang.\n\n24 Ug sila adunay mga sida, maayo nga pagkalubid nga panapton; ug sila mibuhat sa tanan nga matang sa panapton, nga sila makasaput sa ilang kaugalingon gikan sa ilang pagkahubo.\n\n25 Ug sila mihimo sa tanan nga matang sa mga himan aron sa pagbugwal sa yuta, sa pagdaro, sa pagtanom, sa pag-ani ug sa pagguna, ug usab sa paggiok.\n\n26 Ug sila mihimo sa tanan nga matang sa mga himan diin sila mitrabaho uban sa ilang mga kahayopan.\n\n27 Ug sila mihimo sa tanan nga matang sa mga hinagiban sa gubat. Ug sila mitrabaho sa tanan nga matang sa buhat sa hilabihan nga ka talagsaon nga pagkahimo.\n\n28 Ug wala pay mga katawhan nga labaw nga gipanalanginan kay kanila, ug labaw nga gipauswag pinaagi sa kamot sa Ginoo. Ug sila diha sa yuta nga pinili labaw sa tanan nga mga yuta, kay ang Ginoo namulong niini.\n\n29 Ug nahinabo nga si Lib nagpuyo sa daghan nga mga katuigan, ug nanganak ug anak nga mga lalaki ug anak nga mga babaye; ug siya usab nanganak ni Hearthom.\n\n30 Ug nahinabo nga si Hearthom mimando puli sa iyang amahan. Ug sa diha nga si Hearthom nakamando og kawhaan ug upat ka mga tuig, tan-awa, ang gingharian gikuha gikan kaniya. Ug siya mialagad sa daghan nga mga katuigan diha sa pagkabihag, oo, bisan ang tanan nga nahibilin sa iyang mga adlaw.\n\n31 Ug siya nanganak ni Heth, ug si Heth nagpuyo diha sa pagkabihag sa tanan niya nga mga adlaw. Ug si Heth nanganak ni Aaron, ug si Aaron nagpuyo diha sa pagkabihag sa tanan niya nga mga adlaw; ug siya nanganak ni Amnigaddah, ug si Amnigaddah usab nagpuyo diha sa pagkabihag sa tanan niya nga mga adlaw; ug siya nanganak ni Coriantum, ug si Coriantum nagpuyo diha sa pagkabihag sa tanan niya nga mga adlaw; ug siya nanganak ni Com.\n\n32 Ug nahinabo nga si Com midani sa katunga sa gingharian. Ug siya mimando sa katunga sa gingharian sa kap-atan ug duha ka mga tuig; ug siya miadto aron sa pakig-away batok sa hari, si Amgid, ug sila nag-away sulod sa daghan nga mga tuig, diin niini nga panahon si Com nakaangkon og gahum ibabaw ni Amgid, ug nakabaton og gahum sa nahibilin sa gingharian.\n\n33 Ug sa mga adlaw ni Com dihay misugod nga mga tulisan sa yuta; ug sila migamit sa karaan nga mga laraw, ug mialagad sa mga panumpa subay sa paagi sa mga karaan, ug nagtinguha pag-usab sa paglaglag sa gingharian.\n\n34 Karon si Com nakig-away og maayo batok kanila; bisan pa niana, siya wala makabuntog batok kanila.\n\n", "ether 11": "[center][font_size=26]Kapitulo 11[/font_size][/center]\n\n[i]Mga gubat, mga panagsumpaki, ug mga pagkadautan mipatigbabaw sa Jaredita nga kinabuhi—Mga propeta mitagna sa hingpit nga kalaglagan sa mga Jaredita gawas kon sila maghinulsol—Ang mga katawhan misalikway sa mga pulong sa mga propeta.[/i]\n\n1 Ug dihay miabut usab sa mga adlaw ni Com nga daghan nga mga propeta, ug nanagna sa kalaglagan niana nga gamhanan nga mga katawhan gawas kon sila maghinulsol, ug mobalik ngadto sa Ginoo, ug mobiya sa ilang mga pagbuno ug mga pagkadautan.\n\n2 Ug nahinabo nga ang mga propeta gisalikway sa mga katawhan, ug sila milayas ngadto ni Com alang sa panalipod, kay ang mga katawhan nagtinguha sa paglaglag kanila.\n\n3 Ug sila nanagna ngadto ni Com og daghan nga mga butang; ug siya napanalanginan diha sa tanan nga nahibilin sa iyang mga adlaw.\n\n4 Ug siya nagpuyo ngadto sa usa ka mabungahon nga katigulangon ug nanganak ni Shiblom; ug si Shiblom mimando puli kaniya. Ug ang igsoon nga lalaki ni Shiblom misukol batok kaniya, ug diha misugod ang hilabihan ka dako nga gubat sa tanan nga yuta.\n\n5 Ug nahinabo nga ang igsoon nga lalaki ni Shiblom misugo nga ang tanan nga mga propeta kinsa nanagna sa kalaglagan sa mga katawhan kinahanglan pahamtangan sa kamatayon;\n\n6 Ug dihay dako nga katalagman diha sa tibuok nga yuta, kay sila nakapamatuod nga usa ka dako nga tunglo modangat diha sa yuta, ug usab diha sa mga katawhan, ug nga kinahanglan adunay dako nga kalaglagan taliwala kanila, ingon sa usa nga wala pa gayud mahitabo diha sa ibabaw sa yuta, ug ang ilang mga bukog kinahanglan mahimo nga ingon sa mga pundok sa yuta diha sa ibabaw sa yuta gawas kon sila maghinulsol sa ilang mga pagkadautan.\n\n7 Ug sila wala mopatalinghug ngadto sa tingog sa Ginoo, tungod sa ilang dautan nga mga kalihokan; busa, diha misugod ang mga gubat ug mga panagbingkil sa tanan nga mga yuta, ug usab daghan nga mga kagutom ug mga kamatay, hangtud nga dihay usa ka dako nga kalaglagan, ingon sa usa nga wala pa gayud masayri diha sa ibabaw sa yuta; ug kining tanan nahinabo sa mga adlaw ni Shiblom.\n\n8 Ug ang mga katawhan misugod sa paghinulsol sa ilang kadautan; ug sa ingon nga sila mibuhat ang Ginoo nagmaloloy-on ngadto kanila.\n\n9 Ug nahinabo nga si Shiblom gipatay, ug si Seth gidala ngadto sa pagkabihag; ug nagpuyo diha sa pagkabihag sa tanan niya nga mga adlaw.\n\n10 Ug nahinabo nga si Ahah, iyang anak nga lalaki, nakaangkon sa gingharian; ug siya mimando ibabaw sa mga katawhan sa tanan niya nga mga adlaw. Ug siya mibuhat sa tanan nga matang sa kadautan diha sa iyang mga adlaw, nga pinaagi niana siya mipahimo sa pagpaagas sa daghan nga dugo; ug diyutay ang iyang mga adlaw.\n\n11 Ug si Ethem, ingon nga usa ka kaliwat ni Ahah, miangkon sa gingharian; ug siya usab mibuhat niana unsa ang dautan sa iyang mga adlaw.\n\n12 Ug nahinabo nga diha sa mga adlaw ni Ethem dihay miabut nga daghan nga mga propeta, ug nanagna pag-usab ngadto sa mga katawhan; oo, sila mihimo og panagna nga ang Ginoo sa hingpit molaglag kanila gikan sa ibabaw sa yuta gawas kon sila maghinulsol sa ilang mga kadautan.\n\n13 Ug nahinabo nga ang mga katawhan nagpatig-a sa ilang mga kasingkasing, ug wala mopatalinghug ngadto sa ilang mga pulong; ug ang mga propeta nagbangutan ug mipahawa gikan sa taliwala sa mga katawhan.\n\n14 Ug nahinabo nga si Ethem mihimo og paghukom diha sa pagkadautan sa tanan niya nga mga adlaw; ug siya nanganak ni Moron. Ug nahinabo nga si Moron mimando puli kaniya; ug si Moron mihimo niana unsa ang dautan sa atubangan sa Ginoo.\n\n15 Ug nahinabo nga dihay mitungha nga usa ka pagsukol taliwala sa mga katawhan, tungod nianang tinago nga kalihokan nga gitukod aron makaangkon og gahum ug makaangkon og bahandi; ug dihay miabut nga gamhanan nga tawo taliwala kanila diha sa pagkadautan, ug nakiggubat ngadto ni Moron, diin siya mibuntog sa katunga sa gingharian; ug siya mibaton sa katunga sa gingharian sa daghan nga mga katuigan.\n\n16 Ug nahinabo nga si Moron mibuntog kaniya, ug miangkon sa gingharian pag-usab.\n\n17 Ug nahinabo nga dihay lain nga mitungha nga gamhanan nga tawo; ug siya usa ka kaliwat sa igsoon nga lalaki ni Jared.\n\n18 Ug nahinabo nga siya mibuntog kang Moron ug nakaangkon sa gingharian; busa, si Moron mipuyo diha sa pagkabihag sa tanan nga nahibilin sa iyang mga adlaw; ug siya nanganak ni Coriantor.\n\n19 Ug nahinabo nga si Coriantor mipuyo diha sa pagkabihag sa tanan niya nga mga adlaw.\n\n20 Ug diha sa mga adlaw ni Coriantor dihay miabut usab nga daghan nga mga propeta, ug nanagna sa mahinungdanon ug kahibulongan nga mga butang, ug misangyaw og paghinulsol ngadto sa mga katawhan, ug gawas kon sila gayud mohinulsol ang Ginoong Dios mohimo og paghukom batok kanila ngadto sa ilang hingpit nga kalaglagan;\n\n21 Ug nga ang Ginoong Dios mopadala o mopasanay og lain nga mga katawhan sa pag-angkon sa yuta, pinaagi sa iyang gahum, subay sa paagi nga siya midala sa ilang mga amahan.\n\n22 Ug sila misalikway sa tanan nga mga pulong sa mga propeta, tungod sa ilang tinago nga kapunongan ug dautan nga mga pagkasalawayon.\n\n23 Ug nahinabo nga si Coriantor nanganak ni Ether, ug siya namatay, ingon nga nakapuyo diha sa pagkabihag sa tanan niya nga mga adlaw.\n\n", "ether 12": "[center][font_size=26]Kapitulo 12[/font_size][/center]\n\n[i]Ang propeta Ether miawhag sa mga katawhan sa pagtuo sa Dios—Si Moroni miasoy pagbalik sa mga katingalahan ug mga kahibulongan nga buhat pinaagi sa hugot nga pagtuo—Hugot nga pagtuo nakahimo sa igsoon nga lalaki ni Jared sa pagkakita ni Kristo—Ang Ginoo mihatag sa mga tawo og kahuyang nga sila unta magmapainubsanon—Ang igsoon nga lalaki ni Jared miirog sa Bungtod sa Zerin pinaagi sa hugot nga pagtuo—Hugot nga pagtuo, paglaum, ug gugma nga putli mga kinahanglanon sa kaluwasan—Si Moroni nakakita ni Jesus nawong sa nawong.[/i]\n\n1 Ug nahinabo nga ang mga adlaw ni Ether diha sa mga adlaw ni Coriantumr; ug si Coriantumr mao ang hari ibabaw sa tanan nga yuta.\n\n2 Ug si Ether usa ka propeta sa Ginoo; busa si Ether mitungha sa mga adlaw ni Coriantumr, ug misugod sa pagpanagna ngadto sa mga katawhan, kay siya dili mapugngan tungod sa Espiritu sa Ginoo diin anaa kaniya.\n\n3 Kay siya misangyaw gikan sa buntag, gani hangtud sa pagsalop sa adlaw, nag-awhag sa mga katawhan sa pagtuo diha sa Dios ngadto sa paghinulsol basin pa unya sila kinahanglan malaglag, nag-ingon ngadto kanila nga pinaagi sa hugot nga pagtuo ang tanan nga mga butang matuman—\n\n4 Busa, kinsa kadto nga motuo diha sa Dios tingali uban sa kasiguroan molaum alang sa maayo nga kalibutan, oo, gani usa ka dapit diha sa tuo nga kamot sa Dios, kansang paglaum moabut pinaagi sa hugot nga pagtuo, naghimo og kalig-on ngadto sa mga kalag sa mga tawo, diin makahimo kanila nga lig-on ug makanunayon, sa kanunay puno sa maayo nga mga buhat, gitultulan ngadto sa paghimaya sa Dios.\n\n5 Ug nahinabo nga si Ether nanagna sa mahinungdanon ug kahibulongan nga mga butang ngadto sa mga katawhan, diin sila wala motuo, tungod kay sila wala makakita kanila.\n\n6 Ug karon, ako, Moroni, namulong sa ingon mahitungod niini nga mga butang; ako mopakita ngadto sa kalibutan nga ang hugot nga pagtuo mao ang mga butang nga gilauman ug dili makita; busa, ayaw pakiglalis tungod kay kamo wala makakita, kay kamo dili makadawat og saksi hangtud human sa pagsulay sa inyong hugot nga pagtuo.\n\n7 Kay kini pinaagi sa hugot nga pagtuo nga si Kristo mipakita sa iyang kaugalingon ngadto sa atong mga amahan, human siya mabanhaw gikan sa kamatayon; ug siya wala mopakita sa iyang kaugalingon ngadto kanila hangtud sila adunay hugot nga pagtuo diha kaniya; busa, kini gikinahanglan gayud nga ang uban adunay hugot nga pagtuo diha kaniya, kay siya wala mopakita sa iyang kaugalingon ngadto sa kalibutan.\n\n8 Apan tungod sa hugot nga pagtuo sa mga tawo siya mipakita sa iyang kaugalingon ngadto sa kalibutan, ug mihimaya sa ngalan sa Amahan, ug miandam og usa ka agianan nga sa ingon ang uban unta makaambit sa langitnon nga gasa, nga sila unta molaum alang niadto nga mga butang nga sila wala makakita.\n\n9 Busa, kamo usab mahimo nga makabaton og paglaum, ug mahimo nga mga tig-ambit sa gasa, kon kamo magbaton og hugot nga pagtuo.\n\n10 Tan-awa kini pinaagi sa hugot nga pagtuo nga sila sa daan nga panahon gitawag subay sa balaan nga kapunongan sa Dios.\n\n11 Busa, pinaagi sa hugot nga pagtuo ang balaod ni Moises gihatag. Apan diha sa gasa sa iyang Anak nga lalaki ang Dios miandam og usa ka labing maayo nga paagi; ug kini pinaagi sa hugot nga pagtuo nga kini natuman.\n\n12 Kay kon wala ang hugot nga pagtuo taliwala sa mga katawhan ang Dios dili makahimo og milagro taliwala kanila; busa, siya wala mopakita sa iyang kaugalingon hangtud human sa pagsulay sa ilang hugot nga pagtuo.\n\n13 Tan-awa, kini tungod sa hugot nga pagtuo ni Alma ug ni Amulek nga nakahimo sa bilanggoan nga malumpag ngadto sa yuta.\n\n14 Tan-awa, kini tungod sa hugot nga pagtuo ni Nephi ug ni Lehi nga nakahimo og kausaban diha sa mga Lamanita, nga sila nabunyagan uban sa kalayo ug uban sa Espiritu Santo.\n\n15 Tan-awa, kini tungod sa hugot nga pagtuo ni Ammon ug sa iyang mga kaigsoonan nga nakahimo sa mga kahibulongan nga milagro taliwala sa mga Lamanita.\n\n16 Oo, ug gani tanan sila kinsa nakahimo og mga milagro nakahimo kanila pinaagi sa hugot nga pagtuo, bisan niadto kinsa mga nahiuna ni Kristo ug usab niadto kinsa mga misunod.\n\n17 Ug kini pinaagi sa hugot nga pagtuo nga ang tulo ka mga tinun-an nakaangkon og usa ka saad nga sila dili makatilaw sa kamatayon; ug sila wala makaangkon sa saad hangtud human sa ilang hugot nga pagtuo.\n\n18 Ug ni sa bisan unsa nga panahon adunay nakahimo og mga milagro hangtud human sa ilang hugot nga pagtuo; busa sila mituo una diha sa Anak sa Dios.\n\n19 Ug dihay daghan kansang hugot nga pagtuo hilabihan ka lig-on bisan sa wala pa moabut si Kristo, kinsa dili mapugngan gikan sa sulod sa tabil, apan sa pagkatinuod nakakita uban sa ilang mga mata sa mga butang diin sila nakakita uban ang mata sa hugot nga pagtuo, ug sila nalipay.\n\n20 Ug tan-awa, kami nakakita dinhi niini nga talaan nga ang usa niini mao ang igsoon nga lalaki ni Jared; kay hilabihan ka dako sa iyang hugot nga pagtuo diha sa Dios, nga sa diha nga ang Dios mibutang sa iyang tudlo siya dili makatago niini gikan sa panan-aw sa igsoon nga lalaki ni Jared, tungod sa iyang pulong nga siya namulong ngadto kaniya, unsa nga pulong siya nakaangkon pinaagi sa hugot nga pagtuo.\n\n21 Ug human ang igsoon nga lalaki ni Jared nakakita sa tudlo sa Ginoo, tungod sa saad diin ang igsoon nga lalaki ni Jared nakaangkon pinaagi sa hugot nga pagtuo, ang Ginoo dili makapugong sa bisan unsa gikan sa iyang panan-aw; busa siya mipakita kaniya sa tanan nga mga butang, kay siya dili na kapugngan sa gawas sa tabil.\n\n22 Ug kini pinaagi sa hugot nga pagtuo nga ang akong mga amahan nakaangkon sa saad nga kini nga mga butang moabut ngadto sa ilang mga kaigsoonan pinaagi sa mga Hentil; busa ang Ginoo misugo kanako, oo, gani si Jesukristo.\n\n23 Ug ako miingon ngadto kaniya: Ginoo, ang mga Hentil mobiay-biay niini nga mga butang, tungod sa among pagkahuyang diha sa pagsulat; kay Ginoo ikaw naghimo kanamo nga gamhanan diha sa pulong pinaagi sa hugot nga pagtuo, apan ikaw wala maghimo kanamo nga gamhanan diha sa pagsulat; kay ikaw naghimo sa tanan niini nga mga katawhan nga sila makapamulong og daghan, tungod sa Espiritu Santo diin ikaw naghatag kanila;\n\n24 Ug ikaw naghimo kanamo nga kami makasulat og diyutay, tungod sa pagkabakikaw sa among mga kamot. Tan-awa, ikaw wala maghimo kanamo nga gamhanan diha sa pagsulat sama ngadto sa igsoon nga lalaki ni Jared, kay ikaw mihimo kaniya nga ang mga butang diin siya misulat mga gamhanan gani nga ikaw mao, ngadto sa pagbuntog sa tawo sa pagbasa kanila.\n\n25 Ikaw mihimo usab sa among mga pulong nga gamhanan ug mahinungdanon, bisan nga kami dili makasulat kanila; busa, kon kami mosulat kami nakakita sa among kahuyang, ug nasayop tungod sa pagpahimutang sa among mga pulong; ug ako nahadlok basin unya ang mga Hentil mobiay-biay sa among mga pulong.\n\n26 Ug sa diha nga ako nakapamulong niini, ang Ginoo misulti ngari kanako, nag-ingon: Ang mga buang mobiay-biay apan sila gayud magbangutan; ug ang akong grasya igo alang sa maaghup, nga sila dili magpahimulos sa inyong kahuyang;\n\n27 Ug kon ang mga tawo moduol ngari kanako, Ako mopakita ngadto kanila sa ilang kahuyang. Ako mohatag ngadto sa mga tawo og kahuyang nga sila mahimo nga magpaubos; ug ang akong grasya igo alang sa tanan nga mga tawo nga magpaubos sa ilang mga kaugalingon sa akong atubangan; kay kon sila magpaubos sa ilang mga kaugalingon sa akong atubangan, ug magbaton og hugot nga pagtuo ngari kanako, niana Ako mohimo sa mahuyang nga mga butang nga mahimo nga malig-on ngadto kanila.\n\n28 Tan-awa, Ako mopakita ngadto sa mga Hentil sa ilang kahuyang, ug Ako mopakita ngadto kanila nga ang hugot nga pagtuo, paglaum ug gugma nga putli modala ngari kanako—sa tubod sa tanan nga pagkamatarung.\n\n29 Ug ako, si Moroni, nga nakadungog niini nga mga pulong, nahupay, ug miingon: O Ginoo, ang imong matarung nga kabubut-on mahimo nga matuman, kay ako nasayud nga ikaw molihok ngadto sa mga katawhan sumala sa ilang hugot nga pagtuo.\n\n30 Kay ang igsoon nga lalaki ni Jared miingon ngadto sa bukid sa Zerin, Pahawa—ug kini mipahawa. Ug kon siya wala pay hugot nga pagtuo kini dili molihok; busa ikaw molihok human ang mga tawo makabaton og hugot nga pagtuo.\n\n31 Kay sa ingon ikaw mipakita sa imong kaugalingon ngadto sa imong mga tinun-an; kay human sila makabaton og hugot nga pagtuo, ug namulong diha sa imong ngalan, ikaw mipakita ngadto kanila diha sa dako nga gahum.\n\n32 Ug ako usab nahinumdom nga ikaw miingon nga ikaw nag-andam og usa ka balay alang sa tawo, oo, gani diha sa mga mansyon sa imong Amahan, diin ang tawo makaangkon unta og labaw nga maayo nga paglaum; busa ang tawo kinahanglan molaum, o siya dili makadawat og usa ka kabilin diha sa dapit nga imong giandam.\n\n33 Ug usab, ako nahinumdom nga ikaw miingon nga ikaw nahigugma sa kalibutan, gani ngadto sa pagtugyan sa imong kinabuhi alang sa kalibutan, nga aron ikaw unta mokuha niini pagbalik aron sa pag-andam og usa ka dapit alang sa mga katawhan.\n\n34 Ug karon ako nasayud nga kini nga gugma diin ikaw aduna alang sa mga katawhan mao ang gugma nga putli; busa, gawas kon ang mga tawo makabaton og gugma nga putli sila dili makapanunod niana nga dapit diin ikaw nag-andam diha sa mga mansyon sa imong Amahan.\n\n35 Busa, ako nasayud nga pinaagi niini nga butang diin ikaw miingon, nga kon ang mga Hentil walay gugma nga putli, tungod sa among kahuyang, nga ikaw mosulay kanila, ug mobawi sa ilang talento, oo, bisan kana nga ila na nga nadawat, ug ihatag ngadto kanila kinsa nakaangkon og labaw pa nga kabuhong.\n\n36 Ug nahinabo nga ako nag-ampo ngadto sa Ginoo nga siya mohatag ngadto sa mga Hentil og grasya, nga sila unta makaangkon og gugma nga putli.\n\n37 Ug nahinabo nga ang Ginoo miingon ngari kanako; kon sila walay gugma nga putli dili igsapayan nganha kanimo, ikaw nagmatinud-anon; busa, ang imong mga saput pagahimoon nga limpyo. Ug tungod kay ikaw nakakita sa imong kahuyang ikaw himoon og malig-on, gani ngadto sa paglingkod sa dapit diin Ako nag-andam diha sa mga mansyon sa akong Amahan.\n\n38 Ug karon ako, si Moroni, manamilit ngadto sa mga Hentil, oo, ug usab ngadto sa akong mga kaigsoonan kinsa akong gihigugma, hangtud nga kita magkita sa atubangan sa hukmanan ni Kristo, diin ang tanan nga mga tawo masayud nga ang akong mga saput walay lama sa inyong dugo.\n\n39 Ug unya kamo masayud nga ako nakakita ni Jesus, ug nga siya nakigsulti kanako nawong sa nawong ug nga siya misulti kanako diha sa yano nga pagkamapainubsanon gani ingon sa usa ka tawo nga mosulti ngadto sa lain diha sa akong kaugalingon nga pinulongan mahitungod niini nga mga butang;\n\n40 Ug diyutay lamang nga ako misulat tungod sa akong kahuyang diha sa pagsulat.\n\n41 Ug karon, ako modasig kanimo sa pagpangita niini nga Jesus diin ang mga propeta ug mga apostoles misulat, nga ang grasya sa Dios nga Amahan, ug usab ang Ginoong Jesukristo, ug sa Espiritu Santo, nga nagpamatuod kanila, mahimo unta nga mag-uban diha kaninyo sa kahangturan. Amen.\n\n", "ether 13": "[center][font_size=26]Kapitulo 13[/font_size][/center]\n\n[i]Si Ether namulong sa usa ka bag-ong Jerusalem nga pagatukuron sa America pinaagi sa binhi ni Jose—Siya mitagna, gisalikway, misulat sa kasaysayan sa mga Jaredita, ug mitagna sa kalaglagan sa mga Jaredita—Ang gubat mikaylap sa tanan nga yuta.[/i]\n\n1 Ug karon ako, si Moroni, mopadayon sa pagtapos sa akong talaan mahitungod sa kalaglagan sa mga katawhan nga kinsa ako kanunay misulat.\n\n2 Kay tan-awa, sila misalikway sa mga pulong ni Ether; kay siya sa pagkatinuod misulti kanila sa tanan nga mga butang, gikan sa sinugdanan sa tawo; ug nga human ang mga tubig mihubas gikan sa ibabaw niini nga yuta kini nahimo nga pinili nga yuta labaw sa tanan nga mga yuta, usa ka pinili nga yuta sa Ginoo; busa ang Ginoo buot nga ang mga tawo kinahanglan moalagad kaniya kinsa nagpuyo sa ibabaw niini;\n\n3 Ug nga kini mao ang dapit sa Bag-ong Jerusalem, nga kinahanglan manaog gikan sa langit, ug ang balaan nga santuwaryo sa Ginoo.\n\n4 Tan-awa, si Ether nakakita sa mga adlaw ni Kristo, ug siya namulong mahitungod sa usa ka Bag-ong Jerusalem dinhi niini nga yuta.\n\n5 Ug siya namulong usab mahitungod sa balay ni Israel, ug ang Jerusalem diin si Lehi nagagikan—human kini pagalaglagon kini pagatukuron pag-usab, usa ka balaan nga dakbayan ngadto sa Ginoo; busa, kini dili mahimo nga usa ka bag-o nga Jerusalem kay kini nahimo sa panahon nga karaan; apan kini kinahanglan nga pagatukuron pag-usab, ug mahimo nga balaan nga dakbayan sa Ginoo; ug kini kinahanglan matukod ngadto sa balay ni Israel—\n\n6 Ug nga usa ka Bag-ong Jerusalem kinahanglan matukod niini nga yuta, ngadto sa salin sa binhi ni Jose, kay mahitungod niana nga mga butang adunay usa ka sumbanan.\n\n7 Kay sa ingon si Jose midala sa iyang amahan ubos ngadto sa yuta sa Ehipto, gani siya namatay didto; busa, ang Ginoo midala og usa ka salin sa binhi ni Jose gikan sa yuta sa Jerusalem, nga siya unta magmaloloy-on ngadto sa binhi ni Jose nga sila dili mahanaw, bisan ingon nga siya magmaloloy-on ngadto sa amahan ni Jose nga siya kinahanglan dili mahanaw.\n\n8 Busa, ang salin sa binhi ni Jose matukod dinhi niini nga yuta; ug kini mahimo nga yuta sa ilang kabilin; ug sila motukod og usa ka balaan nga dakbayan ngadto sa Ginoo, sama ngadto sa Jerusalem nga daan; ug sila dili na pagalibugon, hangtud ang katapusan moabut sa diha nga ang yuta mahanaw.\n\n9 Ug adunay usa ka bag-o nga langit ug usa ka bag-o nga yuta; ug sila mahimo nga sama ngadto sa karaan gawas ang karaan mahanaw, ug ang tanan nga mga butang mahimo nga bag-o.\n\n10 Ug unya moabut ang Bag-ong Jerusalem; ug bulahan sila kinsa mipuyo diha niini, kay kini mao sila kansang mga saput puti pinaagi sa dugo sa Kordero; ug sila mao sila kinsa naihap taliwala sa salin sa binhi ni Jose, kinsa anaa sa balay ni Israel.\n\n11 Ug unya miabut usab ang Jerusalem sa karaan; ug sa mga lumulupyo diha niini, bulahan sila, kay sila nahugasan sa dugo sa Kordero; ug sila mao sila kinsa gitibulaag ug gipundok gikan sa upat ka mga suok sa yuta, ug gikan sa amihanan nga mga nasud, ug mga mag-aambit sa katumanan sa pakigsaad diin ang Dios mihimo uban sa ilang amahan, si Abraham.\n\n12 Ug sa diha nga kini nga mga butang miabut, mapahinabo ang kasulatan nga nag-ingon, kana mao sila kinsa nahiuna, kinsa mahimo nga maulahi; ug kana mao sila kinsa naulahi, kinsa mahimo nga mahiuna.\n\n13 Ug ako hapit na unta mosulat og dugang pa, apan ako gidid-an; apan mahinungdanon ug kahibulongan ang mga panagna ni Ether; apan sila miisip kaniya nga walay bili, ug misalikway kaniya; ug siya mitago sa iyang kaugalingon sa usa ka lungag sa bato sa adlaw, ug sa gabii siya moadto sa pagtan-aw sa mga butang nga moabut dinha sa mga katawhan.\n\n14 Ug samtang siya mipuyo sa lungag sa usa ka bato siya mihimo sa nahibilin niini nga talaan, nagtan-aw sa kalaglagan nga miabut diha sa mga katawhan, sa gabii.\n\n15 Ug nahinabo nga nianang sama nga tuig diin siya gisalikway gikan sa taliwala sa mga katawhan dihay nagsugod nga usa ka dako nga gubat taliwala sa mga katawhan, kay dihay daghan kinsa mibatok, kinsa gamhanan nga mga tawo, ug nagtinguha sa paglaglag ni Coriantumr pinaagi sa ilang tinago nga mga laraw sa pagkadautan, diin gipamulong na.\n\n16 Ug karon si Coriantumr, nga nakaangkon og kaalam, sa iyang kaugalingon, diha sa tanan nga mga kahanas sa gubat ug sa tanan nga kaigmat sa kalibutan, busa siya nakig-away ngadto kanila kinsa nagtinguha sa paglaglag kaniya.\n\n17 Apan siya wala mohinulsol, ni ang iyang ambongan nga anak nga mga lalaki ni anak nga mga babaye; ni ang ambongan nga anak nga mga lalaki ug anak nga mga babaye ni Cohor; ni ang ambongan nga anak nga mga lalaki ug anak nga mga babaye ni Corihor; ug sa katapusan walay ambongan nga anak nga mga lalaki ug anak nga mga babaye diha sa ibabaw sa tibuok yuta kinsa mihinulsol sa ilang mga sala.\n\n18 Busa, nahinabo nga sa unang tuig nga si Ether mipuyo diha sa lungag sa usa ka bato, dihay daghan nga mga katawhan kinsa gipamatay pinaagi sa espada niadto nga tinago nga mga kalihokan, nakig-away batok kang Coriantumr nga aron sila unta moangkon sa gingharian.\n\n19 Ug nahinabo nga ang anak nga mga lalaki ni Coriantumr nakig-away sa hilabihan ug nakabsan og hilabihan nga dugo.\n\n20 Ug sa ikaduha nga tuig ang pulong sa Ginoo midangat ngadto ni Ether, nga siya molakaw ug managna ngadto kang Coriantumr nga, kon siya mohinulsol, ug ang tibuok niya nga panimalay ang Ginoo mohatag ngadto kaniya sa iyang gingharian ug moluwas sa mga katawhan—\n\n21 Ug kon dili sila pagalaglagon, ug ang tanan niya nga panimalay gawas sa iyang kaugalingon. Ug siya kinahanglan lamang mabuhi aron sa pagtan-aw sa katumanan sa mga panagna nga gikapamulong mahitungod sa lain nga mga katawhan nga makadawat sa yuta alang sa ilang kabilin; ug si Coriantumr kinahanglan makadawat og usa ka paghukom pinaagi kanila; ug ang matag kalag kinahanglan pagalaglagon gawas kang Coriantumr.\n\n22 Ug nahinabo nga si Coriantumr wala mohinulsol, ni ang iyang panimalay, ni ang mga katawhan; ug ang mga gubat wala mohunong; ug sila nagtinguha sa pagpatay ni Ether, apan siya milayas gikan kanila ug mitago pag-usab diha sa lungag sa bato.\n\n23 Ug nahinabo nga dihay mitungha nga Shared, ug siya usab nakig-away ngadto kang Coriantumr; ug siya mibuntog kaniya, hangtud nga sa ikatulo nga tuig siya midala kaniya ngadto sa pagkabihag.\n\n24 Ug ang anak nga mga lalaki ni Coriantumr, diha sa ikaupat nga tuig, mibuntog ni Shared, ug nakaangkon sa gingharian pag-usab ngadto sa ilang amahan.\n\n25 Karon dihay misugod nga usa ka gubat diha sa ibabaw sa tibuok yuta, matag tawo uban sa iyang panon nakig-away alang niana diin siya mitinguha.\n\n26 Ug dihay mga tulisan, ug sa katapusan, ang tanan nga matang sa pagkadautan diha sa ibabaw sa tibuok yuta.\n\n27 Ug nahinabo nga si Coriantumr hilabihan kasuko kang Shared, ug siya milakaw batok kaniya uban sa iyang mga kasundalohan aron sa pagpakig-away; ug sila nagsugat diha sa dako nga kasuko, ug sila nagsugat diha sa walog sa Gilgal; ug ang panag-away nahimo nga hilabihan ka pait.\n\n28 Ug nahinabo nga si Shared nakig-away batok kaniya sulod sa tulo ka adlaw. Ug nahinabo nga si Coriantumr mibuntog kaniya, ug misukol kaniya hangtud nga siya miabut sa mga kapatagan sa Heshlon.\n\n29 Ug nahinabo nga si Shared nakig-away kaniya pag-usab diha sa mga kapatagan; ug tan-awa, siya mibuntog kang Coriantumr, ug miabug kaniya og balik pag-usab ngadto sa walog sa Gilgal.\n\n30 Ug si Coriantumr nakig-away kang Shared pag-usab diha sa walog sa Gilgal, diin siya mibuntog kang Shared ug mipatay kaniya.\n\n31 Ug si Shared misamad ni Coriantumr diha sa iyang bitiis, nga siya wala na makig-away pag-usab sulod sa duha ka tuig, diin sa mao nga panahon ang tanan nga mga katawhan diha sa ibabaw sa yuta nagpaagas sa dugo, ug walay usa nga makapugong kanila.\n\n", "ether 14": "[center][font_size=26]Kapitulo 14[/font_size][/center]\n\n[i]Ang pagkadautan sa mga katawhan magdala og usa ka tunglo nganha sa yuta—Si Coriantumr nakigsangka diha sa pakiggubat batok ni Gilead, unya si Lib, ug unya si Shiz—Dugo ug kamatay ang mitabon sa yuta.[/i]\n\n1 Ug karon dihay misugod nga usa ka dako nga tunglo diha sa tanan nga yuta tungod sa pagkadautan sa mga katawhan, diin, kon ang usa ka tawo mopahimutang sa iyang himan o sa iyang espada sa iyang sakuban, o diha sa dapit diin siya magtago niini, tan-awa, sa pagkaugma, dili na kini niya makita, kay hilabihan ka dako ang tunglo diha sa yuta.\n\n2 Busa ang matag tawo nagkupot ngadto niana sa iyang kaugalingon, uban sa iyang mga kamot, ug dili mohulam ni mopahulam; ug matag tawo mogunit sa puloan sa iyang espada sa iyang tuo nga kamot, sa pagpanalipod sa iyang kabtangan ug sa iyang kaugalingon nga kinabuhi ug sa iyang mga asawa ug mga anak.\n\n3 Ug karon, human sa gidugayon nga duha ka mga tuig, ug human sa kamatayon ni Shared, tan-awa, dihay mitunga nga igsoon nga lalaki ni Shared ug siya nakig-away ngadto kang Coriantumr, diin si Coriantumr mibuntog kaniya ug migukod kaniya ngadto sa kamingawan sa Akish.\n\n4 Ug nahinabo nga ang igsoon nga lalaki ni Shared nakig-away ngadto kaniya didto sa kamingawan sa Akish; ug ang panag-away nahimo nga hilabihan ka pait, ug daghan nga mga kaliboan ang namatay pinaagi sa espada.\n\n5 Ug nahinabo nga si Coriantumr miliyok sa kamingawan; ug ang igsoon nga lalaki ni Shared mimartsa ngadto gawas sa kamingawan sa kagabhion ug mipatay og usa ka bahin sa kasundalohan ni Coriantumr samtang sila mga hubog.\n\n6 Ug siya miabut ngadto sa yuta sa Moron, ug mipahimutang sa iyang kaugalingon nganha sa trono ni Coriantumr.\n\n7 Ug nahinabo nga si Coriantumr mipuyo uban sa iyang mga kasundalohan didto sa kamingawan sulod sa duha ka mga tuig, diin siya nakadawat og dugang kusog ngadto sa iyang kasundalohan.\n\n8 Karon ang igsoon nga lalaki ni Shared, kansang ngalan mao si Gilead nakadawat usab og dugang kusog ngadto sa iyang mga kasundalohan, tungod sa tinago nga mga kalihokan.\n\n9 Ug nahinabo nga ang iyang halangdon nga pari mibuno kaniya samtang siya naglingkod diha sa iyang trono.\n\n10 Ug nahinabo nga usa sa tinago nga mga kalihokan mibuno kaniya diha sa tinago nga agianan, ug nakaangkon ngadto sa iyang kaugalingon sa gingharian; ug ang iyang ngalan mao si Lib; ug si Lib usa ka tawo nga dako ang pamayhon labaw pa kay ni bisan kinsa nga tawo diha sa tanan nga mga katawhan.\n\n11 Ug nahinabo nga sa unang tuig ni Lib, si Coriantumr miabut ngadto sa yuta sa Moron, ug nakig-away ngadto kang Lib.\n\n12 Ug nahinabo nga siya nakig-away uban kang Lib, diin si Lib mitigbas sa iyang bukton ug siya nasamdan; bisan pa niana, ang kasundalohan ni Coriantumr midasdas ngadto kang Lib nga siya milayas ngadto sa mga utlanan diha sa baybayon.\n\n13 Ug nahinabo nga si Coriantumr migukod kaniya; ug si Lib nakig-away ngadto kaniya diha sa baybayon.\n\n14 Ug nahinabo nga si Lib mitigbas sa mga kasundalohan ni Coriantumr ug sila milayas pag-usab ngadto sa kamingawan sa Akish.\n\n15 Ug nahinabo nga si Lib migukod kaniya hangtud nga siya miabut sa mga kapatagan sa Agosh. Ug si Coriantumr midala sa tanan niya nga mga katawhan uban kaniya samtang siya milayas sa atubangan ni Lib niana nga suok sa yuta diin siya milayas.\n\n16 Ug sa iyang pag-abut sa mga kapatagan sa Agosh siya nakig-away ngadto kang Lib, ug siya mitigbas kaniya hangtud siya namatay; bisan pa niana, ang igsoon nga lalaki ni Lib misulong batok kang Coriantumr puli kaniya, ug ang panag-away nahimo nga hilabihan ka pait, diin si Coriantumr milayas pag-usab gikan sa atubangan sa mga kasundalohan sa igsoon nga lalaki ni Lib.\n\n17 Karon ang ngalan sa igsoon nga lalaki ni Lib gitawag og Shiz. Ug nahinabo nga si Shiz migukod kang Coriantumr, ug siya mibuntog sa daghan nga mga dakbayan, ug siya mipatay sa mga babaye ug sa mga bata, ug siya misunog sa mga dakbayan.\n\n18 Ug dihay miabut nga kahadlok ni Shiz sa tibuok nga yuta; oo, usa ka pagtuaw ang milanog sa tibuok yuta—Kinsa ang makabarug sa atubangan sa kasundalohan ni Shiz? Tan-awa, siya misilhig sa yuta gikan sa iyang atubangan!\n\n19 Ug nahinabo nga ang mga katawhan misugod sa pagpundok diha sa mga kasundalohan sa ibabaw sa tibuok yuta.\n\n20 Ug sila nabahin; ug ang usa ka bahin kanila milayas ngadto sa kasundalohan ni Shiz, ug ang usa ka bahin kanila milayas ngadto sa kasundalohan ni Coriantumr.\n\n21 Ug hilabihan ka dako ug ka malungtaron sa gubat, ug hilabihan ka dugay sa talan-awon sa pagpaagas sa dugo ug kamatay, nga ang ibabaw sa tibuok yuta natabunan uban sa mga lawas sa mga patay.\n\n22 Ug hilabihan ka kalit ug ka kusog ang mao nga gubat nga walay bisan usa nga nahibilin aron sa paglubong sa mga patay, apan sila mimartsa gikan sa pagpaagas sa dugo ngadto sa pagpaagas sa dugo, nagbiya sa lawas sa mga lalaki, mga babaye, ug mga bata nga nagkatag diha sa ibabaw sa yuta, aron mahimo nga kan-unon sa mga ulod.\n\n23 Ug ang baho niini mikatap diha sa ibabaw sa yuta gani diha sa ibabaw sa tibuok yuta; busa ang mga katawhan nahasol maadlaw ug magabii, tungod sa baho niini.\n\n24 Bisan pa niana, si Shiz wala mohunong sa paggukod ni Coriantumr; kay siya nanumpa sa pagpanimalos sa iyang kaugalingon diha kang Coriantumr sa dugo sa iyang igsoon nga lalaki, kinsa gipatay, ug ang pulong sa Ginoo nga miabut ngadto ni Ether nga si Coriantumr kinahanglan dili mapatay pinaagi sa espada.\n\n25 Ug sa ingon kita nakasabut nga ang Ginoo moduaw kanila sa kahingpitan sa iyang kaligutgot, ug ang ilang mga pagkadautan ug mga pagkasalawayon nag-andam og usa ka agianan alang sa ilang walay katapusan nga kalaglagan.\n\n26 Ug nahinabo nga si Shiz migukod ni Coriantumr paingon sa silangan nga bahin bisan ngadto sa mga utlanan sa baybayon, ug didto siya nakig-away ngadto kang Shiz sulod sa tulo ka mga adlaw.\n\n27 Ug hilabihan ka makalilisang ang kalaglagan diha sa mga kasundalohan ni Shiz nga ang mga katawhan misugod sa pagkahadlok ug misugod sa paglayas gikan sa atubangan sa mga kasundalohan ni Coriantumr; ug sila milayas ngadto sa yuta ni Corihor, ug misilhig sa mga lumulupyo gikan sa ilang atubangan, tanan kanila nga dili moipon kanila.\n\n28 Ug sila mitukod sa ilang mga tolda diha sa walog sa Corihor; ug si Coriantumr mitukod sa iyang mga tolda diha sa walog sa Shurr. Karon ang walog sa Shurr duol sa bungtod sa Comnor; busa, si Coriantumr mitigum sa iyang mga kasundalohan diha sa bungtod sa Comnor, ug mipatingog sa usa ka trumpeta ngadto sa mga kasundalohan ni Shiz sa paghagit kanila ngadto sa pakig-away.\n\n29 Ug nahinabo nga sila miabut, apan giabug pag-usab; ug sila miabut sa ikaduha nga higayon, ug sila giabug pag-usab sa ikaduha nga higayon. Ug nahinabo nga sila mibalik pag-usab sa ikatulo nga higayon, ug ang panag-away nahimo nga hilabihan ka pait.\n\n30 Ug nahinabo nga si Shiz mitigbas ni Coriantumr ug siya nakahatag kaniya og daghan nga lawom nga samad; ug si Coriantumr kay nawad-an sa iyang dugo, gikuyapan, ug gidala sa layo ingon nga siya patay.\n\n31 Karon ang pagkamatay sa mga lalaki, ug sa mga babaye ug sa mga bata sa duha ka pundok hilabihan ka dako nga si Shiz misugo sa iyang mga katawhan nga sila dili na mogukod sa mga kasundalohan ni Coriantumr; busa, sila mibalik ngadto sa ilang kampo.\n\n", "ether 15": "[center][font_size=26]Kapitulo 15[/font_size][/center]\n\n[i]Minilyon sa mga Jaredita ang namatay sa panag-away—Si Shiz ug si Coriantumr mitigum sa tanan nga mga katawhan alang sa mortal nga pakig-away—Ang Espiritu sa Ginoo mihunong sa pagdasig uban kanila—Ang Jaredita nga nasud hingpit nga nalaglag—Si Coriantumr lamang ang nagpabilin.[/i]\n\n1 Ug nahinabo sa diha nga si Coriantumr naayo sa iyang mga samad, siya misugod sa paghinumdom sa mga pulong nga gipamulong ni Ether ngadto kaniya.\n\n2 Siya nakakita nga dihay gipamatay pinaagi sa espada nga hapit moabut og duha ka milyon sa iyang mga katawhan, ug siya misugod sa pagkasubo diha sa iyang kasingkasing; oo, dihay gipamatay nga duha ka milyon sa mga gamhanan nga mga tawo, ug usab ang ilang mga asawa ug ang ilang mga anak.\n\n3 Siya misugod sa paghinulsol sa dautan diin siya nakabuhat; siya misugod sa paghinumdom sa mga pulong nga gipamulong pinaagi sa ba-ba sa tanan nga mga propeta, ug siya nakakita kanila nga sila natuman hangtud dinhi, matag tipik; ug ang iyang kalag nagbangutan ug nagdumili nga mahupay.\n\n4 Ug nahinabo nga siya misulat og usa ka epistola ngadto kang Shiz, nagtinguha kaniya nga siya moluwas sa mga katawhan, ug siya motugyan sa gingharian alang sa kaayohan sa mga kinabuhi sa mga katawhan.\n\n5 Ug nahinabo nga sa pagkadawat ni Shiz sa iyang epistola siya misulat og epistola ngadto kang Coriantumr, nga kon siya motugyan sa iyang kaugalingon, nga siya mopatay kaniya uban sa iyang kaugalingon nga espada, niana siya moluwas sa mga kinabuhi sa iyang mga katawhan.\n\n6 Ug nahinabo nga ang mga katawhan wala maghinulsol sa ilang kadautan; ug ang mga katawhan ni Coriantumr gikutaw sa kasuko batok sa mga katawhan ni Shiz; ug ang mga katawhan ni Shiz gikutaw sa kasuko batok sa mga katawhan ni Coriantumr; busa, ang mga katawhan ni Shiz nakig-away ngadto sa mga katawhan ni Coriantumr.\n\n7 Ug sa diha nga si Coriantumr nakakita nga siya hapit na mapukan siya milayas pag-usab sa atubangan sa mga katawhan ni Shiz.\n\n8 Ug nahinabo nga siya miabut sa mga tubig sa Ripliancum, nga, kon hubaron, dako, o nga molabaw sa tanan; busa, sa ilang pag-abut niini nga mga tubig sila mitukod sa ilang mga tolda; ug si Shiz mitukod sa iyang mga tolda duol ngadto kanila; ug busa sa pagkaugma sila nag-away.\n\n9 Ug nahinabo nga sila nag-away sa hilabihan ka pait nga pakig-away, diin si Coriantumr nasamdan na usab ug siya gikuyapan tungod sa pag-agas sa daghan nga dugo.\n\n10 Ug nahinabo nga ang mga kasundalohan ni Coriantumr midasdas nganha sa mga kasundalohan ni Shiz nga sila nakabuntog kanila, nga sila nakapahimo kanila sa paglayas gikan sa ilang atubangan; ug sila milayas sa habagatan nga bahin, ug mitukod sa ilang mga tolda diha sa usa ka dapit nga gitawag og Ogath.\n\n11 Ug nahinabo nga ang mga kasundalohan ni Coriantumr mitukod sa ilang mga tolda dapit sa bungtod sa Ramah; ug mao kini gihapon nga bungtod diin ang akong amahan nga si Mormon mitago sa mga talaan ngadto sa Ginoo, nga mga sagrado.\n\n12 Ug nahinabo nga sila mipundok sa tanan nga mga katawhan uban diha sa ibabaw sa tibuok yuta, kinsa wala mamatay, gawas kang Ether.\n\n13 Ug nahinabo nga si Ether nakakita sa tanan nga mga binuhatan sa tanan nga mga katawhan; ug siya nakakita nga ang mga katawhan kinsa alang kang Coriantumr gipundok ngadto sa mga kasundalohan ni Coriantumr; ug ang mga katawhan kinsa alang kang Shiz gipundok ngadto sa mga kasundalohan ni Shiz.\n\n14 Busa, sila sulod sa upat ka mga tuig mipundok sa mga katawhan, nga sila unta makakuha sa tanan kinsa anaa sa ibabaw sa yuta, ug nga sila unta makadawat sa tanan nga kusog nga mahimo nga sila makadawat.\n\n15 Ug nahinabo nga sa diha nga silang tanan nagkapundok na, matag usa ngadto sa kasundalohan diin siya mipili, uban sa ilang mga asawa ug sa ilang mga anak—sa mga lalaki, sa mga babaye ug sa mga bata nga gisangkapan sa mga hinagiban sa gubat, adunay mga panagang ug mga panagang sa dughan, ug mga panagang sa ulo, ug gisul-uban subay sa matang sa gubat—sila mimartsa ngadto usa batok sa usa sa pakig-away; ug sila nag-away sa tibuok niana nga adlaw, ug wala makabuntog.\n\n16 Ug nahinabo nga sa pag-abut sa kagabhion sila naluya, ug namahulay ngadto sa ilang mga kampo; ug human sila makapahulay ngadto sa ilang mga kampo sila nagminatay ug nagdangoyngoy tungod sa pagkamatay sa ilang mga katawhan; ug hilabihan ang ilang paghilak, ang ilang mga pagminatay ug pagdangoyngoy, nga sila milagbas sa kahanginan sa hilabihan.\n\n17 Ug nahinabo nga sa pagkaugma sila miadto pag-usab aron sa pagpakig-away, ug mahinungdanon ug makalilisang kana nga adlaw; bisan pa niana, sila wala makabuntog, ug sa pag-abut usab sa kagabhion sila milagbas sa kahanginan uban sa ilang mga paghilak, ug sa ilang mga pagminatay, ug sa ilang mga pagbakho, tungod sa pagkamatay sa ilang mga katawhan.\n\n18 Ug nahinabo nga si Coriantumr misulat pag-usab og usa ka epistola ngadto kang Shiz, nagtinguha nga siya unta dili na makig-away pag-usab, apan nga siya moangkon sa gingharian ug luwason ang mga kinabuhi sa mga katawhan.\n\n19 Apan tan-awa, ang Espiritu sa Ginoo mihunong sa pagdasig kanila, ug si Satanas adunay hingpit nga gahum ibabaw sa mga kasingkasing sa mga katawhan, kay sila gibiyaan ngadto sa pagkatig-a sa ilang mga kasingkasing, ug sa pagkakulang sa panabut nga sila unta malaglag; busa sila mibalik pag-usab aron sa pakig-away.\n\n20 Ug nahinabo nga sila nakig-away sa tibuok adlaw, ug sa pag-abut sa kagabhion, sila natulog tupad sa ilang mga espada.\n\n21 Ug sa pagkaugma sila nag-away hangtud miabut ang kagabhion.\n\n22 Ug pag-abut sa kagabhion, sila nahubog uban sa kasuko, ingon sa usa ka tawo nga nahubog sa bino; ug sila natulog pag-usab tupad sa ilang mga espada.\n\n23 Ug sa pagkaugma sila nag-away pag-usab; ug sa pag-abut sa kagabhion tanan sila napukan pinaagi sa espada gawas sa kalim-an ug duha sa mga katawhan ni Coriantumr, ug kan-uman ug siyam sa mga katawhan ni Shiz.\n\n24 Ug nahinabo nga sila natulog tupad sa ilang mga espada niana nga gabii, ug pagkaugma sila nakig-away pag-usab, ug sila nakig-away diha sa ilang mga kusog uban sa ilang mga espada ug uban sa ilang mga panagang, sa tibuok niana nga adlaw.\n\n25 Ug sa diha nga ang kagabhion miabut dihay katloan ug duha sa mga katawhan ni Shiz, ug kawhaan ug pito sa mga katawhan ni Coriantumr.\n\n26 Ug nahinabo nga sila nangaon ug nangatulog ug nangandam alang sa kamatayon sa pagkaugma. Ug sila mga dagko ug gamhanan nga mga tawo ingon ngadto sa kusog sa mga tawo.\n\n27 Ug nahinabo nga sila nag-away sulod sa tulo ka mga takna, ug sila gikapoy tungod sa pag-agas sa daghan nga dugo.\n\n28 Ug nahinabo nga sa diha nga ang mga tawo ni Coriantumr nakadawat og igo nga kusog nga sila makalakaw, sila hapit na molayas alang sa ilang mga kinabuhi, apan tan-awa, si Shiz mitindog, ug usab ang iyang mga tawo, ug siya nanumpa diha sa iyang kasuko nga siya mopatay kang Coriantumr o siya mamatay pinaagi sa espada.\n\n29 Busa, siya migukod kaniya, ug sa pagkaugma siya nakaapas kanila; ug sila nag-away pag-usab uban sa espada. Ug nahinabo nga sa diha nga silang tanan napatay pinaagi sa espada, gawas ni Coriantumr ug ni Shiz, tan-awa si Shiz nakuyapan tungod sa pag-agas sa daghan nga dugo.\n\n30 Ug nahinabo nga sa diha nga si Coriantumr misandig diha sa iyang espada, nga siya mipahulay og kadiyut, ug siya miputol sa ulo ni Shiz.\n\n31 Ug nahinabo nga human siya motigbas sa ulo ni Shiz, nga si Shiz mipataas sa iyang mga kamot ug natumba; ug sa pagkahuman niana siya nanglimbasug sa pagginhawa, ug siya namatay.\n\n32 Ug nahinabo nga si Coriantumr natumba sa yuta, ug nahimo og ingon nga siya wala nay kinabuhi.\n\n33 Ug ang Ginoo namulong ngadto kang Ether, ug miingon ngadto kaniya: Lakaw ngadto. Ug siya milakaw ngadto, ug nakakita nga ang mga pulong sa Ginoo natuman; ug siya mitapos sa iyang talaan; (ug ang ikagatusan nga bahin wala ko ikasulat) ug siya mitago kanila sa usa ka paagi nga ang mga katawhan ni Limhi nakakita kanila.\n\n34 Karon ang katapusan nga mga pulong nga gisulat pinaagi ni Ether mao kini: Bisan kabubut-on sa Ginoo nga ako mahimaya sa panagway o nga ako mag-antus sa kabubut-on sa Ginoo diha sa unod, kini dili igsapayan, ug kon kini makahimo nga ako maluwas diha sa gingharian sa Dios. Amen.\n\n", "moro 1": "[center][font_size=26]Ang Basahon ni Moroni[/font_size][/center]\n\n[center][font_size=26]Kapitulo 1[/font_size][/center]\n\n[i]Si Moroni misulat alang sa kaayohan sa mga Lamanita—Ang mga Nephita kinsa dili molimud kang Kristo gipahamtangan og kamatayon. Mga A.D. 401–421.[/i]\n\n1 Karon ako, si Moroni, human makatapos sa pagmubo sa asoy sa mga katawhan ni Jared, ako nagtuo nga dili na mosulat og dugang pa, apan ako karon wala pa mamatay; ug ako wala magpakita sa akong kaugalingon ngadto sa mga Lamanita basin pa og sila mopatay kanako.\n\n2 Kay tan-awa, ang ilang mga gubat hilabihan ka mapintas taliwala sa ilang mga kaugalingon; ug tungod sa ilang pagdumot sila mipahamtang og kamatayon sa matag Nephita nga dili molimud kang Kristo.\n\n3 Ug ako, si Moroni dili makalimud kang Kristo; busa, ako naglatagaw bisan diin alang sa kaluwasan sa akong kaugalingon nga kinabuhi.\n\n4 Busa, ako mosulat og dugang pa nga mga butang, supak niana diin ako nagtuo; kay ako nagtuo nga dili na makasulat og dugang pa; apan ako mosulat og dugang nga pipila ka mga butang, nga tingali sila mahimo nga bililhon ngadto sa akong mga kaigsoonan, ang mga Lamanita, sa uban nga umaabut nga adlaw, sumala sa kabubut-on sa Ginoo.\n\n", "moro 2": "[center][font_size=26]Kapitulo 2[/font_size][/center]\n\n[i]Si Jesus mihatag sa napulog duha ka mga Nephita nga tinun-an sa gahum sa pagtugyan sa gasa sa Espiritu Santo. Mga A.D. 401–421.[/i]\n\n1 Ang mga pulong ni Kristo, diin siya namulong ngadto sa iyang mga tinun-an, ang napulog duha kinsa iyang gipili, samtang siya mipandong sa iyang mga kamot diha kanila—\n\n2 Ug siya mitawag kanila sumala sa ilang ngalan, nag-ingon: Kamo motawag sa Amahan diha sa akong ngalan, diha sa hugot nga pag-ampo; ug human kamo makahimo niini kamo makabaton og gahum nga ngadto kaniya diin kamo mopandong ngadto sa inyong mga kamot, kamo mohatag sa Espiritu Santo; ug pinaagi sa akong ngalan kamo mohatag niini, kay ingon niini ang gihimo sa akong mga apostoles.\n\n3 Karon si Kristo namulong niini nga mga pulong ngadto kanila sa panahon sa iyang unang pagpakita; ug ang pundok sa mga katawhan wala makadungog niini, apan ang mga tinun-an nakadungog niini; ug kutob sa ilang gipandongan sa ilang mga kamot, mikunsad ang Espiritu Santo.\n\n", "moro 3": "[center][font_size=26]Kapitulo 3[/font_size][/center]\n\n[i]Ang mga anciano mi-orden og mga pari ug mga magtutudlo pinaagi sa pagpandong sa mga kamot. Mga A.D. 401–421.[/i]\n\n1 Ang paagi diin ang mga tinun-an, kinsa gitawag og mga anciano sa simbahan, nag-orden og mga pari ug mga magtutudlo—\n\n2 Human sila mag-ampo ngadto sa Amahan pinaagi sa ngalan ni Kristo, sila mipandong sa ilang mga kamot diha kanila, nag-ingon:\n\n3 Pinaagi sa ngalan ni Jesukristo ako mo-orden kanimo nga mahimo nga usa ka pari, (o, kon siya usa ka magtutudlo) ako mag-orden kanimo nga mahimo nga usa ka magtutudlo, sa pagsangyaw og paghinulsol ug kapasayloan sa mga sala pinaagi kang Jesukristo, sa paglahutay pinaagi sa hugot nga pagtuo sa iyang ngalan ngadto sa katapusan. Amen.\n\n4 Ug sunod niini nga paagi sila mo-orden sa mga pari ug mga magtutudlo, sumala sa mga gasa ug mga pagtawag sa Dios ngadto sa mga tawo; ug sila mi-orden kanila pinaagi sa gahum sa Espiritu Santo, nga anaa kanila.\n\n", "moro 4": "[center][font_size=26]Kapitulo 4[/font_size][/center]\n\n[i]Unsaon sa mga anciano ug mga pari pagpangalagad sa pan ug sa sakramento gipasabut. Mga A.D. 401–421.[/i]\n\n1 Ang paagi sa ilang mga anciano ug mga pari sa pagpangalagad sa lawas ug dugo ni Kristo ngadto sa simbahan; ug sila nangalagad niini sumala sa mga sugo ni Kristo; tungod niini kita nasayud nga ang paagi tinuod; ug ang anciano o pari nangalagad niini—\n\n2 Ug sila miluhod uban sa simbahan, ug nag-ampo ngadto sa Amahan pinaagi sa ngalan ni Kristo, nag-ingon:\n\n3 O Dios, ang Amahan sa Kahangturan, kami mangayo kanimo pinaagi sa ngalan sa imong Anak, si Jesukristo, sa pagpanalangin ug pagbalaan niining pan ngadto sa mga kalag sa tanan niadto kinsa moambit niini; nga sila unta mokaon agi og handumanan sa lawas sa imong Anak, ug mosaksi nganha kanimo, O Dios, ang Amahan sa Kahangturan, nga sila andam sa pagdala nganha kanila sa ngalan sa imong Anak, ug sa kanunay mahinumdom kaniya, ug maghupot sa iyang mga sugo diin siya mihatag kanila, nga sila unta sa kanunay makabaton sa iyang Espiritu uban kanila. Amen.\n\n", "moro 5": "[center][font_size=26]Kapitulo 5[/font_size][/center]\n\n[i]Ang paagi sa pagpangalagad sa bino sa sakramento gipakita. Mga A.D. 401–421.[/i]\n\n1 Ang paagi sa pagpangalagad sa bino—Tan-awa, sila mikuha sa kopa, ug miingon:\n\n2 O Dios, ang Amahan sa Kahangturan, kami mangayo kanimo, pinaagi sa ngalan sa imong Anak, si Jesukristo, sa pagpanalangin ug pagbalaan niining bino ngadto sa mga kalag sa tanan niadto kinsa moinom niini, nga sila unta mohimo niini agi og handumanan sa dugo sa imong Anak, nga gipaagas alang kanila; nga sila unta mosaksi nganha kanimo, O Dios, ang Amahan sa Kahangturan, nga sila sa kanunay mahinumdom kaniya, nga sila unta makabaton sa iyang Espiritu uban kanila. Amen.\n\n", "moro 6": "[center][font_size=26]Kapitulo 6[/font_size][/center]\n\n[i]Mahinulsulon nga mga tawo pagabunyagan ug pakigdaitan—Mga sakop sa simbahan kinsa maghinulsol pasayloon—Mga tigum gidumala pinaagi sa gahum sa Espiritu Santo. Mga A.D. 401–421.[/i]\n\n1 Ug karon ako mamulong mahitungod sa bunyag. Tan-awa, mga anciano, mga pari, ug mga magtutudlo gibunyagan; ug sila wala bunyagi gawas kon sila makapakita og buhat nga angay nga sila mahimo nga takus niini.\n\n2 Ni sila modawat ni bisan kinsa ngadto sa bunyag gawas kon sila moduol uban ang usa ka masulub-on nga kasingkasing ug usa ka mahinulsulon nga espiritu, ug mosaksi ngadto sa simbahan nga sila tinuod nga naghinulsol sa tanan nila nga mga sala.\n\n3 Ug walay bisan usa nga gidawat ngadto sa bunyag gawas nga sila modala diha kanila sa ngalan ni Kristo, adunay usa ka tinguha sa pag-alagad kaniya hangtud sa katapusan.\n\n4 Ug human sila madawat ngadto sa bunyag, ug nabag-o ug nahugasan pinaagi sa gahum sa Espiritu Santo, sila giihap uban sa mga katawhan sa simbahan ni Kristo; ug ang ilang mga ngalan gikuha, nga sila mahinumduman ug maamumahan pinaagi sa maayo nga pulong sa Dios, aron pag-agak kanila sa matarung nga agianan, pag-agak kanila sa kanunay nga mabinantayon ngadto sa pag-ampo, mosalig lamang diha sa mga maayo nga buhat ni Kristo, kinsa mao ang tigpasiugda ug ang tighingpit sa ilang hugot nga pagtuo.\n\n5 Ug ang simbahan nagtigum kanunay, sa pagpuasa ug sa pag-ampo, ug sa pagpakigsulti sa usag usa mahitungod sa kaayohan sa ilang mga kalag.\n\n6 Ug sila nagkatigum kanunay sa pag-ambit sa pan ug bino, sa paghinumdom sa Ginoong Jesus.\n\n7 Ug sila higpit nga nagbantay nga walay kadautan diha kanila; ug bisan kinsa nga makit-an nga naghimo og kadautan, ug tulo ka mga saksi sa simbahan manghimaraut kanila sa atubangan sa mga anciano, ug kon sila dili maghinulsol, ug dili mokumpisal, ang ilang mga ngalan pagapapason, ug sila dili iphon taliwala sa mga katawhan ni Kristo.\n\n8 Apan ingon sa kanunay nga sila maghinulsol ug mangayo og kapasayloan, uban sa tinuod nga katuyoan, sila pasayloon.\n\n9 Ug ang ilang mga tigum gidumala sa simbahan subay sa paagi sa mga kalihokan sa Espiritu, ug pinaagi sa gahum sa Espiritu Santo; kay samtang ang gahum sa Espiritu Santo moagak kanila aron sa pagsangyaw, o sa pag-awhag, o sa pag-ampo, o sa pagpangamuyo, o sa pag-awit, sa ingon kini gihimo.\n\n", "moro 7": "[center][font_size=26]Kapitulo 7[/font_size][/center]\n\n[i]Usa ka pagdapit gihatag sa pagsulod ngadto sa kapahulayan sa Ginoo—Pag-ampo uban sa tinuod nga katuyoan—Ang Espiritu ni Kristo makapahimo sa mga tawo nga masayud sa maayo gikan sa dautan—Si Satanas midani sa mga tawo sa paglimud kang Kristo ug pagbuhat sa dautan—Ang mga propeta nagpadayag sa pag-anhi ni Kristo—Pinaagi sa hugot nga pagtuo, ang mga milagro mahimo ug ang mga anghel mangalagad—Ang mga tawo kinahanglan molaum alang sa kinabuhi nga dayon ug mounong ngadto sa gugma nga putli. Mga A.D. 401–421.[/i]\n\n1 Ug karon ako, si Moroni, mosulat og pipila sa mga pulong sa akong amahan nga si Mormon, diin siya namulong mahitungod sa hugot nga pagtuo, paglaum, ug gugma nga putli; kay sa ingon niini nga paagi siya namulong ngadto sa mga katawhan, samtang siya nagtudlo kanila diha sa tigumanan diin sila mitukod alang sa dapit nga ampoanan.\n\n2 Ug karon ako, si Mormon, mamulong nganha kaninyo, akong hinigugma nga mga kaigsoonan; ug kini pinaagi sa grasya sa Dios nga Amahan, ug sa atong Ginoong Jesukristo, ug sa iyang balaan nga kabubut-on, tungod sa gasa sa iyang pagtawag ngari kanako, nga ako gitugutan pagpamulong nganha kaninyo niini nga higayon.\n\n3 Busa, ako mamulong nganha kaninyo nga anaa sa simbahan, nga malinawon nga mga sakop ni Kristo, ug nga nakabaton sa igo nga paglaum diin kamo makasulod ngadto sa kapahulayan sa Ginoo, gikan karon hangtud nga kamo mopahulay uban kaniya didto sa langit.\n\n4 Ug karon akong mga kaigsoonan, ako mohukom niini nga mga butang diha kaninyo tungod sa inyong malinawon nga paglakaw uban sa mga katawhan.\n\n5 Kay ako nahinumdom sa pulong sa Dios nga nag-ingon nga pinaagi sa ilang mga buhat kamo masayud kanila; kay kon ang ilang mga buhat maayo, sila maayo usab.\n\n6 Kay tan-awa, ang Dios miingon nga ang usa ka tawo nga dautan dili makahimo niana nga matarung; kay kon siya mohalad og usa ka gasa, o mag-ampo ngadto sa Dios, gawas nga siya mohimo niini uban ang tinuod nga katuyoan kini dili makahatag kaniya og kaayohan.\n\n7 Kay tan-awa, kini dili iphon ngadto kaniya alang sa pagkamatarung.\n\n8 Kay tan-awa, kon ang usa ka tawo nga dautan mohatag og usa ka gasa, siya mihimo niini uban sa dautan nga buot; busa kini pagaiphon ngadto kaniya sama nga siya mipabilin sa gasa; busa siya pagaisipon nga dautan sa atubangan sa Dios.\n\n9 Ug sa ingon niana usab kini pagaiphon nga dautan ngadto sa usa ka tawo, kon siya moampo ug dili uban sa tinuod nga katuyoan sa kasingkasing; oo, ug kini dili makahatag kaniya og kaayohan, kay ang Dios dili modawat sa ingon niini.\n\n10 Busa, ang usa ka tawo nga dautan dili makahimo og matarung; ni siya makahatag og usa ka maayo nga gasa.\n\n11 Kay tan-awa, usa ka pait nga tubod dili makahatag sa maayo nga tubig; ni ang usa ka maayo nga tubod makahatag og pait nga tubig; busa, usa ka tawo nga sulugoon sa yawa dili makasunod ni Kristo; ug kon siya mosunod ni Kristo siya dili mahimo nga sulugoon sa yawa.\n\n12 Busa, ang tanan nga mga butang nga maayo nagagikan sa Dios; ug kana nga mga dautan nagagikan sa yawa; kay ang yawa kaaway ngadto sa Dios, ug nakig-away batok kaniya sa kanunay, ug nagdapit ug nagdani sa pagpakasala, ug sa pagbuhat niana nga dautan sa kanunay.\n\n13 Apan tan-awa, kana nga iya sa Dios nagdapit ug nagdani sa paghimo sa maayo sa kanunay; busa, matag butang nga magdapit ug magdani sa pagbuhat sa maayo, ug sa paghigugma sa Dios, ug sa pag-alagad kaniya, dinasig sa Dios.\n\n14 Busa, pagbantay, akong hinigugma nga mga kaigsoonan, nga kamo dili mohukom niana nga dautan nga nagagikan sa Dios, o nga niana diin matarung ug nga gikan sa Dios nga nagagikan sa yawa.\n\n15 Kay tan-awa, akong mga kaigsoonan, kini gihatag nganha kaninyo ang paghukom, nga kamo unta masayud sa maayo gikan sa dautan; ug ang paagi sa paghukom ingon ka yano, nga kamo mahimo nga masayud uban sa usa ka hingpit nga kasayuran, ingon nga ang kahayag sa adlaw gikan sa kangitngit sa kagabhion.\n\n16 Kay tan-awa, ang Espiritu ni Kristo gihatag ngadto sa matag tawo, siya masayud sa maayo gikan sa dautan; busa, ako mopakita nganha kaninyo sa paagi sa paghukom; kay ang matag butang nga modapit sa paghimo sa maayo, ug sa pagdani sa pagtuo diha kang Kristo, gipadala pinaagi sa gahum ug gasa ni Kristo; busa kamo mahimo nga masayud uban sa usa ka hingpit nga kasayuran nga kini gikan sa Dios.\n\n17 Apan bisan unsa nga butang nga modani sa mga tawo sa pagbuhat sa dautan, ug sa dili pagtuo kang Kristo, ug sa paglimud kaniya, ug sa dili pag-alagad sa Dios, niana kamo masayud uban sa usa ka hingpit nga kasayuran nga kini gikan sa yawa; kay sa ingon niini nga paagi ang yawa mobuhat, kay siya dili modani sa tawo sa pagbuhat og matarung, dili, bisan og usa, ni ang iyang mga anghel; ni sila kinsa nagpaulipon sa ilang mga kaugalingon ngadto kaniya.\n\n18 Ug karon, akong mga kaigsoonan, tungod sa kamatuoran nga kamo nasayud sa kahayag diin kamo mahimo nga mohukom, kansang kahayag mao ang kahayag ni Kristo, tan-awa nga kamo dili mohukom sa sayop nga paagi; kay uban nianang sama nga paghukom kamo mahimo usab nga pagahukman.\n\n19 Busa, ako maghangyo kaninyo, mga kaigsoonan, nga kamo magmakugihon sa pagpangita diha sa kahayag ni Kristo nga kamo masayud sa maayo gikan sa dautan; ug kon kamo maghupot sa matag maayo nga butang, ug dili kini ipanghimaraut, kamo mahimo sa pagkatinuod nga anak ni Kristo.\n\n20 Ug karon, akong mga kaigsoonan, unsaon nga mahimo ang paghupot sa matag maayo nga butang?\n\n21 Ug karon ako miabut na niana nga hugot nga pagtuo, nga diin ako miingon nga ako mamulong; ug ako mosulti kaninyo sa paagi diin kamo mahimo nga mohupot sa matag maayo nga butang.\n\n22 Kay tan-awa, ang Dios nga nasayud sa tanan nga mga butang, ingon nga gikan sa walay katapusan ngadto sa walay katapusan, tan-awa, siya nagpadala og mga anghel aron pagpangalagad ngadto sa mga katawhan, aron ikapahibalo ang mahitungod sa pag-anhi ni Kristo; ug diha kang Kristo kinahanglan magagikan ang matag maayo nga butang.\n\n23 Ug ang Dios usab nagpahayag ngadto sa mga propeta, pinaagi sa iyang kaugalingon nga ba-ba, nga si Kristo kinahanglan moabut.\n\n24 Ug tan-awa, dihay nagkalain-lain nga mga paagi nga siya nagpahayag sa mga butang ngadto sa mga katawhan, nga mga maayo; ug ang tanan nga mga butang nga mga maayo nagagikan kang Kristo; sa lain nga bahin ang mga tawo napukan, ug walay maayo nga mga butang nga modangat ngadto kanila.\n\n25 Busa, pinaagi sa pagpangalagad sa mga anghel, ug pinaagi sa matag pulong nga mogula gikan sa ba-ba sa Dios, ang mga tawo misugod paghupot sa hugot nga pagtuo diha kang Kristo; ug sa ingon pinaagi sa hugot nga pagtuo, sila makahupot sa mga maayo nga butang; ug ingon kini hangtud sa pag-anhi ni Kristo.\n\n26 Ug human sa iyang pag-anhi ang mga tawo usab maluwas pinaagi sa hugot nga pagtuo diha sa iyang ngalan; ug pinaagi sa hugot nga pagtuo, sila mahimo nga mga anak sa Dios. Ug sa pagkatinuod ingon nga si Kristo buhi, siya namulong niini nga mga pulong ngadto sa atong mga amahan, nag-ingon: Bisan unsa nga butang ang inyong pangayoon sa Amahan diha sa akong ngalan, nga maayo, diha sa hugot nga pagtuo ug masaligon nga kamo makadawat, tan-awa, kini ihatag nganha kaninyo.\n\n27 Busa, akong hinigugma nga mga kaigsoonan, nahunong ba ang mga milagro tungod sa pagkayab ni Kristo ngadto sa langit, ug milingkod sa tuo nga kamot sa Dios, aron sa pagpangayo gikan sa Amahan sa iyang mga kahigayunan sa kalooy nga anaa kaniya diha sa mga katawhan?\n\n28 Kay siya nakatuman sa tibuok katuyoan sa balaod, ug siya nag-angkon sa tanan niadto nga adunay hugot nga pagtuo diha kaniya; ug sila kinsa adunay hugot nga pagtuo diha kaniya mounong ngadto sa matag maayo nga butang; busa siya naglaban sa kaayohan sa mga katawhan; ug siya nagpuyo sa kahangturan diha sa mga langit.\n\n29 Ug tungod kay siya nakahimo niini, akong hinigugma nga mga kaigsoonan, ang mga milagro nahunong ba? Tan-awa ako moingon nganha kaninyo, Wala; ni ang mga anghel mihunong sa pagpangalagad ngadto sa mga katawhan.\n\n30 Kay tan-awa, sila mga alagad ngadto kaniya, nga mangalagad sumala sa pulong sa iyang pagmando, nagpakita sa ilang kaugalingon ngadto kanila sa hugot nga pagtuo og usa ka malig-on nga panghunahuna diha sa matag dagway sa pagka-diosnon.\n\n31 Ug ang katungdanan sa ilang pagpangalagad mao ang pagtawag sa mga tawo ngadto sa paghinulsol, ug sa pagtuman ug sa paghimo sa buhat sa mga pakigsaad sa Amahan, nga iyang gihimo ngadto sa mga katawhan, sa pag-andam sa agianan diha sa mga katawhan, pinaagi sa pagpadayag sa pulong ni Kristo ngadto sa pinili nga mga sulugoon sa Ginoo, nga sila magpamatuod kaniya.\n\n32 Ug sa ingon nga pagkahimo, ang Ginoong Dios nag-andam sa agianan nga ang nahibilin sa mga tawo makabaton sa hugot nga pagtuo diha kang Kristo, nga ang Espiritu Santo mahimo nga adunay dapit sa ilang mga kasingkasing, sumala sa gahum niini; ug sunod niini nga paagi gipahinabo sa Amahan, ang iyang mga pakigsaad nga iyang gihimo ngadto sa mga katawhan.\n\n33 Ug si Kristo miingon: Kon kamo adunay hugot nga pagtuo kanako kamo makabaton sa gahum sa pagbuhat sa bisan unsa nga butang nga maayo ngari kanako.\n\n34 Ug siya miingon: Paghinulsol kamong tanan nga mga lumulupyo sa yuta, ug duol ngari kanako, ug pagpabunyag diha sa akong ngalan, ug pagbaton sa hugot nga pagtuo kanako, nga kamo maluwas.\n\n35 Ug karon, akong hinigugma nga mga kaigsoonan, kon mao kini ang mahitabo nga kini nga mga butang mga tinuod diin ako namulong nganha kaninyo, ug ang Dios mopakita nganha kaninyo, uban sa gahum ug dako nga himaya diha sa katapusan nga adlaw, nga sila mga tinuod, ug kon sila mga tinuod nahunong ba ang adlaw sa mga milagro?\n\n36 O mihunong na ba ang mga anghel sa pagpakita ngadto sa mga katawhan? O siya mipugong ba sa gahum sa Espiritu Santo gikan kanila? O motugot ba siya, samtang ang panahon mohangtud, o ang yuta mobarug, o adunay usa ka tawo diha sa nawong niini nga pagaluwason?\n\n37 Tan-awa ako moingon nganha kaninyo, Dili; kay pinaagi sa hugot nga pagtuo ang mga milagro mahimo; ug pinaagi sa hugot nga pagtuo ang mga anghel mopakita ug mangalagad sa mga tawo; busa, kon kini nga mga butang mohunong alaot ngadto sa mga katawhan, kay kini tungod sa pagkawalay pagtuo, ug ang tanan kawang.\n\n38 Kay walay tawo nga maluwas, sumala sa mga pulong ni Kristo, gawas nga sila magbaton og hugot nga pagtuo diha sa iyang ngalan; busa, kon kini nga mga butang mihunong, niana ang hugot nga pagtuo mihunong usab; ug makalolooy ang kahimtang sa tawo, kay sila sama nga walay katubsanan nga gihimo.\n\n39 Apan tan-awa, akong hinigugma nga mga kaigsoonan, ako maghukom sa mga maayo nga butang diha kaninyo, kay ako maghukom nga kamo adunay hugot nga pagtuo kang Kristo tungod sa inyong kaaghup; kay kon kamo walay hugot nga pagtuo kaniya busa kamo dili angay nga pagaiphon taliwala sa mga katawhan sa iyang simbahan.\n\n40 Ug usab, akong hinigugma nga mga kaigsoonan, ako mamulong nganha kaninyo mahitungod sa paglaum. Unsaon nga kamo makakab-ut ngadto sa hugot nga pagtuo, gawas nga kamo magbaton og paglaum?\n\n41 Ug unsa kana nga kamo molaum? Tan-awa ako moingon nganha kaninyo nga kamo magbaton og paglaum pinaagi sa pag-ula ni Kristo ug sa gahum sa iyang pagkabanhaw, aron mabanhaw ngadto sa kinabuhi nga dayon, ug kini tungod sa inyong hugot nga pagtuo diha kaniya sumala sa saad.\n\n42 Busa, kon ang usa ka tawo adunay hugot nga pagtuo siya kinahanglan nga magbaton og paglaum; kay kon wala ang hugot nga pagtuo wala usab ang paglaum.\n\n43 Ug usab, ako mosulti nganha kaninyo nga siya dili makabaton sa hugot nga pagtuo ug paglaum, gawas nga siya magmaaghup, ug magmapainubsanon sa kasingkasing.\n\n44 Kon mao, ang iyang hugot nga pagtuo ug paglaum kawang, kay walay madawat sa atubangan sa Dios, gawas sa maaghup ug mapainubsanon nga kasingkasing; ug kon ang tawo magmaaghup ug magmapainubsanon sa kasingkasing, ug mokumpisal pinaagi sa gahum sa Espiritu Santo nga si Jesus mao ang Kristo, siya kinahanglan gayud adunay gugma nga putli; kay kon siya walay gugma nga putli, siya walay kapuslanan; busa siya kinahanglan gayud nga makabaton og gugma nga putli.\n\n45 Ug ang gugma nga putli mainantuson, ug mabination, ug dili masinahon, dili manghambog, dili mangita alang sa iyang kaugalingon, dili dali nga masuko, dili maghunahuna sa dautan, ug dili maglipay diha sa pagkadautan apan maglipay diha sa kamatuoran, mainantuson sa tanan nga mga butang, matuohon sa tanan nga mga butang, molaum sa tanan nga mga butang, ug molahutay sa tanan nga mga butang.\n\n46 Busa, akong hinigugma nga mga kaigsoonan, kon kamo walay gugma nga putli, kamo walay kapuslanan, kay ang gugma nga putli dili mopakyas. Busa, unong ngadto sa gugma nga putli, nga mao ang labing mahinungdanon sa tanan, kay ang tanan nga mga butang gayud mapakyas—\n\n47 Apan ang gugma nga putli mao ang tiunay nga gugma ni Kristo, ug kini molahutay sa kahangturan; ug bisan kinsa nga makaplagan nga aduna niini sa katapusan nga adlaw, kini makaayo uban kaniya.\n\n48 Busa, akong hinigugma nga mga kaigsoonan, pag-ampo ngadto sa Amahan uban sa tibuok kusog sa kasingkasing, nga kamo unta mapuno niini nga gugma, diin siya mitugyan diha sa tanan kinsa tinuod nga mga sumusunod sa iyang Anak, nga si Jesukristo; aron mahimo kamo nga mga anak sa Dios; nga kon siya moabut kita mahisama kaniya, kay kita makakita kaniya nga mao gihapon; nga kita mahimo nga makabaton niini nga paglaum; aron mahimo kita nga putli ingon nga siya putli. Amen.\n\n", "moro 8": "[center][font_size=26]Kapitulo 8[/font_size][/center]\n\n[i]Ang bunyag sa gagmay nga mga bata usa ka salawayon nga buhat—Ang gagmay nga mga bata mga buhi diha kang Kristo tungod sa Pag-ula—Hugot nga pagtuo, paghinulsol, kaaghup ug mapainubsanon sa kasingkasing, pagdawat sa Espiritu Santo, ug paglahutay ngadto sa katapusan magtultol sa kaluwasan. Mga A.D. 401–421.[/i]\n\n1 Usa ka epistola sa akong amahan nga si Mormon, gisulat ngari kanako, Moroni; ug kini gisulat ngari kanako human sa akong pagtawag ngadto sa pagpangalagad. Ug sa ingon niini nga paagi siya misulat ngari kanako, nag-ingon:\n\n2 Akong hinigugma nga anak, Moroni, ako naglipay sa hilabihan nga ang imong Ginoong Jesukristo naghunahuna kanimo, ug nagtawag kanimo ngadto sa iyang pagpangalagad, ug sa iyang balaan nga buhat.\n\n3 Ako naghunahuna kanunay kanimo sa akong mga pag-ampo, makanunayon nga nag-ampo ngadto sa Dios nga Amahan sa ngalan sa iyang Balaan nga Anak, si Jesus, nga siya, pinaagi sa iyang walay kinutuban nga kaayo ug grasya, nga mao ang moamping kanimo pinaagi sa paglahutay sa hugot nga pagtuo sa iyang ngalan ngadto sa katapusan.\n\n4 Ug karon, akong anak, ako mamulong nganha kanimo mahitungod sa butang nga nakapaguol kanako sa hilabihan; kay ako magul-anon nga adunay mga panaglalis nga mitungha taliwala kaninyo.\n\n5 Kay, kon ako nasayud sa kamatuoran, dihay mga panaglalis diha kaninyo mahitungod sa bunyag sa inyong gagmay nga mga bata.\n\n6 Ug karon, akong anak, ako nagtinguha nga ikaw kinahanglan maghago nga makugihon; nga kining dako nga sayop kinahanglan makuha gikan diha kaninyo; tungod, alang niini nga katuyoan ako misulat niini nga epistola.\n\n7 Kay diha-diha dayon human ako makahibalo niini nga mga butang gikan kanimo ako nagpakisusi sa Ginoo mahitungod niini. Ug ang pulong sa Ginoo midangat kanako pinaagi sa gahum sa Espiritu Santo, nag-ingon:\n\n8 Paminaw sa mga pulong ni Kristo, imong Manunubos, imong Ginoo ug imong Dios. Tan-awa, Ako mianhi sa kalibutan dili sa pagtawag sa mga matarung apan sa mga makasasala ngadto sa paghinulsol; ang himsog og lawas wala magkinahanglan sa mananambal, apan sila nga mga masakiton; busa, ang gagmay nga mga bata walay sala, kay sila dili makahimo sa pagpakasala; busa ang tunglo ni Adan gikuha gikan kanila diha kanako, nga kini walay gahum ibabaw kanila; ug ang balaod sa pagtuli gihunong pinaagi kanako.\n\n9 Ug sa ingon niini nga paagi gipatin-aw sa Espiritu Santo ang pulong sa Dios ngari kanako; busa akong hinigugma nga anak, ako nasayud nga usa ka maugdang nga pagbiay-biay sa atubangan sa Dios, nga kamo kinahanglan mobunyag sa gagmay nga mga bata.\n\n10 Tan-awa ako moingon nganha kaninyo nga kini nga butang mao ang imong itudlo—ang paghinulsol ug ang bunyag alang niadto kinsa adunay tulubagon ug makahimo sa pagpakasala; oo, itudlo sa mga ginikanan nga sila kinahanglan maghinulsol ug magpabunyag, ug magpaubos sa ilang mga kaugalingon ingon sa ilang gagmay nga mga bata, ug silang tanan maluwas uban sa ilang gagmay nga mga bata.\n\n11 Ug ang ilang gagmay nga mga bata wala magkinahanglan sa paghinulsol, ni sa bunyag. Tan-awa, ang bunyag mao ang paghinulsol ngadto sa katumanan sa mga sugo ngadto sa kapasayloan sa mga sala.\n\n12 Apan ang gagmay nga mga bata buhi diha kang Kristo, bisan gikan sa katukuran sa kalibutan; kon dili pa, ang Dios usa ka may pinalabi nga Dios, ug usab usa ka mabalhinon nga Dios, ug usa ka may pagtamud sa tawo; unsa ka daghan sa gagmay nga mga bata ang namatay nga walay bunyag!\n\n13 Busa, kon ang gagmay nga mga bata dili maluwas nga walay bunyag, kini sila mahiadto sa walay katapusan nga impyerno.\n\n14 Tan-awa ako moingon nganha kanimo, nga siya nga nagdahum nga ang gagmay nga mga bata nagkinahanglan sa bunyag anaa sa apdo sa kapaitan ug sa gapos sa kadautan; kay siya walay hugot nga pagtuo, paglaum, ni gugma nga putli; busa, siya ipahimulag samtang anaa sa mao nga hunahuna, siya kinahanglan gayud manaog ngadto sa impyerno.\n\n15 Kay makalilisang nga pagkadautan ang magdahum nga ang Dios moluwas sa usa ka bata tungod sa bunyag, ug ang lain mahanaw tungod kay siya walay bunyag.\n\n16 Alaot ngadto kanila nga nagtuis sa mga paagi sa Ginoo sunod niini nga paagi, kay sila pagalaglagon gawas kon sila maghinulsol. Tan-awa, ako namulong nga maisugon, ingon nga may pagtugot gikan sa Dios; ug ako wala mahadlok unsa ang mahimo sa tawo; kay ang hingpit nga gugma mosalikway sa tanan nga kahadlok.\n\n17 Ug ako napuno uban sa gugma nga putli, nga mao ang walay katapusan nga gugma; busa, ang tanan nga mga bata managsama ngari kanako; busa, ako nahigugma sa gagmay nga mga bata uban sa usa ka hingpit nga gugma; ug silang tanan managsama ug tig-ambit sa kaluwasan.\n\n18 Kay ako nasayud nga ang Dios dili usa ka may pinalabi nga Dios, ni usa ka mabalhinon nga binuhat; apan siya dili mabalhinon gikan sa tanan nga kahangturan ngadto sa tanan nga kahangturan.\n\n19 Ang gagmay nga mga bata dili makahinulsol; busa, usa ka makalilisang nga pagkadautan ang paglimud sa putli nga mga kalooy sa Dios ngadto kanila, kay silang tanan buhi diha kaniya tungod sa iyang kalooy.\n\n20 Ug siya nga nag-ingon nga ang gagmay nga mga bata nagkinahanglan sa bunyag, naglimud sa mga kalooy ni Kristo, ug gipakabali wala ang iyang pag-ula ug ang gahum sa iyang katubsanan.\n\n21 Alaot ngadto kanila, kay sila anaa sa kakuyaw sa kamatayon, sa impyerno, ug sa walay katapusan nga kasakit. Ako namulong niini nga maisugon; ang Dios nagmando kanako. Paminaw ngadto kanila, ug pamati, o sila mobarug batok kanimo sa hukmanan ni Kristo.\n\n22 Kay tan-awa ang tanan nga gagmay nga mga bata buhi diha kang Kristo, ug usab silang tanan nga walay balaod. Kay ang gahum sa katubsanan modangat diha sa tanan kanila nga walay balaod; busa, siya nga dili mahukman, o siya nga dili ubos sa pagsilot, dili makahinulsol; ug ngadto kanila ang bunyag walay kapuslanan—\n\n23 Apan kini mao ang usa ka pagbiay-biay sa atubangan sa Dios, maglimud sa mga kalooy ni Kristo, ug sa gahum sa iyang Balaang Espiritu, ug mobutang sa pagsalig diha sa patay nga mga buhat.\n\n24 Tan-awa, akong anak, kini nga butang dili unta mao; kay ang paghinulsol alang ngadto kanila kinsa ubos sa paghukom ug ubos sa tunglo sa usa ka gisupak nga balaod.\n\n25 Ug ang unang mga bunga sa paghinulsol mao ang bunyag; ug ang bunyag modangat pinaagi sa hugot nga pagtuo ngadto sa katumanan sa mga sugo; ug ang katumanan sa mga sugo magdala sa kapasayloan sa mga sala;\n\n26 Ug ang kapasayloan sa mga sala magdala og kaaghup, ug mapainubsanon nga kasingkasing; ug tungod sa kaaghup ug mapainubsanon nga kasingkasing moabut ang pagduaw sa Espiritu Santo, diin nga Maghuhupay mopuno uban sa paglaum ug hingpit nga gugma, ug kini nga gugma molahutay pinaagi sa kakugi ngadto sa pag-ampo, hangtud ang katapusan moabut, sa diha nga ang tanan nga mga santos mopuyo uban sa Dios.\n\n27 Tan-awa, akong anak, ako mosulat nganha kanimo pag-usab kon ako dili makig-away batok sa mga Lamanita. Tan-awa, ang garbo niini nga nasud; o ang mga katawhan sa mga Nephi, nga nakapamatuod sa ilang kalaglagan gawas kon sila maghinulsol.\n\n28 Pag-ampo alang kanila, akong anak, nga ang paghinulsol unta moabut kanila. Apan tan-awa, ako nahadlok nga tingali unya ang Espiritu mohunong sa pagdasig kanila; ug niini nga dapit sa yuta sila usab nagtinguha sa pagpukan sa tanan nga gahum ug pagtugot nga gikan sa Dios; ug sila naglimud sa Espiritu Santo.\n\n29 Ug human makasalikway niining dako nga kasayuran, akong anak, sila kinahanglan mahanaw sa dili madugay, ngadto sa katumanan sa mga panagna nga gipamulong pinaagi sa mga propeta, ug ingon man sa mga pulong sa atong Manluluwas.\n\n30 Maayo nga paglakaw, akong anak, hangtud nga ako mosulat nganha kanimo o hangtud nga makakita kanimo pag-usab. Amen.\n\n", "moro 9": "Ang ikaduha nga sulat ni Mormon ngadto sa iyang anak, si Moroni.\n\nNaglangkob sa kapitulo 9.\n\n[center][font_size=26]Kapitulo 9[/font_size][/center]\n\n[i]Ang mga Nephita ug ang mga Lamanita nahimo nga mga mahilayon ug naalaot—Sila mipaantus ug mipatay sa usag usa kanila—Si Mormon nag-ampo nga ang grasya ug ang kamaayo anaa ni Moroni sa kahangturan. Mga A.D. 401–421.[/i]\n\n1 Akong hinigugma nga anak, ako mosulat kanimo pag-usab aron ikaw masayud nga ako buhi pa; apan ako mosulat ingon og makapasubo.\n\n2 Kay tan-awa, ako adunay mapintas nga away batok sa mga Lamanita, diin kami wala makadaug; ug si Archeantus namatay pinaagi sa espada, ug usab si Luram ug Emron; oo, ug kami nawad-an og hilabihan ka daghan sa among pinili nga mga tawo.\n\n3 Ug karon tan-awa, akong anak, ako nahadlok nga tingali unya ang mga Lamanita molaglag niini nga mga katawhan; kay sila dili maghinulsol, ug si Satanas nagkutaw kanunay kanila nga masuko sa usag usa.\n\n4 Tan-awa, ako naghago uban kanila nga makanunayon; ug kon ako mamulong sa pulong sa Dios uban sa kahait sila mokurog ug masuko batok kanako; ug kon ako dili mogamit sa kahait sila mopatig-a sa ilang mga kasingkasing batok niini; busa, ako nahadlok nga tingali pa unya ang Espiritu sa Ginoo mohunong sa pagdasig kanila.\n\n5 Kay sa hilabihan sila nasuko nga sa akong pagsabut sila walay kahadlok sa kamatayon; ug sila nawad-an sa ilang gugma, sa usag usa; ug sila giuhaw sa dugo ug pagpanimalos sa kanunay.\n\n6 Ug karon, akong hinigugma nga anak, bisan pa sa ilang pagkatig-a, maghago kita nga makugihon; kay kon kita mohunong sa paghago, kita pagadad-on ubos sa pagkasinilutan, kay kita adunay buluhaton samtang ania pa kita sa mortal nga lawas, nga kita makabuntog batok sa kaaway sa tanan nga pagkamatarung, ug makapahulay ang atong mga kalag diha sa gingharian sa Dios.\n\n7 Ug karon ako mosulat ingon og mahitungod sa mga pag-antus niini nga mga katawhan. Kay sumala ngadto sa kasayuran diin ako nakadawat gikan ni Amoron, tan-awa, ang mga Lamanita adunay daghan nga mga binilanggo, diin ilang nakuha gikan sa tore sa Sherrizah; ug dihay mga lalaki, mga babaye, ug mga bata.\n\n8 Ug ang mga bana ug mga amahan niadto nga mga babaye ug mga bata sila mipatay; ug sila mipakaon sa mga babaye sa lawas sa ilang mga bana, ug sa mga anak sa lawas sa ilang mga amahan; ug walay tubig, gawas sa diyutay, nga sila mohatag ngadto kanila.\n\n9 Ug bisan pa niini nga hilabihan nga pagkasalawayon sa mga Lamanita, kini dili makalabaw sa atong mga katawhan sa Moriantum. Kay tan-awa, daghan nga anak nga mga babaye sa mga Lamanita nga ilang gibilanggo; ug human mokuha kanila niana nga labing mahal ug bililhon labaw sa tanan nga mga butang, nga mao ang kaputli ug kaulay—\n\n10 Ug human sila makabuhat niini nga butang, sila mipatay kanila sa labing mabangis nga paagi, nagpaantus sa ilang mga lawas ngadto sa kamatayon; ug human sila makahimo niini, sila mikaon sa ilang unod sama ngadto sa mananap nga ihalas, tungod sa katig-a sa ilang mga kasingkasing; ug sila mihimo niini agi og usa ka timaan sa ilang kaisug.\n\n11 O akong hinigugma nga anak, ngano nga ang katawhan nga sama niini walay buhilaman—\n\n12 (Ug pipila lamang ka tuig ang milabay, ug sila usa ka matinahuron ug makapahimuot nga mga katawhan).\n\n13 Apan O akong anak, ngano nga ang katawhan nga sama niini, kansang kahimuot mao ang hilabihan nga pagkasalawayon—\n\n14 Unsaon nato pagdahum sa Dios nga mopugong sa iyang kamot sa paghukom batok kanato?\n\n15 Tan-awa, ang akong kasingkasing misinggit: Alaot ngadto niini nga mga katawhan. Gula na sa paghukom, O Dios, ug itago ang ilang mga sala, ug ang ilang mga pagkadautan, ug ang ilang mga pagkasalawayon gikan sa atubangan sa imong nawong!\n\n16 Ug usab, akong anak, adunay daghan nga mga biyuda ug ang ilang anak nga mga babaye kinsa mipabilin sa Sherrizah; ug kadto nga bahin sa mga tagana nga wala dad-a sa mga Lamanita, tan-awa, ang mga kasundalohan ni Zenephi midala niini, ug mibiya kanila nga maglatagaw bisan diin sila makahimo alang sa pagkaon; ug daghan nga tigulang nga mga babaye ang gikuyapan diha sa dalan ug namatay.\n\n17 Ug ang kasundalohan nga uban kanako naluya; ug ang mga kasundalohan sa mga Lamanita nag-ulang sa Sherrizah ug kanako; ug kutob sa milayas ngadto sa kasundalohan ni Aaron nahimo nga mga biktima sa makalilisang nga kabangis.\n\n18 O ang pagkadautan sa akong mga katawhan! Sila walay kahusay ug walay kalooy. Tan-awa, ako usa ka tawo lamang, ug ako adunay kusog apan sa usa ka tawo, ug ako dili na makapatuman sa akong mga mando.\n\n19 Ug sila mahimo nga malig-on diha sa ilang kahiwi; ug sila managsama sa kabangis, walay giluwas, ni tigulang ni bata; ug sila nahimuot sa matag butang bisan unsa gawas niana nga maayo; ug ang pag-antus sa atong mga babaye ug sa atong mga bata diha sa ibabaw sa tibuok niini nga yuta milabaw sa tanan nga butang; oo, ang dila dili makasulti, ni kini mahimo nga ikasulat.\n\n20 Ug karon, akong anak, ako dili na mopadayon sa paghisgot niini nga mangilngig nga talan-awon. Tan-awa, ikaw nasayud sa pagkadautan niini nga mga katawhan; ikaw nasayud nga sila walay baruganan, ug pagbati; ug ang ilang pagkadautan milabaw sa mga Lamanita.\n\n21 Tan-awa, akong anak, dili ako makapaila kanila ngadto sa Dios, tingali og siya mohampak kanako.\n\n22 Apan tan-awa, akong anak, ako mopaila kanimo ngadto sa Dios, ug ako misalig kang Kristo nga ikaw pagaluwason; ug ako mag-ampo ngadto sa Dios nga siya moluwas sa imong kinabuhi, sa pagsaksi sa pagbalik sa iyang mga katawhan ngadto kaniya, o sa ilang hingpit nga kalaglagan; kay ako nasayud nga sila mamatay gawas kon sila maghinulsol ug mobalik ngadto kaniya.\n\n23 Ug kon sila mamatay, kini mahisama ngadto sa mga Jaredita, tungod sa katig-a sa ilang mga kasingkasing, nagpangita sa dugo ug panimalos.\n\n24 Ug kon kini mao nga sila mamatay, kita nasayud nga daghan sa atong kaigsoonan ang mibiya ngadto sa mga Lamanita, ug daghan pa unya ang mobiya ngadto kanila; busa, pagsulat og pipila ka mga butang, kon ikaw maluwas ug ako mamatay ug dili makakita kanimo; apan ako misalig nga ako makakita kanimo sa dili madugay; kay ako adunay sagrado nga mga talaan diin ako motugyan nganha kanimo.\n\n25 Akong anak, pagmatinud-anon diha kang Kristo; ug hinaut pa unta nga kini nga mga butang diin ako misulat dili makaguol kanimo, aron dili makaingon sa imong kamatayon; apan hinaut unta nga si Kristo mobayaw kanimo, ug unta ang iyang mga pag-antus ug kamatayon, ug ang pagpakita sa iyang lawas ngadto sa atong mga amahan, ug sa iyang kalooy ug pagkamainantuson, ug ang paglaum sa iyang himaya ug kinabuhi nga dayon, moabut sa imong salabutan sa kahangturan.\n\n26 Ug unta ang grasya sa Dios nga Amahan, kansang trono anaa sa kahitas-an sa mga langit, ug sa atong Ginoong Jesukristo, kinsa naglingkod sa tuo nga kamot sa iyang gahum, hangtud nga ang tanan nga mga butang mahimo nga alagad ngadto kaniya, ug magpabilin uban kanimo hangtud sa kahangturan. Amen.\n\n", "moro 10": "[center][font_size=26]Kapitulo 10[/font_size][/center]\n\n[i]Usa ka pagpamatuod sa Basahon ni Mormon moabut pinaagi sa gahum sa Espiritu Santo—Ang mga gasa sa Espiritu gitugyan ngadto sa mga matinud-anon—Espirituhanon nga mga gasa kanunay inubanan sa hugot nga pagtuo—Ang mga pulong ni Moroni mamulong gikan sa abug—Duol ngadto kang Kristo, paghingpit diha kaniya, ug pagasantosa ang inyong mga kalag. Mga A.D. 421.[/i]\n\n1 Karon ako, si Moroni, mosulat sa ingon nga unsa ang maayo sa akong paminaw; ug ako mosulat ngadto sa akong mga kaigsoonan, ang mga Lamanita; ug ako manghinaut nga sila kinahanglan nga masayud nga kapin sa upat ka gatus ug kawhaan ka mga tuig ang milabay sukad ang timailhan gikahatag sa pag-anhi ni Kristo.\n\n2 Ug ako mosilyo niini nga mga talaan, human ako makapamulong sa pipila ka mga pulong agi og pag-awhag kaninyo.\n\n3 Tan-awa, ako moawhag kaninyo nga kon kamo mobasa niini nga mga butang, kon kini kaalam diha sa Dios nga kamo kinahanglan mobasa kanila, nga kamo unta mahinumdom unsa ka maloloy-on ang Ginoo ngadto sa mga katawhan, gikan sa paglalang ni Adan bisan hangtud sa panahon nga kamo makadawat niini nga mga butang, ug palandonga kini sa inyong mga kasingkasing.\n\n4 Ug kon kamo makadawat niini nga mga butang, ako moawhag kaninyo nga kamo mangutana sa Dios, ang Amahan sa Kahangturan, sa ngalan ni Kristo, kon kini nga mga butang dili ba tinuod; ug kon kamo mangutana sa kinasingkasing, uban sa tinuod nga katuyoan, nga may hugot nga pagtuo kang Kristo, siya mopakita sa kamatuoran niini nganha kaninyo, pinaagi sa gahum sa Espiritu Santo.\n\n5 Ug pinaagi sa gahum sa Espiritu Santo kamo mahimo nga masayud sa kamatuoran sa tanan nga mga butang.\n\n6 Ug bisan unsa nga butang nga maayo kini makiangayon ug tinuod; busa, walay butang nga maayo nga naglimud kang Kristo, apan nagmatuod nga siya mao.\n\n7 Ug kamo mahimo nga masayud nga siya mao, pinaagi sa gahum sa Espiritu Santo; busa ako mag-awhag kaninyo nga kamo dili molimud sa gahum sa Dios; kay siya nagbuhat pinaagi sa gahum, sumala ngadto sa hugot nga pagtuo sa mga katawhan, sama sa karon ug sa ugma, ug sa kahangturan.\n\n8 Ug usab, ako moawhag kaninyo, akong mga kaigsoonan, nga kamo dili molimud sa mga gasa sa Dios, kay sila daghan; ug sila gikan sa sama nga Dios. Ug adunay nagkalain-lain nga mga paagi nga kini nga mga gasa gipangalagad; apan ang sama nga Dios mao ang nagbuhat sa tanan; ug kini gihatag pinaagi sa mga pagpadayag sa Espiritu sa Dios ngadto sa tawo, aron makaayo kanila.\n\n9 Kay tan-awa, ngadto sa usa gihatagan pinaagi sa Espiritu sa Dios, nga siya mahimo nga motudlo sa pulong sa kaalam;\n\n10 Ug ngadto sa lain, nga siya mahimo nga motudlo sa pulong sa kasayuran pinaagi sa sama nga Espiritu.\n\n11 Ug ngadto sa lain, naghingapin nga hugot nga pagtuo; ug ngadto sa lain, ang mga gasa sa pagpang-ayo pinaagi sa sama nga Espiritu.\n\n12 Ug usab, ngadto sa lain, nga siya makahimo og mga kahibulongan nga mga milagro.\n\n13 Ug usab, ngadto sa lain, nga siya makahimo sa pagpanagna mahitungod sa tanan nga mga butang;\n\n14 Ug usab, ngadto sa lain, ang pagkakita sa mga anghel ug tigpangalagad nga mga espiritu;\n\n15 Ug usab, ngadto sa lain, sa tanan nga matang sa mga pinulongan;\n\n16 Ug usab, ngadto sa lain, ang paghubad sa mga pinulongan ug sa nagkalain-lain nga mga matang sa mga pinulongan.\n\n17 Ug kining tanan nga mga gasa moabut pinaagi sa Espiritu ni Kristo; ug sila moabut ngadto sa matag tawo, sumala sa iyang kabubut-on.\n\n18 Ug ako moawhag kaninyo, akong hinigugma nga mga kaigsoonan, nga kamo mahinumdom nga matag maayo nga gasa nagagikan ni Kristo.\n\n19 Ug ako moawhag kaninyo, akong hinigugma nga mga kaigsoonan, nga kamo mahinumdom nga siya sama sa kagahapon, karon, ug sa kahangturan, ug nga ang tanan niini nga mga gasa diin ako namulong, nga mga espirituhanon, dili gayud pagahunungon, gani hangtud ang kalibutan magpabilin, sumala lamang sa pagkawalay pagtuo sa mga katawhan.\n\n20 Busa, kinahanglan adunay hugot nga pagtuo; ug kon kinahanglan adunay hugot nga pagtuo, kinahanglan usab adunay paglaum; ug kon kinahanglan adunay paglaum, kinahanglan usab adunay gugma nga putli.\n\n21 Ug gawas kon kamo adunay gugma nga putli kamo dili mahimo nga maluwas sa gingharian sa Dios; ni kamo maluwas sa gingharian sa Dios kon kamo walay hugot nga pagtuo; ni kamo makahimo kon kamo walay paglaum.\n\n22 Ug kon kamo walay paglaum kamo kinahanglan gayud mawad-an sa paglaum; ug ang kawalay paglaum moabut tungod sa kadautan.\n\n23 Ug si Kristo sa pagkatinuod miingon sa atong mga amahan: Kon kamo adunay hugot nga pagtuo kamo makahimo sa tanan nga mga butang nga maayo ngari kanako.\n\n24 Ug karon ako mamulong ngadto sa tanan nga mga lumulupyo sa yuta—nga kon moabut ang adlaw nga ang gahum ug mga gasa sa Dios pagahunungon taliwala kaninyo, kini tungod sa pagkawalay pagtuo.\n\n25 Ug alaot ngadto sa mga katawhan kon kini mao ang mahitabo; kay walay bisan usa nga nagbuhat sa maayo taliwala kaninyo, wala bisan usa. Kay kon adunay usa taliwala kaninyo nga nagbuhat og maayo, siya naghimo pinaagi sa gahum ug mga gasa sa Dios.\n\n26 Ug alaot ngadto kanila kinsa mopahilayo niini nga mga butang ug mamatay, kay sila mamatay diha sa ilang mga sala, ug sila dili maluwas sa gingharian sa Dios; ug ako namulong niini sumala ngadto sa mga pulong ni Kristo; ug ako dili mamakak.\n\n27 Ug ako moawhag kaninyo sa paghinumdom niini nga mga butang; kay ang panahon sa dali moabut nga kamo masayud nga ako wala mamakak, kay kamo makakita kanako sa hukmanan sa Dios; ug ang Ginoong Dios moingon nganha kaninyo: Wala ba Ako makapadayag sa akong mga pulong nganha kaninyo, diin gisulat niini nga tawo, sama ingon sa usa nga nagsinggit gikan sa patay, oo, gani ingon sa usa nga nagpahayag gikan sa abug?\n\n28 Ako nagpahayag niini nga mga butang ngadto sa katumanan sa mga panagna. Ug tan-awa, sila mogula gikan sa ba-ba sa walay katapusan nga Dios; ug ang iyang pulong motuhop gikan sa kaliwatan ngadto sa kaliwatan.\n\n29 Ug ang Dios mopakita nganha kaninyo, nga kana diin ako misulat tinuod.\n\n30 Ug usab ako moawhag kaninyo nga kamo moduol ngadto ni Kristo, ug mohupot diha sa matag maayo nga gasa, ug ayaw paghikap sa dautan nga gasa, ni sa mahugaw nga butang.\n\n31 Ug pagmata, ug bangon gikan sa abug, O Jerusalem; oo, ug isul-ob ang imong matahum nga mga saput, O anak nga babaye sa Zion; ug lig-una ang imong mga istaka ug padak-i ang imong mga utlanan sa kahangturan, nga kamo dili na mahimo nga pagalibugon, nga ang mga pakigsaad sa Amahan sa Kahangturan diin siya mihimo nganha kaninyo, O balay ni Israel, mahimo nga matuman.\n\n32 Oo, duol ngadto kang Kristo, ug paghingpit diha kaniya, ug ilimud ang inyong mga kaugalingon sa tanan nga dili diosnon; ug kon kamo molimud sa inyong mga kaugalingon sa tanan nga dili diosnon, ug mohigugma sa Dios uban sa tibuok ninyo nga gahum, hunahuna ug kusog, niana ang iyang grasya igo alang kaninyo, nga pinaagi sa iyang grasya kamo mahimo nga hingpit diha kang Kristo; ug kon pinaagi sa grasya sa Dios kamo mahingpit diha ni Kristo, kamo dili makahimo sa paglimud sa gahum sa Dios.\n\n33 Ug usab, kon kamo pinaagi sa grasya sa Dios mahingpit diha ni Kristo, ug dili maglimud sa iyang gahum, niana kamo pagasantoson diha ni Kristo tungod sa grasya sa Dios, pinaagi sa pagpaagas sa dugo ni Kristo, nga anaa sa pakigsaad sa Amahan ngadto sa kapasayloan sa inyong mga sala, nga kamo mahimo nga balaan, nga walay lama.\n\n34 Ug ako karon manamilit ngadto sa tanan, adto na ako. Ako dili madugay mopahulay diha sa paraiso sa Dios, hangtud ang akong espiritu ug lawas pag-usab magkahiusa, ug ako dad-on nga magmadaugon pinaagi sa kawanangan, aron pagsugat kaninyo sa atubangan sa malipayon nga hukmanan sa halangdon nga Jehova, ang Maghuhukom sa Kahangturan sa mga buhi ug sa mga patay. Amen.\n\nAng Katapusan\n\n"}