{"title-page 0": "[center][font_size=26]Ewe Puken Mormon[/font_size][/center]\n\nPwan ew Kapasen Pwarata usun Jises Kraist\n\nA for me ren Ewe Mwichefenin Jises Kraist ren Aramas mi Pin non Fansoun Soponon\n\nSalt Lake City, Utah, USA\n\nAewin forun non Kapasen Merika a for non Palmyra, New York, USA, non 1830\n\n© 2015 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Ewe Puken Mormon[/font_size][/center]\n\nEw Uruo a Mak me ren Poun Mormon won ekkewe Seleich Ra Angei seni ekkewe Seleich an Nifai\n\nIna minne, iei ew ammwochun ewe uruon ekkewe aramasen Nifai, me pwan ekkewe chon Leiman—A mak ngeni ekkewe chon Leiman, ekkewe ir ew tappin ewe imwen Israel; me pwan ngeni ekkewe chon Jew me ekkewe chon Gentile—Ra makketiw non napanapan kapas annuk, me pwan seni ewe ngunun osini me pwarata—Ra makketiw me eppunguno, me kopono ngeni ewe Samon, ren ar resap tano—Pwe repwe feito me ren ewe niffang me manamanen Kot ngeni awewen kapasan—Eppunguno me ren poun Moronai, me a kopono ngeni ewe Samon, pwe repwe feito non ewe fansoun pung seni ekkewe chon Gentile—Ewe awewen kapasan seni ewe niffangen Kot.\n\nEw ammwochun uruo ra pwan angei seni ewe Puken Ether, minne a uruoni ekkewe aramasen Jared, ir ekkewe mi toropas fetan non ewe fansoun ewe Samon a aruka kapasen ekkewe aramas, nupwen ra aueta ew tower pwe repwe tori nang—Minne epwe pwar ngeni ekkewe mwirimwirin chon ewe imwen Israel ekkewe mettoch mi napanap ewe Samon a fori ngeni semer kewe; pwe repwe sinei ekkewe pwon mi pin an ewe Samon, pwe resap poutano feinfeino chok—Me pwan esinengeni ekkewe chon Jew me chon Gentile pwe Jises I ewe Kraist, ewe Kot esemuch, a pwarano inisin ngeni muu meinisin—Iwe iei, are mi wor ekkoch mettoch mi muan epwene mwanin aramas; ina minne, ousap etipisi mettochun Kot, pwe oupwe nimenimoch me mwen ewe nenien mwottun kapung an Kraist.\n\nAewin awewen kapas seni ekkewe seleich ngeni Kapasen Merika seni Joseph Smith, ewe Nau\n\n", "introduction 0": "[center][font_size=26]Nepoputan[/font_size][/center]\n\nEwe Puken Mormon ew puken pukefel mi a nonnofengen me ewe Paipen. A ew uruon an Kot angang ngeni aramasen nom non Merika me a masoweni unusen ewe kapas allim esemuch.\n\nEwe puk a mak seni chommong soufosun nom seni ewe ngunun osini me pwarata. Ar kewe kapas, ra makketiw won ekkewe chön seleich gold, ra apasa sefanir me ammwoch fengen seni emon soufos me sou uruo itan Mormon. Ewe uruo a awora ew uruon ru muu mi napanap. Ew a feito seni Jerusalem non 600 Ier Mwen Kraist iwe mwirin ra imufesen non ru muu, ra iteni chon Nifai me chon Leiman. Ewe ew mwich a feito akkom nupwen ewe Samon a aruka kapasan ekkewe aramas non ewe Tower Papel. Ei mwich a iteni chon Jared. Mwirin ekkoch ngorowun ier, meinisin ra mano chinon chok ekkewe chon Leiman, me ir ra nom nein ekkewe neuon chon American Indian.\n\nEwe mettoch a fis mi fokkun auchea a makketiw non ewe Puken Mormon ina ewe porausen an ewe Samon Jises Kraist angangen afanafan nein ekkewe chon Nifai mwirin chok An we manausefan. A wau ekkewe nongonong mi ennet an ewe kapas allim, awewei ewe kokkotun amanau, pwan pwar ngeni aramas met repwe fori ar repwe weri kinamwe non ei manau me ewe amanau esemuch non ewe manau epwe feito.\n\nMwirin an Mormon a awesano an mak, a wano ekkewe uruo ngeni noun we at Moronai, ewe a sopweta ekkoch pwisin an porous me opano ekkewe seleich non Chukuchukuta Kumwora. Non September 21, 1823, pwan ewe chok Moronai, nge a chok watte ningan seni nom, emon mi manausefan, a pwato ren ewe Soufos Joseph Smith me aiti usun ewe uruon nom me an epwene siwin kapasan ngeni Kapasen Merika.\n\nNon pungun kokkotun fansoun ekkewe seleich ra katou ngeni Joseph Smith, ewe a wisen siwini kapaser seni ewe niffang me manamanen Kot. Ewe uruo iei ra mak non chommong kapasen fonu usun pwan ew pisekin pwarata mi fo a pwarata pwe Jises Kraist I Noun ewe Kot mi manau me meinisin ir repwe feito Ren me aneasochisi ekkewe annuk me ekkewe angangepin An ewe kapas allim repwe weri manau.\n\nEwe Soufos Joseph Smith a apasa usun ei uruo: “Ua ereni pwi kewe pwe ewe Puken Mormon a unusen pung me nein puk meinisin me won fonufan, me ewe efou foun nongonongen ach namanam, me emon aramas a tongeni arap ngeni Kot seni an manaueni annukun ei puk, me nein puk meinisin.”\n\nMe nukun Joseph Smith, ewe Samon a pwan awora engon me emon ar repwe pwisin kuna ekkewe chön seleich gold pwe repwe chon pwarata mi auchea usun ewe ennet me manamanen ewe Puken Mormon. Ar kewe kapasen pwarata mi mak ra kapachenong ren ei ra iteni “Ewe Kapasen Pwarata an ekkewe Unumon Chon Pwarata” me “Ewe Kapasen Pwarata an ekkewe Wanimon Chon Pwarata.”\n\nSia tingor ngeni aramas meinisin ekis meinisin ar repwe anneani ewe Puken Mormon, pwe repwe ekipwichi non netiper ewe porous a nom non, me pwan eis ren Kot, ewe Sam EseMuch, non iten Kraist ika ei puk mi ennet. Ekkewe ra mochen sinei usun ei mettoch me tingor non nuku repwe angei ew kapasen pwaratan ennetin me manamanen seni ewe pochokunen ewe Ngun mi Fel. (Nengeni Moronai 10:3–5.)\n\nEkkewe ra angei ei manamanen pwarata me ren ewe Ngun mi Fel repwe pwan sinei me ren chok ewe manaman pwe Jises Kraist I ewe Chon Amanauen ei fonufan, pwe Joseph Smith I Noun chon pwarata me soufosun non ekkei fansoun soponon, me pwe Ewe Mwichefenin Jises Kraist ren Aramas mi Pin non Fansoun Soponon an ewe Samon muu a pwan for sefan won ei fonufan, amonnetan ngeni ewe Aruwen Wareto an ewe Messiah.\n\n", "three 0": "[center][font_size=26]Ewe Kapasen Pwarata an ekkewe Unumon Chon Pwarata[/font_size][/center]\n\nAsinei ngeni muu meinisin, einang, sokopaten kapas, me aramas, ngeni ion ei angang epwe no ngeni: Pwe seni ewe chenin Kot ewe Sam, me ach Samon Jises Kraist, am aua fen kuna ekkewe seleich minne a masoweni ei uruo, minne uruon ekkewe aramasen Nifai, me pwan aramasen Leiman, pwir kewe, me pwan ekkewe aramasen Jared, ekkewe ra feito seni ewe tower minne a fen pin kapas usun. Iwe sia pwan sinei pwe ra fen siwin kapaser seni ewe niffang me manamanen Kot, pokiten mongungun a apasa ngenikem; ina minne am aua ennetin sinei pwe ei angang mi ennet. Iwe am aua pwan pwarata pwe am aua fen kuna ekkewe mak minne ra fen nom won ekkewe seleich; me ra fen pwato ngenikem seni ewe manamanen Kot, nge esap seni aramas. Am aua apasa fiti kapas ennet, pwe emon chon nangin Kot a feitiw seni nang, iwe a uweireto me iseniretiw mwen mesem, iwe am aua nengenir me kuna ekkewe seleich, me ekkewe makken wor; iwe am aua sinei pwe seni ewe umoumochun Kot ewe Sam, me ach Samon Jises Kraist, pwe am aua fen nengeni me pwarata pwe ekkei mettoch mi ennet. Iwe a fokkun amwarar me non mesem. Nge inamo, ewe mongungun ewe Samon a annuku ngenikem pwe am pwe pwarata usur; ina minne, ren am oupwe aneasochisi ekkewe annukun Kot, am aua apasa am kapasen pwarata usun ekkei mettoch. Iwe am aua pwan sinei pwe ika aua nukuchar non Kraist, am aua tongeni animochueno ufem kewe mi pin seni chan aramas meinisin, me am aupwe nom non pekin nimenimoch me mwen ewe nenien mwottun kapung an Kraist, me am aupwe nonnom ren tori feinfeino chok non nang. Sufon ngeni ewe Sam, me ngeni ewe Nau, pwan ngeni ewe Ngun mi Fel, minne a ew Kot. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Ewe Kapasen Pwarata an ekkewe Wanimon Chon Pwarata[/font_size][/center]\n\nAsinei ngeni muu meinisin, einang, sokopaten kapas, me aramas, ngeni ion ei angang epwe no ngeni: Pwe Joseph Smith, ewe Nau, ewe a wisen chon siwini kapasen ei angang, a pwar ngenikem ekkewe seleich minne a kakapas usun, minne ra nikinikin gold; me aukukun ekkewe chön usun Smith a siwini kapasan am aua fen wes ne attaper ren poum kewe; me am aua pwan kuna ekkewe makken wor, meinisin minne ra fen nikinikin angangen nom, me napanapen mi fokkun amwarar. Iwe ei am aua pwarata fiti kapas mi ennet, pwe Smith a fen pwar ngenikem, pun am aua fen kuna me komoch, me am aua ennetin sinei pwe atewe Smith a annomu ekkewe seleich minne am aua kapas usun. Iwe am aua watiw item ngeni ewe fonufan, pwe epwe pwarata ngeni ewe fonufan met minne am aua fen kuna. Iwe ause chofona, Kot a pwarata usun.\n\nChristian Whitmer\n\nJacob Whitmer\n\nPeter Whitmer, ewe Nau\n\nJohn Whitmer\n\nHiram Page\n\nJoseph Smith, ewe Sam\n\nHyrum Smith\n\nSamuel H. Smith\n\n", "js 0": "[center][font_size=26]Ewe Kapasen Pwarata an ewe Soufos Joseph Smith[/font_size][/center]\n\nAn ewe Soufos Joseph Smith pwisin kapas usun feiton ewe Puken Mormon:\n\n“Non ewe pwinin ewe … rue me ewin September [1823] … Ua ounusano inisi ngeni iotek me sio ngeni Kot Napanap. …\n\n“Nupwen ngang mi chok nom non ewe pomwen kokkori Kot, ua kuna ew saram a pwato non rumwei we, minne a soposopono ne napeno tori an ewe rum a saramano nap seni saramen neanowas, iwe mwitir chok emon aramas a pwato nepekin ai we pet, a uta non asepwan, pun apachapachen kewe rese ku ewe simen.\n\n“Mi ufouf echo uf mi nikapwesepwes mi fokkun nap amwararen pwechan. A fokkun pwechepwech nap seni mettochun fonufan ua fen kuna; nge use nuku pwe mettochun fonufan a tongeni for pwe epwe fokkun pwech me saramaram. Kumuchun poun kewe mi chok pwano, usun pwan chok seengen poun kewe, ekisitan kumuchun; iwe, pwan, apachapachen kewe mi pwano, usun pwan seengen pechen kewe, ekisitan chok apachapachen kewe. Mokuran me uwan ir mi pwan pwano. Ua tongeni kuna pwe i ese pwan ufouf ekkoch uf me nukun ei uf mi, usun a fen sukuno, pwe upwe tongeni nenengeni fanmwarin.\n\n“Esap chok ufan we mi nikapwesepwes a fokkun nap pwechan, nge pwan unusan inisin a fokkun saramaram ese wor och mettoch sipwe awewe ngeni, iwe napanapen mesan a wesewesen usun merekukun fifi. Ewe rum a fokkun saram, nge ese fokkun saram usun ikewe a rokopwani inisin. Nupwen ua akkaewin neneta won i, ua fokkun nuokus; nge ewe nuokus a muttir su seniei.\n\n“A koriei ren itei, me apasa ngeniei pwe i emon chon kuno a feito me ren Kot ngeniei, me a apasa pwe itan Moronai; pwe Kot a awora ew angang pwe upwe fori; me itei epwe itefouno me itengaw me nein muu meinisin, einang, sokopaten kapas, ika aramas meinisin repwe kapas mi öch me ngaw fan itei nein aramas meinisin.\n\n“A apasa pwe mi wor ew puk mi isoiseno, a mak won ekkoch seleich gold, a masoweni ew uruon ekkewe aramas ra fen nonnom won ei fonu, me ewe neni ian ra feito me ia. A pwan apasa pwe unusen ewe Kapas Allim esemuch a pwan makketiw non, usun ewe Chon Amanau a fen afanafan ngeni ekkewe chon nom ra nonnom won ewe fonu;\n\n“Pwe mi pwan wor ruofou fau non nenian usun pachen mesekinas mi silver—me ekkei fau, ra fofongeni ew chechen neup, ra forata met a eita ngeni ewe Urim me Thummim—ra isois me ren ekkewe seleich; me ewe nonnomun me nounoun ekkei fau ra wewen pwe emon ‘chon osini’ me nom ika non ekkewe fansoun me mwen; pwe Kot a fen amonnareta fan iten ewe angangen awewei kapasen ewe puk. …\n\n“Iwe, a pwan apasa sefan ngeniei, pwe nupwen ai upwe angei ekkewe seleich minne a fen kapas usun—pun ewe fansoun upwe angeir esamo pwonueta—Ngang usap pwar ngeni emon aramas; pwan ewe chechen neup me ewe Urim me Thummim; ngeni chok ekkewe ion upwe annuku pwe upwe pwar ngenir; ika ua pwarir iwe upwe ninnino. Nupwen i mi kakapas ngeniei usun ekkewe seleich, ewe nemasepwi a suk ngeni ai ekiek pwe upwe tongeni kuna ewe neni ia ekkewe seleich ra isois ie, me a fokkun fatoch me pwaoch pwe upwe sinei sefani ewe neni nupwen ua feino ie.\n\n“Mwirin am aporous, ua kuna ewe saram non ewe rum pwe a poputa ne ioifengen tori a pweni inisin ewe a kakapas ngeniei, iwe a soposopono ne ioifengen tori ewe rum a pwan kiroch sefan, chinon chok pwennin inisin; iwe mwitir chok ua kuna, usun chok akkom, ew an a sukuta ngeni nang, me a feita tori an unusen morono, me ewe rum a pwan winiti chok akkom mwen an ei saramen nang a pwato.\n\n“Ua kokon non ai ekieki usun sokonon ewe mettoch ua kuna, iwe ua fokkun mwar ren met a fen ereniei seni ei amwararen chon kuno; nupwen, nukanapen ai ekiek, ua mwitir kuna pwe rumei ewe a pwan mwitir poputa ne sarameno, usun chok me akkom, ewe pwan chok chon kuno seni nang a pwan nom sefan nepekin ai we pet.\n\n“A pwan poputa, iwe a apasa sefani ekkewe mettoch minne a fen fori nupwen an aewin toriei, ese wor ekis sokonon seni met a fori me akom; nupwen a fori ei, a ereni ei usun ekkewe kapung mi napanap minne repwe feito won fonufan, fiti watte tatakis seni nengita, ketinas, me samau; me ekkei ariaffoun kapung repwe feito won ewe fonufan non ei fansoun. Mwirin an apasa ekkei, a pwan feita usun chok met a fori akkom.\n\n“Non ei fansoun, ra fokkun pochokun ekkewe amemef ra aingano ai ekiek, iwe use chiwen mochen mour, iwe ua kokkon ren ai ingeno ren met ua kuna me rongorong. Nge met ai mairu nupwen ua pwan kuna sefani ewe pwan chok chon kuno nepekin ai we pet, me rongorong ngeni an a pwan awewei ika eniwini sefanni ngeniei ekkewe pwan chok mettoch a fen ereniei me mwan; iwe a sopwengeni ew kapasen anukunuk ngeniei, a ereniei pwe Setan epwe achocho ne sotuniei (pokiten ewe wou ngawen nonnomun an semei we famini), ai upwe angei ekkewe seleich ren ewe popun ai upwe pisekisekino. Ei a fonou ngeniei, a apasa pwe esap pwan wor ew popun upwe ekiekin angei ekkewe seleich nge epwe chok mwareiti Kot, nge usap tup ren pwan ew ekiek me nukun ai upwe aueta an muu; nge ika esap ina iwe usap tongeni angeir.\n\n“Mwirin ei aunungatin an churiei, a pwan niwinsefanita nang usun chok me mwan, iwe ua pwan nom me uren ekiek won napanapen met ua keran chok kuna; iwe ese pwan tam fansoun mwirin an ewe chon kuno seni nang a fen feita seni ei non ewe aunungatin fansoun, a kokko chuko, me ua kuna pwe a fetan ngeni an epwene ran, iwe am ewe aporous a fis non unusen ewe pwin.\n\n“Ua mwitir pwata seni ai we pet, me, usun fansoun meinisin, ua feino fori ekkewe angangen ewe ran mi auchea; nge, nupwen ai sotuni ne angang usun chok ekkewe ekkoch fansoun, ua kuna pwe ai pochokun a fokkun apwangapwangeno usun a fori unusen inisi an esap tufichin fori och mettoch. Semei we, ewe a akkangang unukui, a kuna pwe mi wor mettoch a osukosukaei iwe a ereniei pwe upwe ne feino neimw. Ua poputa ren ewe ekiekin feino ngeni ewe imw; nge, non ai sotuni ai upwe tota won ewe tit seni ewe nenien atake ikewe am aua nonnom ie, ai pochokun a wesewesen kouno, me ua turuno won ewe puun non ai apwangapwang, me non ew mwochomwochen fansoun use chiwen sinei usun mettoch.\n\n“Ewe aewin mettoch ua chemeni a ew mongungu a fos ngeniei, a kori ei ren itei. Ua neneta, me kuna ewe pwan chok chon kuno a ukkutiw me won mokurei, saram a pwenieno usun chok me mwan. I a pwan ereni ngeniei meinisin ekkewe mettoch a fen ereni ngeniei non ewe pwin akkom, me a annuku ei pwe upwe feino ngeni semei we me ereni i usun ewe nemasepwi me ekkewe kapas annuk minne ua fen angei.\n\n“Ua aneasochisi, ua niwin no ngeni semei we non ewe atake, me ua ereni usun unusen ewe mettoch a fis ngeni. A ponueni ngeniei pwe ewe mettoch a seni Kot, me ereni ei pwe upwe feino me fori usun a annuk ngeniei me ren ewe chon kuno. Ua feino seni ewe atake, me feino ngeni ewe neni ikewe ewe chon kuno a fen ereni ei ia ekkewe seleich ra isois; pokiten ewe fatafatochun ewe nemasepwi minne ua fen angei usun ewe neni, ua sinei ewe neni non ewe chok fansoun ua tori ikewe.\n\n“Akkarap ngeni ewe sopwun Manchester, Ontario county, New York, a wor ew chuk mi watte nënnën, me ewe a tekia me nein meinisin ekkewe ir mi nonnom non ewe neni. Won notoun ei chuk, ese pwan towaw seni won ungen, fan efou fouwatten fau, a nonnom ekkewe seleich, ra isois non ew porun fau. Ei fau a men manun me a kukkumos non nukanapan won asan we, me a chechak nepekin kewe, pwe nukanapan we a pwá me won ewe puun, nge unusen nepekin a ireno ren puun.\n\n“Mwrin ai chupetano ewe puun, ua angei efoch wok, minne ua atikatiw fan me nepekin ewe fau, me fiti ekis pochokun ua tipweata. Ua nenenong non, me ikewe ua ennetin kuna ekkewe seleich, ewe Urim me Thummim, me ewe chechen neup, usun ewe chon kuno a apasa. Ewe por minne ra nonnom non a for seni ion fengenin ekkoch fau non ekkoch napanapen simen. Non epichikin ewe por ra nonnom ruofou fau mi penges ngeni ewe por, me won ekkei fau ra nonnom ekkewe seleich me ekkewe ekkoch mettoch rer.\n\n“Ua ita sotuni ai upwe uweireu, nge ua annuk ai upwe uweireu me ren ewe chon kuno, me a pwan apasa sefani ngeniei pwe ewe fansoun upwe uwau ekkewe seleich esamo tori atun, me esap feito, me mwen ruanu ier seni ei fansoun; nge a ereni ei pwe upwe feito ngeni ewe neni non wesewesen ew ier seni ei fansoun, me i epwe churi ei ikewe, me upwe soposopweno ne fori ei tori ewe fansoun epwe feito ren ai upwe angei ekkewe seleich.\n\n“Ina minne, usun met a fen annuk ngeniei, ua feino iteiten soponon ew me ew ier, me iteiten fansoun ua kuna ewe pwan chok chon kuno ikewe, me angei aurour me amirit seni i atun ew me ew am kei fansoun aporous, usun met ewe Samon epwene fori, me ifa usun me non met napanap an muu we epwe emmwen non ewe fansoun soponon. …\n\n“Mwrin ekkoch ier ewe fansoun a feito ai upwene angei ekkewe seleich, ewe Urim me Thummim, me ewe chechen neup. Non ewe rue me aruwen ranin September, engorow wanupuku rue me fisu ier, mwirin ai ua feino usun ua foffori nesoponon pwan ew ier ngeni ewe neni ikewe ra isois ie, ewe pwan chok chon kunon nang a uweireta ngeniei fiti ei aurour: pwe upwene chon tumunur; pwe ika ua nikitireno non ai tumunu ngaw, ika mwo seni ai use tumunuoch, ngang upwe pokupokuno; nge are ika ua aea unusen ai tongeni ne tumunur, tori i, ewe chon kuno, epwe feito angei ir, repwene tumunuoch.\n\n“Ua muttir sinei ewe popun pwata ngang ua angei ekkewe aurour mi fokkun tichik ren ai upwe tumunuochur, me pwata ewe chon kuno a apasa pwe nupwen ngang ua awesano met a fen annuk ngeniei, i epwe feito angei ir. Ese pwan mang an pwano pwe ngang ua annomur, ekkewe aramas ra achocho ren ar pochokunen ar repwe angei ir seni ei. Aramas ra aea meinisin sokkun kokkot ra ekiekieta ar repwe angeiano ekkei mettoch. Ewe eriaffou a winiti koput mi napanap me weires seni nom, me ekkewe chochon aramas ra soposopweno ne mammasa ar repwe angei ir seni ei ika mi tawe. Nge seni ewe miritin Kot, ra soposop ne tumunoch me ne pei, tori ewe fansoun ngang ua wesino senir met a fen annuk ngeniei. Nupwen, usun ekkewe kokkot, ewe chon kuno a feito angeir, ngang ua uweireno ngeni i; me i a annomur non an tumun tori ei ran, minne a aruwen ranin May, engorow wanupuku inik me wanu ier.”\n\nRen ew unusochun uruo, nengeni Joseph Smith—Uruo non ewe Foun Pwei mi Watte Niwinin.\n\nEwe uruon nom usun a fen tou seni ewe puun usun ewe mongungun ew aramas mi mongunguta seni ewe puun, me a ekkesiwin kapasen ngeni kapasen ikenai me ren we niffang me manamanen Kot usun a pwano me ren Pwaratan Kot, a makkeno ngeni ewe fonufan non kapasen Merika non ewe ier 1830 an epwene The Book of Mormon.\n\n", "explanation 0": "[center][font_size=26]Ew Mwochomwochen Awewe usun ewe Puken Mormon[/font_size][/center]\n\nEwe Puken Mormon a ew uruo mi pin usun ekkoch aramas non Merika me nom me a makketiw won ekkewe seleichen mecha. Ruanu sokkun mecha seleich ra kapas usun me non pwisin ewe puk:\n\nEkkewe Seleichen Nifai, minne ra ru sokkun: ekkewe kukkun seleich me ekkewe chowatten seleich. Ekkewe akkom ra awiisa ngeni angangen ngun me ewe afanafanen me asukunen ekkewe soufos, nge ekkewe ekkoch seleich ra masoweni ew uruon angangen fonufan an ekkewe aramas mwokutukut (1 Nifai 9:2–4). Seni ewe fansoun Mosaia, nge ekkewe chowatte seleich ra pwan masoweni mettochun ngun mi fokkun auchea.\n\nEkkewe Seleichen Mormon, minne a masoweni ew ammwochun uruo me ren Mormon seni ekkewe chowatten seleichen Nifai, ren chommong awewe. Ekkei seleich ra pwan masoweni ew soposopun ewe uruo me ren Mormon me pwan ekkoch mi kapachenong me ren noun we anuon Moronai.\n\nEkkewe Seleichen Ether, ra ngenikich ew uruon ekkewe chon Jared. Ei uruo a ammwochono me ren Moronai, ewe a apachanong pwisin mefian me achufengeni ewe uruo ngeni ewe unusenapen uruo fan ewe it “Puken Ether.”\n\nEkkewe Seleichen Brass ekkewe aramasen Liai ra nukeato seni Jerusalem non 600 Ier Mwen Kraist. Ra masoweni “ekkewe nimu puken Moses, … me pwan ew uruon ekkewe chon Jew seni nepoputan, … feitiw ngeni nepoputan ewe muun Zedekiah, kingen Judah; me pwan ekkewe osini ren ekkewe soufos mi fel” (1 Nifai 5:11–13). Chommong kapas seni ekkoch ekkei seleich, ra anniwini kapasen Isaiah me ekkoch soufosun non ewe Paipen me soufos rese nom non ewe Paipen, ra pwato non ewe Puken Mormon.\n\nEwe Puken Mormon a masoweni engon me nimu unusenapen sopun ika kinikin, ra fateno, tiwenon chok ew, pwe ir puk, ra eiteit seni itan ewe meinapen chon makkei. Ewe aewin kinikin (ekkewe aewin wonu puk, sopono ren Omnai) a ew awewen kapas seni ekkewe kukkun seleichen Nifai. Nefinen ekkewe puken Omnai me Mosaia a ew kinikin mi kapachenong a iteni Ekkewe Kapasen Mormon. Ei kapachenong mi apacha fengeni ewe uruo a mak won ekkewe kukkun seleich me an Mormon we ammwochun ekkewe chowatten seleich.\n\nEwe nangataman kinikin, seni Mosaia ngeni Mormon sopun 7, a ew awewen kapasen ekkewe chowatten seleichen Nifai Mormon a ammwochano. Ewe amuchunon kinikin, seni Mormon sopun 8 tori ewe nesoponon ewe puk, a mak seni noun Mormon we anuon Moronai, ewe, mwirin an awesano ewe uruon manauan seman we, a fori ew ammwochun uruon ekkewe chon Jared (epwe ewe puken Ether) me mwirin a apachata ekkewe kinikin a iteni ewe puken Moronai.\n\nNon ika arap ngeni ewe fansoun Ierin ewe Samon 421, Moronai, ewe amuchunon noun ekkewe chon Nifai soufos me sou uruo, a eppungano ekkewe uruo mi pin me opareno ngeni ewe Samon, pwe repwe weireto non ekkewe ranin soponon, usun a fen osini seni ewe mongungun Kot seni Noun kewe soufosun nom. Non ewe fansoun Ierin ewe Samon 1823, ei pwan chok Moronai, nge a emon aramasen chon nang mi manausefan, a churi ewe Soufos Joseph Smith me mwirinon a ngeni i ekkewe seleich mi mak.\n\nUsun ei tappin mak: Ewe aewin peichen itenap, mwen chok ekkewe masowan peich, a angei seni ekkewe seleich me ew kinikinin ewe mak mi monomon. Nepoputan rese mak non pereinging, usun non I Nifai me mwen chok Mosaia sopun 9, ir pwan kinikinin ewe mak mi monomon. Nepoputan ra mak non pereinging, usun non ekkewe sopun itenap, resap aewin ngeni ewe mak nge ra chok aninisin kaeo ra kapachenong ren mecheresin annea. Ekkoch kukkun muan non ewe kapas ra fen soposopono non ekkewe akkomwen tappin mak ngeni ewe Puken Mormon a mak non Kapasen Merika. Ei tappin mak a masoweni ekkewe ekkesiwin ra nikinikin pung pwe repwe fori ewe nongonongen mettoch repwe nono chok ngeni ekkewe akkomwen chön toropwe me mwen ar repwe makkeno me ekkewe akkomwen tappin mak ra kapung me ren ewe Soufos Joseph Smith.\n\nEkkoch kukkun muan non ewe kapas ra fen soposopono non ekkewe akkomwen tappin mak ngeni ewe Puken Mormon a mak non Kapasen Merika. Ei tappin mak a masoweni ekkewe ekkesiwin ra nikinikin pung pwe repwe fori ewe nongonongen mettoch repwe nono chok ngeni ekkewe akkomwen chön toropwe me mwen ar repwe makkeno me ekkewe akkomwen tappin mak ra kapung me ren ewe Soufos Joseph Smith.\n\n", "1-ne 1": "[center][font_size=26]Ewe Aewin Puken Nifai[/font_size][/center]\n\nAn Muu me Angangen Afanafan\n\nEw uruon Liai me punuwan we Saraia, me noun kewe fomon anuon, ra iteni (poputa seni ewe mwanichi) Leiman, Lemuel, Sam, me Nifai. Ewe Samon a auroura Liai pwe epwe tou seni fonuen Jerusalem, pun i a osini ngeni ekkewe aramas usun ar angangangaw me ra achocho ar repwe nieno. A sai non unungat ran ngeni non ewe fonu pon fiti an famini. Nifai a wei pwin kewe me niwin ngeni ewe fonuen Jerusalem ar repwe angei ewe uruon ekkewe chon Jew. Ewe uruon ar kewe riaffou. Ra angei noun Ishmael kewe fopun pwe punuwer. Ra angei ar kewe famini me feino ngeni ewe fonu pon. Ar kewe riaffou me weires non fonu pon. Ewe aanen ar kewe sai. Ra feito ngeni ewe watten matau, pwin Nifai kewe ra ungeni. A etipitipingawer, me fori efoch sipw. Ra eita ngeni ewe neni Fonuen ras. Ra saino won ekkewe watten matau ngeni ewe fonuen pwon, me pwan ekkoch. Iei usun ewe uruon Nifai; ika non ekkoch kapas, ngang, Nifai, ua makkei ei uruo.\n\n[center][font_size=26]Sopun 1[/font_size][/center]\n\n[i]Nifai a poputani ewe uruon noun kewe aramas—Liai a kuna non nemasepwi efoch uren ekkei me annea seni ew puken osini—A mwareiti Kot, a osini ewe feiton ewe Messiah, pwan osini usun tanon Jerusalem—I a kuna riaffou me ren ekkewe chon Jew. Arap ngeni 600 Ier Mwen Kraist.[/i]\n\n1 Ngang, Nifai, ua uputiw me ren emon sam me in mi murino, iei minne ua ekis kaeo non meinisin sineian semei we; pokiten ua fen kuna chommong riaffou non rani kewe, nge inamo, pokiten ua fokkun aninis me ren ewe Samon non unusen rani kewe; ewer, pokiten ngang a wor ai ennetin weweiti ewe kirekirochun me ekkewe monomonen Kot, iei minne ua fori ew uruon ai kewe angang non rani kewe.\n\n2 Ewer, ua fori ew uruo non kapasen fonuen semei we, minne a masoweni kaeon ekkewe chon Jew me ewe kapasen ekkewe chon Egypt.\n\n3 Iwe ua sinei pwe ewe uruo minne ua fori mi ennet; iwe ua fori ren pwisin pei; me ua fori ren usun ai pwisin sinei.\n\n4 Pun non ewe fansoun non poputan ewe aewin ierin ewe muun Zedekiah, kingen Judah, (semei we, Liai, a nonnom non Jerusalem non unusen ranin kewe); iwe non ena pwan chok ier ra feito chommong soufos, ra osini ngeni ekkewe aramas pwe mi namot ar repwe aier, are ewe teninimw Jerusalem mi napanap epwe tano.\n\n5 Ina minne non ewe fansoun nupwen semei we, Liai, a feino iotek ngeni ewe Samon, ewer, pwan fiti unusen netipan, fan asengesin noun kewe aramas.\n\n6 Iwe non ewe fansoun nupwen a iotek ngeni ewe Samon, a feitiw efoch uren ekkei me pwato me a nom won efou fau me mwen i; iwe a kuna me rongorong chommong mettoch; me pokiten ekkewe mettoch minne a kuna me rongorong a pouk me chechech chapur.\n\n7 Iwe non ewe fansoun i a niwinno ngeni pwisin imwan we non Jerusalem; iwe i a pwisin akonano i won an we pet, pokiten a ureno ren ewe Ngun me ekkewe mettoch minne i a fen kuna.\n\n8 Iwe iei usun a ureno me ren ewe Ngun, a uweano non ew nemasepwi, a mwo nge kuna ekkewe nang ra sukuno, me a ekieki pwe a kuna Kot a momot won an nenien mwottun king, a rokopwanino ren chommong mwicheichen chon nang non napanapen ar kökön me mwareiti ar we Kot.\n\n9 Iwe non ewe fansoun a kuna Emon a feitiw seni nukanapen nang, me i a kuna pwe saraman mi nap seni saramen ewe akkaren neanowas.\n\n10 Iwe a pwan kuna engon me ruemon ra tapweno mwirin, me saramer a nap seni saramen ekkewe fuun fan nang.\n\n11 Iwe ra feitiw me fein fetan won unusen ewe fonufan; iwe ewe akkom a feito me uta me mwen semei we, iwe a aiti ngeni ew puk, me a emmwir ngeni pwe epwe anneani.\n\n12 Iwe non ewe fansoun nupwen a anneani, a ureno ren ewe Ngunun ewe Samon.\n\n13 Iwe a annea, a apasa: Riaffou, riaffou ngeni Jerusalem, pun ua fen kuna om kewe angang mi anieput! Ewer, me chommong mettoch semei we a anneani usun Jerusalem—pwe epwe tano, pwan ekkewe aramasen non; chommong repwe mano ren ewe ketinas, me chommong repwe kakino non imwen fotek non Babylon.\n\n14 Iwe non ewe fansoun nupwen semei we a fen anneani me kuna chommong mettoch mi auchea me amwarar, a puchor ne apasa chommong mettoch ngeni ewe Samon; awewe usun: Auchea me amwarar om kewe angang, O Samon Kot Napanap! Om nenien mwottun king mi tekia non ekkewe nang, me om manaman, me kirekiroch, me chen ra nemenano meinisin aramasen ewe fonufan; me, pokiten ka unusen umoumoch, kosap mut ngeni ekkewe repwe feito reom pwe repwe mano non ngun!\n\n15 Iwe mwirin ei sokkun napanapen semei we a mwareiti an Kot non pwisin an kapas; pun ngunun a pwapwa, me unusen netipan a ureno, pokiten ekkewe mettoch minne a fen kuna, ewer, minne ewe Samon a pwar ngeni i.\n\n16 Iwe iei ngang, Nifai, use fori unusochun uruon ekkewe mettoch minne semei we a makkei, pun i a fen makkei chommong mettoch minne a kuna non ekkewe nemasepwi me non ekkewe tan; me i a pwan makkei chommong mettoch minne i a osini me apasa ngeni noun kewe, usun minne ngang usap fori ew unusochun uruo.\n\n17 Nge ngang upwe ion fengeni ew uruon ai kewe angang non rani kewe. Nengeni, ua fori ew ammwochun ewe uruon semei we, won ekkewe seleich minne ua fen forir ren pwisin pei; ina minne, mwirin ua ammwochu ewe uruon semei we mwirin upwene fori ew uruon pwisin manauei.\n\n18 Iei minne, ua mochen pwe oupwe sinei, pwe mwirin an ewe Samon a pwari chommong mettoch mi amwarar ngeni semei we, Liai, ewer, usun tanon Jerusalem, nengeni i a feino nein ekkewe aramas, me a popueta ne osini me apasa ngenir usun ekkewe mettoch minne i a fen kuna me rongorong.\n\n19 Iwe non ewe fansoun ekkewe chon Jew ra turunufasei pokiten ekkewe mettoch minne i a pwarata usur; pun i a ennetin pwarata usun ar kewe fofforungaw me ar angang mi anieput; iwe a pwarata pwe ekkewe mettoch minne a kuna me rongorong, me pwan ekkewe mettoch minne i a anneani me non ewe puk, pwaratan fatochun usun ewe feiton emon Messiah, me pwan ewe ngasenon chon fonufan.\n\n20 Iwe nupwen ekkewe chon Jew ra rong ekkei mettoch ra song ren i; ewer, usun an aramas song ngeni ekkewe soufosun nom, ekkewe ra asureno, me moner ngeni fau, me nireno; iwe ra pwan kutta manauan, pwe repwe angeiano. Nge nengeni ngang, Nifai, upwe pwar ngenikemi pwe ekkewe umoumochun ewe Samon a nonnom won meinisin ekkewe i a finireta, pokiten ar nuku, an epwe forir pwe repwe napanap pwan tori an epwe wor ar pochokun ar repwe musono.\n\n", "1-ne 2": "[center][font_size=26]Sopun 2[/font_size][/center]\n\n[i]Liai a wano an famini non ewe fonu pon unukun ewe Setipar—Ra nikitano pisekir kewe—Liai a asorata ew asor ngeni ewe Samon me aiti noun kewe anuon pwe repwe aneasochisi ekkewe annuk—Leiman me Lemuel ra pweni semer we—Nifai a aneasochis me iotek non nuku; ewe Samon a kapas ngeni i, me a finita pwe i chon nemenem won pwin kewe. Arap ngeni 600 Ier Mwen Kraist.[/i]\n\n1 Pun nengeni, non ewe fansoun ewe Samon a kapas ngeni semei we, ewer, pwan non ew tan, me a apasa ngeni: Ka feioch en Liai, pokiten ekkewe mettoch minne ka fen fori; me pokiten ka fokkun nukuchar me apasa ngeni ekkei aramas ekkewe mettoch minne ua annuku ngonuk, nengeni, ra achocho ar repwe angeiano manauom.\n\n2 Iwe non ewe fansoun ewe Samon a annuk ngeni semei we, pwan me non ew tan, pwe i epwe angei an famini me feino ngeni ewe fonu pon.\n\n3 Iwe non ewe fansoun i a aneasochis ngeni ewe kapasen ewe Samon, ina minne i a fori usun ewe Samon a annuk ngeni i.\n\n4 Iwe non ewe fansoun a feino ngeni ewe fonu pon. Iwe a nikitano imwan, me ewe fonuen an kewe neuo, me noun gold, me silver, me an kewe pisek auchea, me ese uwei och mettoch ren i, tiwenon chok an we famini, me pisekin mwongo, me ekkewe imw mangaku, me ra feino ngeni ewe fonu pon.\n\n5 Iwe a feitiw tori ekkewe kia arap ngeni ewe oressetin ewe Setipar; iwe a sai non ewe fonu pon non ekkewe kia ekkewe ra arap ngeni ewe Setipar; me i a sai non ewe fonu pon fiti an famini, minne a choni inei we, Saraia, me pwi kewe watte, ir Leiman, Lemuel, me Sam.\n\n6 Iwe non ewe fansoun nupwen a sai ukukun unungat ran non ewe fonu pon, a aueta imwan imw mangaku non ew nemonun chuk unukun nepekin ew chonupupun konik.\n\n7 Iwe non ewe fansoun a aueta ew nenien kek asor a for seni ekkoch fau, me a efisi ew asor ngeni ewe Samon, me a ngeni an kinisou ngeni ewe Samon ach Kot.\n\n8 Iwe non ewe fansoun a eita ngeni ewe chonupupu, Leiman, me a pupuno ngeni ewe Setipar; me ewe nemonun chuk a nom non ekkewe kia arap ngeni mesen awen ewe pupu.\n\n9 Iwe nupwen semei we a kuna pwe ekkewe konikin ewe chonupupu a pupuno ngeni ewe popunapen ewe Setipar, a kapas ngeni Leiman, a apasa: O amo ka tongeni usun chok ei chonupupu, a soposopono ne pupunong non ewe popunapen unusen wenechar!\n\n10 Iwe a pwan kapas ngeni Lemuel: O amo ka tongeni usun chok ei nemonun chuk, pochokun me tipepos, me nukuchar ne aneasochisi ekkewe annukun ewe Samon!\n\n11 Iei a apasa ei pokiten ewe nukumach an Leiman me Lemuel; pun nengeni ra ngunungunu semer ewe non chommong mettoch, pokiten i emon mwan mi sou nemasepwi, me a emmwenireu seni ewe fonuen Jerusalem, repwene nikitano fonuen ar kewe neuo, me nour gold, me nour silver, pwan ar kewe pisek auchea, ar repwe mano non ewe fonu pon. Me ei ra apasa pwe a fori pokiten ekiekingawen netipan.\n\n12 Iwe iei Leiman me Lemuel, pokiten ir mwanichi, ra ngunungunu semer we. Iwe ra ngunungun pokiten rese sinei ekkewe angangen Kot ewe a forireta.\n\n13 Rese pwan nuku pwe Jerusalem, ewe teninimw napanap, epwe tongeni tano usun met ekkewe soufos ra fen apasa. Iwe ra usun ekkewe chon Jew ekkewe ra nom Jerusalem, ir mi achocho ar repwe angeiano manauen semei we.\n\n14 Iwe non ewe fansoun semei we a kapas ngenir me non ewe nemonun chukun Lemuel, fiti pochokun, pokiten a ureno ren ewe Ngun, tori inisir a chechech me mwen i. A etipitipingawer, pwe resap pwaracho ne kapas ngeni i; ina minne, ra fori usun i annuku ngenir.\n\n15 Iwe semei we a nonnom non ew imw mangaku.\n\n16 Iwe non ewe fansoun pwe ngang, Nifai, a fokkun kukkun ieri, nge inamo ua watte non pekin inis, me ua pwan ennetin mochen ai upwe sinei ekkewe monomonen Kot, ina minne, ua sio ngeni ewe Samon; iwe nengeni i a churiei, me a apwetetei netipei pwe upwe nuku meinisin ekkewe kapas minne semei we a apasa; ina minne, use pwan ungeni i usun pwi kewe.\n\n17 Iwe ua kapas ngeni Sam, ua pwar ngeni i ekkewe mettoch minne ewe Samon a pwar ngeniei me ren noun we Ngun mi Fel. Iwe non ewe fansoun a nuku non ai kewe kapas.\n\n18 Nge, nengeni, Leiman me Lemuel rese ausening ngeni ai kewe kapas; me ua netipengaw pokiten pochokunen netiper ua sio ngeni ewe Samon fan iter.\n\n19 Iwe non ewe fansoun ewe Samon a kapas ngeniei, a apasa: Ka feioch en, Nifai, pokiten om nuku, pun ka achocho ne kutta ei, fiti tipetekisonun netip.\n\n20 Iwe non ukukun om kopwe aneasochisi ai kewe annuk, en kopwe feioch, me kopwe emmwen ngeni ew fonuen pwon; ewer, pwan mwo ew fonu minne ua amonnata fanitom, ewer, ew fonu minne a finita seni me nein fonu meinisin.\n\n21 Iwe non ukukun an pwium kewe repwe ungonuk, ir repwe pokupok seni fan mesen ewe Samon.\n\n22 Iwe non ukukun om kopwe aneasochisi ai kewe annuk, en kopwe kefinita om kopwe emon chon nemenem me emon sensen pwium kewe.\n\n23 Pun nengeni, non ena ran repwe ungeniei, ngang upwe anumamauer ngeni ew ariaffoun anumamau, me resap tongeni wor ar pochokun won mwirimwirum tiwenon chok ika repwe pwan ungeniei.\n\n24 Iwe ika pwe repwe ungeniei, repwe chon ninni ngeni mwirimwirum kewe, epwe poputanir non ekkewe napanapen achechem.\n\n", "1-ne 3": "[center][font_size=26]Sopun 3[/font_size][/center]\n\n[i]Noun Liai kewe anuon ra niwiniti Jerusalem ar repwe angei ekkewe seleichen brass—Laban ese mochen an epwe fangeta ekkewe seleich—Nifai a pesei me amwasanga pwin kewe—Laban a sonani pisekir me sotuni an epwe nireno—Leiman me Lemuel ra wichi Nifai me Sam me ra kapung me ren emon chon nang. Arap ngeni 600–592 Ier Mwen Kraist.[/i]\n\n1 Iwe non ewe fansoun ngang, Nifai, ua niwinto seni ai aporous ngeni ewe Samon, ngeni ewe imw mangaku an semei we.\n\n2 Iwe non ewe fansoun a kapas ngeniei, a apasa: Nengeni ua tana ew tan, non minne ewe Samon a kapas annuk ngeniei pwe en me pwium kewe oupwe niwiniti Jerusalem.\n\n3 Pun nengeni, Laban a annomu ewe uruon ekkewe chon Jew me pwan ew uruon ai kewe neuo, iwe ra makketiw won ekkewe seleichen brass.\n\n4 Ina minne, ewe Samon a annuku ngeniei pwe en me pwium kewe oupwe feino ngeni ewe imwen Laban, me kutta ekkewe uruo, me uweiretiw ikei ngeni ewe fonu pon.\n\n5 Iwe iei, nengeni pwium kewe ra ngunungun, ra apasa pwe ew mettoch mi weires minne ua ani echimw ngenir; nge nengeni use mwo echimwa ir, nge pwe a ew annuk an ewe Samon.\n\n6 Iei minne feino, nei anuon, me en kopwe aninis seni ewe Samon, pokiten kose ngunungunu.\n\n7 Iwe non ewe fansoun ngang, Nifai, ua apasa ngeni semei we: Ngang upwe feino me fori ekkewe mettoch minne ewe Samon a annuku, pwe ngang mi sinei pwe ewe Samon esap awora ekkewe annuk ngeni kewe noun aramas, tiwenon chok ika a amonnata ew an ngenir ar repwe apwonueta ewe mettoch minne i a annuku ngenir.\n\n8 Iwe non ewe fansoun pwe nupwen semei we a rongorong ekkei kapas a fokkun pwapwa, pwe a sinei pwe ua fen feioch me ren ewe Samon.\n\n9 Iwe ngang, Nifai, me pwi kewe aua sai non ewe fonu pon, fiti imwem kewe imw mangaku, aua feita ngeni ewe fonuen Jerusalem.\n\n10 Iwe non ewe fansoun pwe nupwen aua fen feita ngeni ewe fonuen Jerusalem, ngang me pwi kewe aua apungupung fengen.\n\n11 Iwe aua uttut—io neim epwe wisen feino non ewe imwen Laban. Iwe non ewe fansoun pwe ewe pungun a no ngeni Leiman; me Leiman a feino tonong non ewe imwen Laban me a kapas ngeni i nupwen an momot non imwan we.\n\n12 Iwe a tingor seni Laban ekkewe uruo minne ra makketiw won ekkewe seleichen brass, minne ra masoweni ewe tettenin uruon neuon semei we.\n\n13 Iwe nengeni, non ewe fansoun Laban a fokkun song, iwe a tinau seni mwen mesan; me i esap mut ngeni an epwe angei ekkewe uruo. Ina minne, a apasa ngeni: Nengeni en emon chon sona, me ngang upwe niukeno.\n\n14 Nge Leiman a suno seni mwen mesan, iwe a aporousa ekkewe mettoch minne Laban a fen fori, ngenikem. Iwe am aua poputa ne fokkun netipengaw, iwe ita akkarap pwi kewe repwene niwin ngeni semem we non ewe fonu pon.\n\n15 Nge nengeni ua apasa ngenir: Usun ewe Samon mi manau, me usun kich mi manau, sisap feitiw ngeni samach we non ewe fonu pon tori ach sipwe apwonueta ekkewe mettoch minne ewe Samon a annuku ngenikich.\n\n16 Ina minne, sipwe nikitu ne aneasochisi ekkewe annuk an ewe Samon; iei minne sipwe chok feitiw ngeni ewe fonuen an samach kewe neuo, pwe nengeni a nikitano gold me silver, me sokopaten pisekisekin meinisin. Me ekkei meinisin a fis pokiten ekkewe annuk an ewe Samon.\n\n17 Pun i a sinei pwe Jerusalem epwe tano, pokiten ewe fofforungaw an ekkewe aramas.\n\n18 Pun nengeni, rese etiwa ekkewe kapas an ekkewe soufos. Ina minne, ika semei we epwe nonnom non ewe fonu mwirin a fen annuk pwe epwe su seni ewe fonu, nengeni, i epwe pwan mano. Ina minne, mi auchea an epwe su seni ewe fonu.\n\n19 Iwe nengeni, iei miritin Kot pwe am aupwe angei ekkei uruo, pwe am aupwe isonir ngeni mwirimwirim ewe kapasen ach kewe neuo;\n\n20 Iwe am aupwe pwan isoni ngenir ekkewe kapas minne ra fen pin kapas seni awan meinisin ekkewe soufos mi pin, minne a fen kawor ngenir seni ewe Ngun me manamanen Kot, seni nepoputan fonufan, pwan feito ngeni ei fansoun.\n\n21 Iwe non ewe fansoun mwirin ei napanapen kapas ua pesei pwi kewe, pwe repwe tongeni nikitu ne aneasochisi ekkewe annukun Kot.\n\n22 Iwe non ewe fansoun am aua feitiw ngeni ewe fonuen am kewe neuo, me am aua ion fengeni nöum kewe gold, me silver, me pisekim mi auchea.\n\n23 Iwe mwirin am aua ioifengeni ekkei mettoch, am aua feita sefan ngeni ewe imwen Laban.\n\n24 Iwe non ewe fansoun am aua tonong ren Laban, iwe am aua tingor ngeni i pwe i epwe ngenikem ekkewe uruo minne ra makketiw won ekkewe seleichen brass, nge am aupwe ekkesiwinin ngeni nöum kewe gold, me nöum silver, me meinisin pisekim mi auchea.\n\n25 Iwe non ewe fansoun nupwen Laban a kuna pisekim kewe, iwe a kuna pwe ra fokkun chommong, a mocheniatir, ina popun a aturukemeu, me a tiini noun kewe chon angang repwe nikemino, pwe epwe tongeni angei pisekim kewe.\n\n26 Iwe non ewe fansoun am aua su me mwen ekkewe chon angangen Laban, me am aua echimw am aupwe nikitatiw pisekim kewe, me ra no ngeni ne poun Laban.\n\n27 Iwe non ewe fansoun am aua suno ngeni ewe fonu pon, me ekkewe chon angang noun Laban rese chiwen tori kem, me am aua opakemino non pwangen ew achaw.\n\n28 Iwe non ewe fansoun pwe Leiman a song rei, pwan ren semei we; Lemuel a pwan song, pun a ausening ngeni ekkewe kapas an Leiman. Ina minne Leiman me Lemuel ra apasa chommong kapas pochokun ngenikem, pwir kukkun, me ra wichi kem ren efoch ira.\n\n29 Iwe non ewe fansoun nupwen ra wichi kem ngeni efoch ira, nengeni, emon chon nangin ewe Samon a feito me uta mwen meser, me a kapas ngenir, a apasa: Pwata oua wichi pwimi kukkun ren efoch ira? Ouse mo sinei pwe ewe Samon a finata i pwe epwe wisen chon nemeni kemi, me ei pokiten ami fofforungaw? Nengeni ami oupwe feita sefan ngeni Jerusalem, me ewe Samon epwe fangonong Laban non poumi.\n\n30 Iwe mwirin an ewe chon nang kakapas ngenikem, a feino.\n\n31 Iwe mwirin an ewe chon nang a feino, Leiman me Lemuel ra pwan popueta ne ngunungun, ra apasa: Pwata epwe tufich an ewe Samon epwe fangonong Laban non pouch? Nengeni, i emon mwan pochokun, me a tongeni emmweni nime aramas, ewer, a pwan tongeni nieno nime aramas; iwe pwata esap tongeni nikicheno?\n\n", "1-ne 4": "[center][font_size=26]Sopun 4[/font_size][/center]\n\n[i]Nifai a nieno Laban faniten an ewe Samon annuk me mwirin a angei ekkewe seleichen brass seni ekkoch kokkot—Soram a finata pwe epwe fiti an Liai we famini non ewe fonu pon. Arap ngeni 600–592 Ier Mwen Kraist.[/i]\n\n1 Iwe non ewe fansoun ua kapas ngeni pwi kewe, ua apasa: Sipwene pwan niwinsefanita ngeni Jerusalem, iwe sipwene nikitu ne aneasochisi ekkewe annuk an ewe Samon; pwe nengeni i a pochokun seni unusen ewe fonufan, nge pwata esap pochokun seni Laban me noun kewe nime aramas, ewer, ika pwan mwo seni noun engon ngorowun aramas?\n\n2 Iei minne sipwe feita; sipwe pochokun usun chok Moses; pun i a ennetin kapas ngeni ekkewe konikin ewe Setipar me ra kinikin fesen epek ngeni epek, iwe semach kewe ra tou seni ewe sat, tou seni fotek, won puun mi pwasapwas, me ekkewe sounfiun Pharaoh ra tapweno mwirir me ra manum non ekkewe konikin ewe Setipar.\n\n3 Iwe nengeni ami mi sinei pwe ei porous mi ennet; me oua pwan sinei pwe emon chon nang a kapas ngenikemi; ina minne pwata oupwe tipemwaramwar? Sipwene feita; ewe Samon mi tongeni angasa kich, usun chok semach kewe, me epwe nieno Laban, usun chok ekkewe chon Egypt.\n\n4 Iwe nupwen ua apasa ekkei kapas, ir mi chiwen chok song, me soposopono ne ngunungun; nge inamo nge ir mi tapweto mwiri ne feita tori am aua tori nukun ekkewe tittin Jerusalem.\n\n5 Iwe non ewe fansoun nepwin; ua pesei ngenir pwe repwe opano pwisin inisir nukun ekkewe tit. Iwe mwirin ra pwisin opareno, ngang, Nifai, ua annifenong non ewe teninimw me ua feino ngeni ewe imwan Laban.\n\n6 Iwe ua emmwen me ren ewe Ngun, use sinei met me mwen ekkewe mettoch minne ngang upwe fori.\n\n7 Nge inamo ngang uwa feino mwei, iwe nupwen ua feino arap ngeni imwen Laban we ua kuna emon mwan, me i a fen turuno won ewe pwun me mwei, pun a sakaweno ren wain.\n\n8 Iwe nupwen ua feino ngeni i ua kuna pwe i Laban.\n\n9 Iwe ua nengeni noun we ketinas, me ua uttau seni tukutukun we; me pachan we a seni chok gold, me ewe napanapan a fokkun murino, iwe ua kuna pwe inisin we a for seni mecha mi fokkun auchea.\n\n10 Iwe non ewe fansoun ua pesepes me ren ewe Ngun pwe upwene nieno Laban; nge ua apasa non netipei: Esap mwo fan ew ai upwe assuku chan emon aramas. Iwe ua maresefan pwe ita usap nieno i.\n\n11 Iwe ewe Ngun a apasa sefani ngeniei: Nengeni ewe Samon a fen wanong i non poum. Ewer, me ua pwan sinei pwe i a achocho an epwe angeiano pwisin manauei; ewer, me i ese mochen aneasochisi ekkewe annukun ewe Samon; me i a pwan angeiano pisekim kewe.\n\n12 Iwe non ewe fansoun ewe Ngun a pwan apasa sefani ngeniei: Nieno i, pokiten ewe Samon a wanong i non poum;\n\n13 Nengeni ewe Samon a nieno ekkewe aramas mi ngaw pwe epwe forata an kewe kokkot mi wenechar. Mi murino emon aramas epwe mano nap seni an ew muu epwe kisino me mano non ar rese nuku.\n\n14 Iwe iei, nupwen ngang, Nifai, ua rong ekkei kapas, ua chemeni ekkewe kapasen ewe Samon minne a apasa ngeniei me non ewe fonu pon, a apasa pwe: Non ukukun an mwirimwirum repwe aneasochisi ai kewe annuk, repwe feioch me non ewe fonuen pwon.\n\n15 Ewer, me ngang ua pwan ekieki pwe resap tongeni aneasochisi ekkewe annukun ewe Samon anongonong won ewe annukun Moses, tiwenon chok ika ra annomu ewe annuk.\n\n16 Iwe ngang mi pwan sinei pwe ewe annuk a makketiw won ekkewe seleichen brass.\n\n17 Iwe pwan, ngang uwa sinei pwe ewe Samon a wanong Laban non pei ren ei popun—pwe upwe tongeni angei ekkewe uruo usun an kewe annuk.\n\n18 Iei minne ua aneasochisi ewe mongungun ewe Ngun, iwe ua angei Laban ren onen mokuran, me ua pokueno mokuran ren pwisin noun we ketinas.\n\n19 Iwe mwrin ai pokueno uwan ngeni pwisin noun we ketinas, ua angei ufan Laban kewe me pwinitanong won inisi; ewer, pwan mwo ew me ew kukkunun kinikinin; me ua rieta ufan we fouten eppet won nukanapei.\n\n20 Iwe mwirin ai ua wes ne fori ei, ua feino ngeni ewe nenien isois pisek auchea an Laban. Iwe nupwen ai feino ngeni ewe nenien isois pisek auchea an Laban, nengeni, ua kuna ewe chon angang noun Laban ewe a isoni ekkewe kien ewe nenien isois pisek auchea. Iwe ua annuku ngeni non ngingin Laban, pwe epwe fitieino ngeni ewe nenien isois pisek auchea.\n\n21 Iwe a ekieki pwe ngang noun we masta, Laban, pwe a kuna ekkewe uf me pwan ewe ketinas a riri ngeni won nukanapei.\n\n22 Iwe a kapas ngeniei usun ekkewe chinnapen ekkewe chon Jew, pun i mi sinei pwe noun we masta, Laban, a fen tou nukun fansoun ewe pwinin a nonnom neir.\n\n23 Iwe ua kapas ngeni usun ita nge ngang Laban.\n\n24 Iwe ua pwan kapas ngeni i pwe ngang upwe wei ekkewe mak, minne ra nonnom won ekkewe seleichen brass, ngeni pwi kewe watte, ekkewe ra nonnom nukun ekkewe tit.\n\n25 Iwe ua pwan ereni pwe epwe tapweto muri.\n\n26 Iwe i, pokiten a ekieki pwe ua kapas usun mwanin ewe mwichefen, me a ekieki pwe ngang wesewesen Laban ewe ua fen nieno, ina minne i a tapweto muri.\n\n27 Iwe a kapas ngeniei fan chommong usun ekkewe chinnapen ekkewe chon Jew, nupwen ua feino ngeni pwi kewe, ekkewe ra nonnom nukun ekkewe tit.\n\n28 Iwe non ewe fansoun nupwen Leiman a kunaei a fokkun nuokus chapur, me pwan Lemuel me Sam. Iwe ra su me mwei; pun ra ekieki pwe ngang Laban, nge a nieino me a achocho ngeni an epwe pwan angeiano manauer.\n\n29 Iwe non ewe fansoun ua kokkono mwirir, iwe ra rong nouei; ina minne ra kouno ne su me mwei.\n\n30 Iwe non ewe fansoun nupwen ewe chon angang noun Laban a kuna pwi kewe a poputa ne chechech, iwe ita epwene su me mwei me niwiniti ewe teninimwen Jerusalem.\n\n31 Iwe iei ngang, Nifai, pokiten ua emon mwan mi watte non pekin inis, me pwan pokiten ua angei watte pochokun seni ewe Samon, iei minne ua supuri ewe chon angang noun Laban, me ua amwochu, pwe esap tongeni suno.\n\n32 Iwe non ewe fansoun ua kapas ngeni i, pwe are epwe aneasochis ngeni ai kewe kapas, usun ewe Samon mi manau, me usun ngang mi manau, ika mwo pwe epwe aneasochis ngeni am kewe kapas, iwe am ausap angeiano manauan.\n\n33 Iwe ua kapas ngeni i, pwan fiti ew pwon ua akkaponu, pwe i esap nuokus; pwe i epwe emon aramas mi ngaseno usun chok am ika pwe epwe fiti kem ne feitiw non ewe fonu pon.\n\n34 Iwe ua pwan kapas ngeni i, ua apasa: Ennet ewe Samon a annuku kem pwe am aupwe fori ei mettoch; iwe met am ausap tumunuoch ne apwonueta ekkewe annukun ewe Samon? Iei minne, ika pwe kopwe feitiw non ewe fonu pon ngeni semei we epwe wor neniom rem.\n\n35 Iwe non ewe fansoun Soram a apinukunuk ren ekkewe kapas minne ua apasa. Iwe Soram ina iten ewe chon angang; iwe a pwon pwe epwe feitiw non ewe fonu pon ren semem we. Ewer, me a fori ew pwon a akkaponu ngenikem pwe i epwene nonnom rem seni ena fansoun tori feino.\n\n36 Iei am aua wesen mochen pwe i epwene nomono rem ren ei popun, pwe ekkewe chon Jew resap sinei usun am we suno ngeni ewe fonu pon, pokiten am aua noninen ika ra tapweto mwirim me nikemino.\n\n37 Iwe non ewe fansoun nupwen Soram a fori ew pwon a akkaponu ngenikem, am kewe noninen usun i a wesino.\n\n38 Iwe non ewe fansoun am aua angei ekkewe seleichen brass me ewe chon angang noun Laban, me feino ngeni ewe fonu pon, me sai ngeni ewe imw mangaku an semem we.\n\n", "1-ne 5": "[center][font_size=26]Sopun 5[/font_size][/center]\n\n[i]Saraia a anini ngeni Liai—Ir me ruemon ra pwapwa ren niwinton nour kewe anuon—Ra asorata ar asor—Ekkewe seleichen brass ra masoweni makkean Moses me ekkewe soufos—Ekkewe seleich ra pwarata pwe Liai i emon mwirimwirin Joseph—Liai a osini usun mwirimwirin me usun tumunun ekkewe seleich. Arap ngeni 600–592 Ier Mwen Kraist.[/i]\n\n1 Iwe non ewe fansoun me mwirin am aua feitiw non ewe fonu pon ngeni semem we, nengeni, a wesen uren pwapwa, me pwan inei we, Saraia, a fokkun pwapwa, pokiten a fokkun netipeta pokitem.\n\n2 Pokiten a fen ekieki pwe aua mano me non ewe fonu pon; iwe a pwan anini ngeni semei we, a ereni pwe i emon mwan mi sou nemasepwi; a apasa: Nengeni ka emmweni kicheno seni ewe fonuen ach kewe neuo, me nei kewe at rese chiwen manau, iwe sipwene mano non ewe fonu pon.\n\n3 Iwe mwirin ei sokkun napanapen kapas inei we a anini ngeni semei we.\n\n4 Iwe non ewe fansoun semei we a kapas ngeni, a apasa: Ngang mi sinei pwe ngang emon mwan mi sou nemasepwi; pwe are use kuna ekkewe mettochun Kot non ew nemasepwi usap sinei ewe kirekirochun Kot, nge sipwe nometiw non Jerusalem, me mano fiti pwi kewe.\n\n5 Nge nengeni, ua fen angei ew fonuen pwon, non ekkewe mettoch minne ngang ua pwapwaiti; ewer, me ua sinei pwe ewe Samon epwe angasa nei kewe anuon seni ne poun Laban kewe, me weiretiw sefan ngenikich non ewe fonu pon.\n\n6 Iwe mwirin ei sokkun napanapen kapas an semei we, Liai, a aururu netipan inei we, Saraia, usun am, nupwen am sai non ewe fonu pon feita ngeni ewe fonuen Jerusalem, ren am aupwe angei ekkewe uruon ekkewe chon Jew.\n\n7 Iwe nupwen am aua niwiniti ewe imw mangaku imwen semei we, nengeni ar pwapwa a unusoch, me inei we a kinamweino.\n\n8 Iwe a kapas, a apasa: Iei ua ennetin sinei pwe ewe Samon a annuk ngeni punuwei we pwe epwe su ngeni ewe fonu pon; ewer, me ngang mi ennetin sinei pwe ewe Samon a fen tumunu nei kei anuon, me angasereu seni poun Laban kewe, iwe a ngenir pochokun seni minne ra tongeni awesano ekkewe mettoch minne ewe Samon a annuku ngenir. Iwe usun ei napanapen kapas i a fen kapas.\n\n9 Iwe non ewe fansoun ra pwapwa chapur, iwe ra pwan asorata ar asor pwan asoren kek ngeni ewe Samon; me ra apasa ar kinisou ngeni ewe Koten Israel.\n\n10 Iwe mwirin ar apasa ar kinisou ngeni ewe Koten Israel, semei we, Liai, a angei ekkewe uruo minne ra makketiw won ekkewe seleichen brass, me a attonaochur seni nepoputan.\n\n11 Iwe a kuna pwe ra masoweni ekkewe nimu puken Moses, minne a masoweni ew uruon ewe forutan ewe fonufan, me pwan usun Adam me Eve, ir ekkewe aewin semach me inach;\n\n12 Me pwan ew uruon ekkewe chon Jew seni nepoputan, pwan feitiw tori ewe poputan ewe muun Zedekiah, kingen Judah;\n\n13 Me pwan ekkewe osini an ekkewe soufos mi fel, seni nepoputan, pwan feitiw tori ewe poputan muun Zedekiah; me pwan chommong osini minne ra fen kapas seni awan Jeremiah.\n\n14 Iwe non ewe fansoun semei we, Liai, a pwan kuna me won ekkewe seleichen brass ew uruon an kewe neuo; ina minne a sinei pwe i mwirimwirin Joseph; ewer, ewe chok Joseph i noun Jacob we at, ewe a amömöno non Egypt, me ewe a tumun me ren poun ewe Samon, pwe epwe tumunu seman we, Jacob, me meinisin chon non imwan we seni mano ren nengita.\n\n15 Iwe ra pwan emmweniu seni fotek me tou seni ewe fonuen Egypt, seni pwan ewe chok Kot ewe a tumunur.\n\n16 Iwe iei semei we, Liai, a kuna ewe uruon an kewe neuo. Me Laban pwan mwirimwirin Joseph, ina minne i me saman kewe ra wisen isoni ekkewe uruo.\n\n17 Iwe iei nupwen semei we a kuna ekkei mettoch meinisin, a ureno ren ewe Ngun, me a poputa ne osini usun mwirimwirin kewe—\n\n18 Pwe ekkei seleichen brass repwene no ngeni meinisin ekkewe muu, einang, sokopaten kapas, me aramas ir mwirimwirin kewe.\n\n19 Ina minne, a apasa pwe ekkei seleichen brass resap tongeni tano; resap pwan parang ren fansoun. Me a osini chommong mettoch usun mwirimwirin kewe.\n\n20 Iwe non ewe fansoun tori ikenai ngang me semei we aua aneasochisi ekkewe annuk minne ewe Samon a fen annuku ngenikem.\n\n21 Iwe aua angei ekkewe uruo minne ewe Samon a annuk ngenikem, me aua attonaochur me kuna pwe ra fokkun murino; ewer, a pwan watte auchear me rem, pokiten epwe etufichi kem, pwe aupwe tumunu ekkewe annukun ewe Samon ngeni mwirimwirim.\n\n22 Ina minne, ina ewe mirit non ewe Samon pwe aupwe uweir, nupwen am aua sai non ewe fonu pon ngeni ewe fonuen pwon.\n\n", "1-ne 6": "[center][font_size=26]Sopun 6[/font_size][/center]\n\n[i]Nifai a makkei ekkewe mettochun Kot—An Nifai we popun pwe epwe amwasanga aramas ar repwe feito ren ewe Koten Abraham pwe repwe manau. Arap ngeni 600–592 Ier Mwen Kraist.[/i]\n\n1 Iwe iei ngang, Nifai, use makkei ewe uruon ai kewe neuo non ai ei kinikinin uruo; esap pwan non ew fansoun upwe makketiw won ekkei seleich minne ngang mi makkei; pwe ra fen makketiw non ewe uruo minne a fen isois me ren semei we; ina minne, use makkei non ei angang.\n\n2 Pwe a naf ngeniei ai upwe apasa pwe am mwirimwirin Joseph.\n\n3 Iwe ese namot ngeniei ai upwe tumunuoch ne makkei ew unusen uruon meinisin ekkewe mettochun semei we, pokiten rese tongeni makketiw won ekkei seleich, pwe ua mochen ewe neni ai upwe makkei ekkewe mettochun Kot.\n\n4 Ren ai we unusenapen popun pwe upwe pesei aramas ar repwe feito ren ewe Koten Abraham, me ewe Koten Isaac, me ewe Koten Jacob, me kuna manau.\n\n5 Ina minne, ekkewe mettoch minne ra apwapwa ngeni fonufan use makker, nge ekkewe mettoch minne ra apwapwa ngeni Kot me ngeni ir ekkewe esap ir chon ei fonufan.\n\n6 Ina minne, upwe awora ew annuk ngeni mwirimwiri, pwe resap ammosowa ekkei seleich ngeni mettoch minne resap namot ngeni aramas meinisin.\n\n", "1-ne 7": "[center][font_size=26]Sopun 7[/font_size][/center]\n\n[i]Noun Liai kewe anuon ra niwiniti Jerusalem iwe ra aweina Ishmael me chon non imwan we ar repwe fitir non ar we sai—Leiman me ekkoch ra ungeni—Nifai a pesei pwin kewe pwe repwe nuku non ewe Samon—Ra foti i ngeni san me akokkota an epwe mano—I a museno seni ewe pochokunen nuku—Pwin kewe ra tingorei omusomusen tipis—Liai me an we mwich ra asorata ar asor me ar kewe asoren kek. Arap ngeni 600–592 Ier Mwen Kraist.[/i]\n\n1 Iwe iei ua mochen pwe ami oupwe sinei, pwe mwirin semei we, Liai, a awesano an osini usun mwirimwirin kewe, iwe non ewe fansoun ewe Samon a kapas sefan ngeni, a apasa pwe ese öch ngeni i, Liai, an epwe chok anamon ne uwei an famini ngeni non ewe fonu pon; nge noun kewe anuon repwe angei ekkoch fopun pwe punuwer, pwe repwe aupwatiw mwirimwirir ngeni ewe Samon non ewe fonuen pwon.\n\n2 Iwe non ewe fansoun ewe Samon a annuk ngeni i pwe ngang, Nifai, me pwi kewe, aupwe niwinsefan ngeni ewe fonuen Jerusalem, me watiw Ishmael me an we famini ngeni ewe fonu pon.\n\n3 Iwe non ewe fansoun ngang, Nifai, ua pwan niwin sefan, fiti pwi kewe, ne feino non ewe fonu pon ne feita ngeni Jerusalem.\n\n4 Iwe non ewe fansoun am aua feita ngeni imwan Ishmael ewe, iwe aua pwan katiw me mwen mesen Ishmael, ina popun am aua apasa ngeni i ekkewe kapasen ewe Samon.\n\n5 Iwe non ewe fansoun ewe Samon a apwetetei netipen Ishmael, me pwan chon non imwan we, ina popun ra fiti kem ne poputani ar sai ne feitiw ngeni ewe fonu pon ngeni ewe imw mangaku an semem we.\n\n6 Iwe non ewe fansoun nupwen aua sai non ewe fonu pon, nengeni Leiman me Lemuel, me ruemon ekkewe fopun noun Ishmael, me ruemon noun Ishmael kewe anuon me ar kewe famini, ra ungenikem; ewer, ngeniei, Nifai, me Sam, me semer we, Ishmael, me punuwan we, me noun kewe unumon fopun.\n\n7 Iwe non ewe fansoun non ar ungenikem, ra mochen pwe repwene niwin ngeni ewe fonuen Jerusalem.\n\n8 Iwe iei ngang, Nifai, pokiten ua netipengaw ren pochokunen netiper kewe, iei minne ua kapas ngenir, ua apasa, ewer, pwan ngeni Leiman me ngeni Lemuel: Nengeni ami pwi watte, iwe pwata epwe iei usun ami oua fokkun pochokun non netipemi, me fokkun ochunano non ami ekiek, pwe mi namot ngenikemi pwe ngang, pwimi kukkun, upwene kapas ngeni kemi, ewer, me awora ew nenien appiru fan itemi?\n\n9 Pwata epwe iei usun pwe ami ousap aneasochis ngeni ewe kapasen ewe Samon?\n\n10 Pwata epwe iei usun pwe ami oua fen monnuki pwe ami oua fen kuna emon chon nangin ewe Samon?\n\n11 Ewer, iwe pwata epwe iei usun pwe ami aua fen monnuki ekkewe mettoch mi napanap ewe Samon a fen fori fan itach, ren an angasakicheno seni ne poun Laban, iwe pwan an anisikich pwe sipwe angei ekkewe uruo?\n\n12 Ewer, iwe pwata epwe iei usun pwe aua fen monnuki pwe ewe Samon mi tongeni fori mettoch meinisin mi fich ngeni an mochen, fan iten ekkewe noun aramas, ika pwe repwe anganga ar nuku non i? Ina minne, sipwe nikitu non i.\n\n13 Iwe ika pwe sipwe nikitu ngeni i, sipwe angei ewe fonuen pwon; iwe ami oupwe sinei non ekkoch fansoun mwach pwe ewe kapasen ewe Samon epwe pwonueta usun ewe tanon Jerusalem; pokiten mettoch meinisin minne ewe Samon a apasa usun tanon Jerusalem epwe fokkun pwonueta.\n\n14 Pun nengeni, ewe Ngunun ewe Samon a muttir kouno ne angang rer; pun nengeni, rese etiwa ekkewe soufos, me Jeremiah ewe ra aturanong non imwen kanapus. Iwe ra fen achocho ar repwe angeiano manauen semei we, ina popun ra esueno i seni ewe fonu.\n\n15 Iwe nengeni, ua apasa ngenikemi pwe ika ami oupwe niwinno ngeni Jerusalem oupwe pwan fitir ne mano. Iwe iei, ika pwe ami oupwe pwisin finata, feita ngeni ewe fonu, me chechemeni ekkewe kapas minne ua apasa ngenikemi, pwe ika oupwe feino ami oupwe pwan mano; pwe iei ewe Ngunun ewe Samon a pesei ei pwe upwe kapas.\n\n16 Iwe non ewe fansoun nupwen ngang, Nifai, ua apasa ekkei kapas ngeni pwi kewe, ra song rei. Iwe non ewe fansoun ra turufiei, pun nengeni, ra fokkun ningeringer, iwe ra fotiei ngeni san, pun ra mochen ar repwe angeiano manauei, pwe repwe tongeni poutieino non ewe fonu pon pwe man mwacho repwe ocheino.\n\n17 Nge non ewe fansoun ua iotek ngeni ewe Samon, ua apasa: O Samon, anongonong won ai nuku minne a nonnom non en, kose mochen kopwe angasaeino seni ne poun pwi kei; ewer, pwan ngeniei pochokun pwe upwe tongeni epichano ekkei fofo minne ngang mi fofo rer.\n\n18 Iwe non ewe fansoun nupwen ua apasa ekkei kapas, nengeni, ekkewe fofo ra pichino seni pei me pechei kewe, iwe ua uta me mwen pwi kewe, me ua kapas sefan ngenir.\n\n19 Iwe non ewe fansoun ra pwan song sefan ngeniei, iwe ra achocho ngeni ar repwe turufiei; nge nengeni, emon me nein noun Ishmael kewe fopun, ewer, me pwan inan we, me emon me nein noun Ishmael kewe anuon, ra tungor ren pwi kewe, ina popun ra apweteteno netiper; iwe ra kouno ne anganga ar repwe angeiano manauei.\n\n20 Iwe non ewe fansoun ra fokkun netipengaw, pokiten ar fofforungaw, ina popun ir meinisin ra chappetiw me mwei, me tungor ngeniei pwe upwe omusereno ren ewe mettoch ra fen fori ngeniei.\n\n21 Iwe non ewe fansoun ua ennetin omusereno seni meinisin met ra fen fori, me ua peser pwe repwe iotek ngeni ewe Samon ar Kot ren omusomusen tipis. Iwe non ewe fansoun ra fori. Iwe mwirin ar wes ne iotek ngeni ewe Samon am aua pwan popuetasefani am we sai ngeni ewe imw mangaku an semem we.\n\n22 Iwe non ei fansoun am aua feitiw tori ewe imw mangaku an semem we. Iwe mwirin ngang me pwi kewe me meinisin chon imwen Ishmael we am aua feitiw ngeni ewe imw mangaku an semei we, ra apasa ar kinisou ngeni ewe Samon ar Kot; iwe ra asorata ar asor me ekkewe asoren kek ngeni i.\n\n", "1-ne 8": "[center][font_size=26]Sopun 8[/font_size][/center]\n\n[i]Liai a kuna ew nemasepwi ren ewe iran manau—A ochoch foun ewe ira iwe a mochen an we famini repwe pwan fori met a fori—A kuna efoch wokun mecha, ew aan mi aukukkun me chokisikis, me ewe toputopun rochopwak minne a pwonueno aramas—Saraia, Nifai, me Sam ra ochoch seni ewe foun ira, nge Leiman me Lemuel rese etiwa. Arap ngeni 600–592 Ier Mwen Kraist.[/i]\n\n1 Iwe non ewe fansoun am aua ioifengeni meinisin sokopaten napanapen foun ira seni ew me ew sokkun, me grain seni sokopaten nikinikin, me pwan seni ew me ew sokopaten ekkewe masowen non foun ira.\n\n2 Iwe non ewe fansoun nupwen semei we a nonnom non ewe fonu pon a kapas ngeni kem, a apasa: Nengeni, ua fen tana ew tan; ika, non ekkoch kapas, ua kuna ew nemasepwi.\n\n3 Iwe nengeni, pokiten ekkewe mettoch minne ua fen kuner, a wor rei popun ai upwe pwapwa non ewe Samon pokiten Nifai me pwan Sam; pokiten a wor rei popun ai upwe nuku pwe ir, me pwan chommong mwirimwirir kewe, repwe manau.\n\n4 Nge nengeni, Leiman me Lemuel, ua fokkun noninen pokiten ami; pun nengeni, ua ekieki pwe ua kuna non ai tan, ew rochen me toputopun fonu pon.\n\n5 Iwe non ewe fansoun ngang ua kuna emon mwan, me i a ufouf non echo uf mi pwech; me i a feito me uta me mwei.\n\n6 Iwe non ewe fansoun a kapas ngeniei, me a ereni ei pwe upwe tapweno mwirin.\n\n7 Iwe non ewe fansoun nupwen ua tapweno mwirin ua kuna pwe ua nonnom non ew fonu mi pon mi kiroch me toputop.\n\n8 Iwe mwirin ua sai non ukukun chommong awa non rochopwak, ua poputa ne iotek ngeni ewe Samon pwe epwe wor an umoumoch woi, usun an chommongun umoumoch mi napanap.\n\n9 Iwe non ewe fansoun mwirin ua iotek ngeni ewe Samon ua kuna ew watten me wamongun masies.\n\n10 Iwe non ewe fansoun ua kuna efoch ira, foun ewe ira a fokkun murinno ngeni an epwe fori an emon epwe pwapwa.\n\n11 Iwe non ewe fansoun ua fen feino me ochoch seni ewe foun ira; iwe ua kuna pwe a fokkun ngarangar, nap seni meinisin foun ira ua fen neni me akkom. Ewer, iwe ua kuna pwe ewe foun ira mi pwech, a nuseni meinisin sokkun pwechepwech ua fen pin kuna.\n\n12 Iwe nupwen ua ochoch ewe foun ira a fokkun aurano ngunui ren pwapwa chapur; ina minne, ua poputa ne mochen pwe ai we famini epwe pwan ochoch seni; pun ngang mi sinei pwe a fokkun anno seni meinisin foun ira.\n\n13 Iwe nupwen ua nenefetanei mesei kewe, ita ren ai upwe tongeni pwan kuna ai we famini, ua kuna ew chonupupun konik; me a pupuno, me a nom kan ngeni ewe ira ewe ua ochei uwan ewe.\n\n14 Iwe ua nengeni pwe upwe kuna seni ian a feito me ia; iwe ua kuna nepopun we a ekis towaweno; me ikewe a poputa me ia ua kuna inemi we Saraia, me Sam, me Nifai; me ra uta usun ita rese sinei ian repwe feino ie.\n\n15 Iwe non ewe fansoun ua akkanipor; iwe ua pwan apasa ngenir ren ew neuwomongun mongungu pwe repwe feito rei, me ochoch seni ewe foun ira, ewe a fokkun anno seni meinisin foun ira.\n\n16 Iwe non ewe fansoun ra feito rei me ra pwan ochoch seni ewe foun ira.\n\n17 Iwe non ewe fansoun ua mochen pwe Leiman me Lemuel repwe feito me pwan ochoch seni ewe foun ira; ina minne, ua neneno ngeni nepopun ewe chonupupu, ren ita ai upwe tongeni kuner.\n\n18 Iwe non ewe fansoun ua kuner, nge rese mochen repwe feito ngeniei me ochoch seni ewe foun ira.\n\n19 Me ua kuna ew wokun mecha, me a weneno unukun nepekin ewe chonupupu, me a emmweni ngeni ewe ira unukun minne ua uta ie.\n\n20 Iwe ua pwan kuna ew aan mi aukukkun me chokisikis, ewe a weneno unukun ewe wokun mecha, pwan ngeni ewe ira minne ua uta ie; me a pwan feino unukun popun we, ngeni ew watten me wamongun masies, usun ita fen nge ew fonufan.\n\n21 Iwe ua kuna chommong mwicheichen aramas, chommong me neir ra nikitu ne feinno mwer, pwe repwe tongeni tori ewe aan minne a aaneno ngeni ewe ira unukun ikewe ua uta ie.\n\n22 Iwe non ewe fansoun ra feito, me poputa ne fetan non ewe aan minne a aaneno ngeni ewe ira.\n\n23 Iwe non ewe fansoun a feita ew toputopun rochopwak; ewer, fokkun ew toputopun rochopwak mi napanap, ina popun ir ekkewe ra poputa ne fetan non ewe aan ra morukono seni aaner, ren ar fetan seni iwe ra monucheno.\n\n24 Iwe non ewe fansoun ua kuna ekkoch ra nikitu ne feinno mwer, me ra feito me kamwochuno nesopun ewe wokun mecha; me ra nikitu ne feino mwer non ewe toputopun rochopwak; kamwochunuk ngeni ewe wokun mecha, pwan tori ar ra feito me ochoch seni ewe foun uwan ewe ira.\n\n25 Iwe mwrin ar ra ochoch seni ewe foun uwan ewe ira ra nenefetanei meser kewe usun nge ita ra saw.\n\n26 Iwe ua pwan nenefetanei mesei kewe, me ua kuna, won epekin ewe chonupupun konik, ew watten me womongun imw; me a uta usun ita mi nom non asepwan, tekia seni ewe fonufan.\n\n27 Iwe a ureno ren aramas, chinnap me pwan kukkun, pwan mwan me fefin; me sokkun ufer a fokkun murino; iwe ra nom non ewe napanapen asawa me itini autun pour ngeni ekkewe ra feito ikewe me ochoch seni ewe foun ira.\n\n28 Iwe mwirin ar ra fen neni ewe foun ira ra saw, pokiten ekkewe ra turunufaser; iwe ra rikino ngeni ekkewe aan mi annuk iwe ra monucheno.\n\n29 Iwe iei ngang, Nifai, use apasa meinisin ekkewe kapas an semei we.\n\n30 Nge, ren an epwe mwochomwoch non makkan, nengeni, a kuna ekkoch mwicheichen aramas ra nikitu ne feinno mwer; iwe ra feito me kamwochuno nesopun ewe wokun mecha; me ra nikitu ne feinno mwer non aaner kewe, ra soposopono ne kamwochunuk ngeni ewe wokun mecha, tori ar ra feito me turuno me ochoch seni ewe foun uwan ewe ira.\n\n31 Iwe a pwan kuna ekkoch mwicheichen aramas ra ewein fengen non aaner ngeni ewe watten me wamongun imw.\n\n32 Iwe non ewe fansoun chommong ra kokono non anonnonun ewe chonupupu; iwe chommong ra monucheno seni mwen mesan, ra tokono won ekkoch an mi sokkono.\n\n33 Iwe a fokkun napanap ewe mwicheichen aramas ewe a tonong non ewe imw mi sokkono. Iwe mwirin ar ra tonong non ewe imw ra itini ewe autun pounen koput ngeniei me ekkewe ra pwan ochoch seni ewe foun ira; nge am ause ekieki usur.\n\n34 Ikkei ekkewe kapas an semei we: Pun meinisin mi ekieki usur, ra fen rikino.\n\n35 Iwe Leiman me Lemuel rese ochoch seni ewe foun ira, semei we a apasa.\n\n36 Iwe non ewe fansoun mwirin semei we a apasa meinisin ekkewe kapasen an we tan ika nemasepwi, minne ra chommong, a apasa ngeni kem, pokiten ekkei mettoch minne a kuna non ew nemasepwi, a fokkun noninen fan iten Leiman me Lemuel; ewer, i a noninen pwe repwene pokupok seni mwen mesen ewe Samon.\n\n37 Iwe a peser fiti unusen ewe amemefin noninenin in me sam mi tong, pwe repwe aneasochis ngeni an kewe kapas, ren ita an ewe Samon epwe umoumoch ngenir, me esap pokureno; ewer, semei we a afanafan ngenir.\n\n38 Iwe mwirin a afanafan ngenir, me pwan osini ngenir chommong mettoch, a erenir pwe repwe aneasochisi ekkewe annuk an ewe Samon; iwe a kouno ne kapas ngenir.\n\n", "1-ne 9": "[center][font_size=26]Sopun 9[/font_size][/center]\n\n[i]Nifai a fori ru kinikinin uruo—Ra iteni ekkewe seleichen Nifai—Ekkewe seleich mi watte a masoweni ew uruon fonufan; ekkewe seleich chokukkun ra chok annomu ekkewe mettoch mi pin. Arap ngeni 600–592 Ier Mwen Kraist.[/i]\n\n1 Iwe meinisin ekkei mettoch semei we a kuna, me rongorong, me apasa, nupwen a nonnom non ew imw mangaku, non ewe nemonun chukun Lemuel, me pwan fokkun chommong mettoch, minne rese tongeni makketiw won ekkei seleich.\n\n2 Iwe iei, nupwen ua fen kapas usun ekkei seleich, nengeni esap ir ekkewe seleich minne ua makkei wor ew unusen uruon porousen nei kewe aramas; pun ekkewe seleich minne ua makkei wor ew unusen uruon nei kewe aramas ua fen eita ngeni ewe it Nifai; ina minne, ra iteni ekkewe seleichen Nifai, mwirin pwisin itei we; iwe ekkei seleich ra pwan iteni ekkewe seleichen Nifai.\n\n3 Nge inamo, ua fen angei ew annuk an ewe Samon pwe upwe fori ekkei seleich, ren ewe auchean popun pwe epwe wor ew uruo epwe mak usun ewe angangen afanafan an nei kewe aramas.\n\n4 Won ekkewe ekkoch seleich epwe mak ew uruon muun ekkewe king, me ekkewe maun me ekkewe anini fengen an nei kewe aramas; ina minne ekkei seleich ra masoweni napengeni porousen ewe angangen afanafan; me ekkewe ekkoch seleich ra masoweni napengeni porousen ewe muun ekkewe king me ekkewe maun me anini fengenin nei aramas.\n\n5 Ina minne, ewe Samon a annuk ngeniei pwe upwe fori ekkei seleich ren ew popun mi auchea non i, minne ewe popun ngang use sinei.\n\n6 Nge ewe Samon a sinei mettoch meinisin seni nepoputan; ina minne, i a amonnata ew aanen ponueta meinisin an angang nein ekkewe noun aramas; pun nengeni, a wor an pochokun meinisin ngeni apwonuetan an kewe kapas meinisin. Iwe a iei usun. Amen.\n\n", "1-ne 10": "[center][font_size=26]Sopun 10[/font_size][/center]\n\n[i]Liai a osini pwe ekkewe chon Jews repwe ono non fotek me ren ekkewe chon Babylon—A aporousa usun ewe feiton emon Messiah, emon Chon Amanau, emon Chon Angasano me nein ekkewe chon Jews—Liai a pwan aporousa usun ewe feiton ewe emon epwe papataisei ewe Namen Kot—Liai a aporousa usun ewe manon me manausefanitan ewe Messiah—A awewe fengeni ewe paras fetanin me ioifengenin Israel ngeni efoch iran olif—Nifai a kapas usun ewe Noun Kot, usun ewe niffangen ewe Ngun mi Fel, me usun namotan wenechar. Arap ngeni 600–592 Ier Mwen Kraist.[/i]\n\n1 Iwe iei ngang, Nifai, ua sopweno ne makkei ew uruo won ekkei seleich usun ai kewe angang, me ai muu me afanafan; ina minne, ai upwe sopweno ai uruo, mi auchea upwe kapas usun ekkewe mettochun semei we, me pwan usun pwi kewe.\n\n2 Pun nengeni, non ewe fansoun mwirin semei we a osopwano an apasa ekkewe kapasen an we tan, me pwan kapasen pesepes ngenir pwe repwe unusen nikitu, a kapas ngenir usun ekkewe chon Jews—\n\n3 Iwe mwirin repwe katano, pwan mwo ewe teninimw Jerusalem mi napanap, me chommong repwe ono ngeni fotek non Babylon, anongonong won ewe pwisin fansoun an ewe Samon, repwe niwin sefan, ewer, repwe pwan niwin sefanniu seni fotek; iwe mwirin ar niwin sefanniu seni fotek repwe angei sefani ewe fonuen ar kewe neuo.\n\n4 Ewer, pwan mwo wonepuku ier seni ewe fansoun semei we a su seni Jerusalem, emon soufos ewe Samon Kot epwe seikata me nein ekkewe chon Jew—pwan mwo emon Messiah, are, non ekkoch kapas, emon Chon Amanauen ewe fonufan.\n\n5 Iwe a pwan kapas usun ekkewe soufos, ifa usun wesewesen chommongun ar ra pwarata usun ekkei mettoch, usun ei Messiah, ewe a fen kapas usun, ika ei Chon Angasanon ewe fonufan.\n\n6 Ina minne, meinisin aramas ra nom non ew nikinikin monuchenon me non ew turutiwen nikinik me repwe chok nonnom feinfeino tiwenon chok are repwe anongonong won ei Chon Angasano.\n\n7 Iwe a pwan kapas usun emon soufos epwe feito me mwen ewe Messiah, pwe epwe amonnata ewe aanen ewe Samon—\n\n8 Ewer, pwan mwo i epwe feino me sio non ewe fonu pon: Amonnata ewe aanen ewe Samon, me fori an kewe aan pwe repwe wenechar; pun mi ukkuta emon neimi ewe ouse sinei; me i a napanap seniei, ririn noun sus use fich ngeni ai upwe epichi. Iwe semei a kapas chommong usun ei mettoch.\n\n9 Iwe semei we a apasa pwe i epwe papatais non Petapara, towaw seni Jordan; iwe a pwan apasa pwe i epwe papatais ren konik; pwan mwo i epwe papataisei ewe Messiah ren konik.\n\n10 Iwe mwirin an papataisei ewe Messiah ren konik, i epwe kuna me pwarata pwe i a papataisei ewe Namen Kot, ewe epwe uweano ekkewe tipisin ei fonufan.\n\n11 Iwe non ewe fansoun mwirin semei we a apasa ekkei kapas a kapas ngeni pwi kewe usun ewe kapas allim minne epwe afanafan me nein ekkewe chon Jew, me pwan usun ewe kisinon ekkewe chon Jew non ar rese nuku. Iwe mwrin ar nieno ewe Messiah, ewe epwe feito, iwe mwirin a ninnino i epwe manausefan seni mano, me epwe pwisin pwarano inisin, me ren ewe Ngun mi Fel, ngeni ekkewe chon Gentile.\n\n12 Ewer, pwan mwo semei we a kapas chommong usun ekkewe chon Gentile, me pwan usun ewe imwen Israel, pwe repwe wewe fengen ngeni efoch iran olif, ekkewe panan ira repwe kaimuno me repwe paras fetan won unusen ewe fonufan.\n\n13 Ina minne, i a apasa pwe mi namot pwe am aupwe emmwen fengeninong ngeni ewe fonuen pwon, ngeni apwonuetan ewe kapasen ewe Samon, pwe am aupwene paras fetan won unusen ewe fonufan.\n\n14 Iwe mwirin ewe imwen Israel epwe paras fetan repwene pwan ioi sefan fengen; ika, amuchunon, mwirin an ekkewe chon Gentile angei unusen ewe Kapas Allim, ekkewe wesewesen panen ewe iran olif, ika ekkewe mwirimwirin ewe imwen Israel, repwe kapachenong, are feito ngeni ewe ennetin mirit usun ewe ennetin Messiah, ar Samon me ar Chon Angasano.\n\n15 Iwe mwirin ei napanapen kapas semei we a osini me kapas ngeni pwi kewe, me pwan chommong mettoch minne use makkei non ei puk; pun ua fen makkei ukukun chommongur usun ra fen auchea ngeniei non nei we pwan ew puk.\n\n16 Iwe meinisin ekkei mettoch, usun minne ua fen apasa, ra fis nupwen an semei we a nonnom non ew imw mangaku, non ewe nemonun ewe chuk Lemuel.\n\n17 Iwe non ewe fansoun mwirin ngang, Nifai, ua fen rongorong meinisin ekkewe kapas an semei we, usun ekkewe mettoch minne a kuna non ew nemasepwi, me pwan ekkewe mettoch minne a apasa seni ewe manamanen ewe Ngun mi Fel, ewe manaman a angei seni nuku non ewe Noun Kot—me ewe Noun Kot ina i ewe Messiah ewe epwe feito—Ngang, Nifai, ua pwan fokkun mochen pwe upwe tongeni kuna, me rongorong, me sinei usun ekkei mettoch, me ren ewe manamanen ewe Ngun mi Fel, minne i ewe niffang seni Kot a ngeni meinisin ekkewe ra nikitu ne kutta i, pwan non ekkewe fansoun nom usun non ewe fansoun i epwe pwarano pwisin i ngeni ekkewe noun aramas.\n\n18 Pun i ewe chok nanew, ikenai, me feinfeino chok; me ewe aan a monneta ngeni aramas meinisin seni ewe nepoputan ewe fonufan, ika pwe repwe aier me feito ngeni i.\n\n19 Pun ion a nikitu ne kutta epwe kuna; me ekkewe monomonen Kot repwe pwarano ngeni ir, seni ewe manamanen ewe Ngun mi Fel, pwan non ekkei fansoun usun non ekkewe fansoun nom, me pwan usun non ekkewe fansoun nom usun non ekkewe fansoun repwe feito; ina minne, ewe aanen ewe Samon a chok soposopono feinfeino chok.\n\n20 Iei minne chechemeni, O aramas, ren meinisin ami foffor oupwe tonong non kapung.\n\n21 Ina minne, are oupwe kukkutta ami oupwe fori angang mi ngaw non ami kewe ranin sossot, iwe oupwene nom non pekin nimengaw me mwen ewe nenien mwottun kapung an Kot; me ese wor mettoch mi nimengaw epwe tongeni nonnom ren Kot; ina minne, oupwene katuruno feinfeino chok.\n\n22 Iwe ewe Ngun mi Fel a ngeniei mumuta pwe upwe apasa ekkei mettoch, me usap amam ir.\n\n", "1-ne 11": "[center][font_size=26]Sopun 11[/font_size][/center]\n\n[i]Nifai a kuna Ngunun ewe Samon me a pwá non nemasepwi ewe iran manau—A kuna inen ewe Noun Kot me a kaeo usun ewe tekisosonun Kot—A kuna ewe papatais, angangen afanafan, me irapengesinon ewe Namen Kot—A pwan kuna ewe koko me angangen afanafan an ekkewe Engon me Ruemon Aposel noun ewe Nam. Arap ngeni 600–592 Ier Mwen Kraist.[/i]\n\n1 Pun non ewe fansoun mwirin ai ua mochen sinei ekkewe mettoch semei we a fen kuna, me ua nuku pwe ewe Samon a tufichin pwarano ngeniei, nupwen ua momot ne ekipwichi non netipei ua ono non emmwenien ewe Ngunun ewe Samon, ewer, ngeni ew chuk mi fokkun tekia, minne use kukkuna me akkom, me minne use mwo aipwatiw pechei won.\n\n2 Iwe ewe Ngun a apasa ngeniei: Nengeni, met ka mochen?\n\n3 Iwe ua apasa: Ua mochen pwe upwe kuna ekkewe mettoch minne semei we a fen kuna.\n\n4 Iwe ewe Ngun a apasa ngeniei: Ka nuku pwe semom we a kuna ewe ira minne i a kapas usun?\n\n5 Iwe ua apasa: Ewer, ka sinei pwe ua nuku meinisin ekkewe kapasen semei we.\n\n6 Iwe nupwen ua apasa ekkei kapas, ewe Ngun a puchor ren neuwomongun mongungu, a apasa: Mwareiti ngeni ewe Samon, ewe Kot mi fokkun tekia; pun i Koten unusen fonufan, ewer, pwan asen mettoch meinisin. Me ka feioch en, Nifai, pokiten ka nuku non Noun ewe Kot mi fokkun tekia; ina minne, kopwe kuna ekkewe mettoch minne ka mochen.\n\n7 Iwe nengeni ei mettoch epwe pwá ngonuk pwe epwe ew esisin, pwe mwirin om kuna ewe ira minne a uwani ewe foun ira minne semom we a neni, kopwe pwan kuna emon mwan mi feitiw seni nang, iwe kopwe kuna i; iwe mwirin om kuna i kopwe pwarata pwe i ewe Noun Kot.\n\n8 Iwe non ewe fansoun ewe Ngun a apasa ngeniei: Nengeni! Iwe ua nengeni me kuna efoch ira; me a usun ewe ira minne semei we a fen kuna; me ningan a fokkun napanap, ewer, a nap seni unusen ning; me pwechepwechan a nap seni pwechepwechan toropasen snow.\n\n9 Iwe non ewe fansoun mwirin ai ua kuna ewe ira, ua apasa ngeni ewe Ngun: Ua kuna pwe ka pwar ngeniei ewe ira minne a auchea seni meinisin.\n\n10 Iwe a apasa ngeniei: Met ka mochen?\n\n11 Iwe ua apasa ngeni i: Ai upwe sinei wewen—pun ua kapas ngeni i usun emon mwan a kapas; pun ua kuna pwe i a nom non ewe ununun emon mwan; nge inamo, ua sinei pwe i ewe Ngunun ewe Samon; iwe a kapas ngeniei usun emon mwan a kapas ngeni pwan emon.\n\n12 Iwe non ewe fansoun a apasa ngeniei: Nengeni! Iwe ua nengeni usun nge ita upwe nengeni i, nge use kuna; pun a fen no seni mwen mesei.\n\n13 Iwe non ewe fansoun ua nengeni me kuna ewe teninimwen Jerusalem mi napanap, me pwan ekkoch teninimw. Iwe ua kuna ewe teninimwen Nazareth; iwe non ewe teninimwen Nazareth ua kuna emon fopun nimenimoch, me i a fokkun murino me pwechepwech.\n\n14 Iwe non ewe fansoun ua kuna ekkewe nang ra suk; me emon chon nang a feitiw me uta me mwei; me a apasa ngeniei: Nifai, met ka kuna?\n\n15 Iwe ua apasa ngeni i: Emon fopun nimenimoch, fokkun nioch me murino seni meinisin ekkewe ekkoch fopun nimenimoch.\n\n16 Iwe a apasa ngeniei: Ka sinei ewe tekisosonun Kot?\n\n17 Iwe ua apasa ngeni i: Ua sinei pwe i a tongei noun aramas; nge inamo, use sinei ewe wewen mettoch meinisin.\n\n18 Iwe a apasa ngeniei: Nengeni, ewe fopun nimenimoch ka kuna i ewe inen ewe Noun Kot, non pekin aion.\n\n19 Iwe non ewe fansoun ua kuna pwe i a uweano non ewe Ngun; iwe mwirin an a kekino non ewe Ngun ren ewe ukukun fansoun ewe chon nang a kapas ngeniei, a apasa: Nengeni!\n\n20 Iwe ua nengeni me kuna sefani ewe fopun nimenimoch, a kamoch emon semirit non poun kewe.\n\n21 Iwe ewe chon nang a apasa ngeniei: Nengeni ewe Namen Kot, ewer, ennetin ewe Noun ewe Sam Ese Much! Ka sinei wewen ewe ira minne semom we a kuna?\n\n22 Iwe ua ponueni i, ua apasa: Ewer, iei ewe tongen Kot, minne a unusen pwisin mereseno non netipen ekkewe noun aramas; ina minne, ina ewe a fokkun anno seni mettoch meinisin.\n\n23 Iwe a kapas ngeniei, a apasa: Ewer, me ewe mi fokkun apwapwa ngeni ewe ngun.\n\n24 Iwe mwirin an a apasa ekkei kapas, a apasa ngeniei: Nengeni! Iwe ua nengeni, me ua kuna ewe Noun Kot a feino nein ekkewe noun aramas; iwe ua kuna chommong ra chappetiw ren pechen me fen ngeni.\n\n25 Iwe non ewe fansoun ua kuna pwe ewe wokun mecha, minne semei we a fen kuna, ina ewe kapasen Kot, minne a emmwen ngeni ewe popunapen ekkewe konikin manau, are ngeni ewe iran manau; minne ekkewe konik ra asisinen ewe tongen Kot; iwe ua pwan kuna pwe ewe iran manau a ew esisinen ewe tongen Kot.\n\n26 Iwe ewe chon nang a pwan apasa sefan ngeniei: Nengeni me kuna ewe tekisosonun Kot!\n\n27 Iwe ua nengeni me kuna ewe Chon Angasanon ewe fonufan, usun ion semei we a kapas usun; iwe ua pwan kuna ewe soufos ewe epwe amonnata ewe aan me mwen i. Me ewe Namen Kot a feino me a papatais ren i; iwe mwirin a papatais, ua kuna ekkewe nang ra suk, me ewe Ngun mi Fel a feitiw seni nang me nonnom won i non ewe napanapen emon muro.\n\n28 Iwe ua kuna pwe a feino afanafan ngeni ekkewe aramas, non manaman me ning napanap; iwe ekkewe mwicheichen aramas ra ioi fengen pwe repwe rongorong ngeni i; iwe ua kuna pwe ra aturau i me neir.\n\n29 Iwe ua pwan kuna engon me ruemon ra tapweno mwirin i. Iwe non ewe fansoun ra uweano non ewe Ngun seni mwen mesei, iwe use chiwen kuner.\n\n30 Iwe non ewe fansoun ewe chon nang a apasa sefani ngeniei, a apasa: Nengeni! Iwe ua nengeni, me ua kuna ekkewe nang ra suk sefan, iwe ua kuna chon nang ra feitiw won ekkewe noun aramas; iwe ra afanafan ngeni ir.\n\n31 Iwe a kapas sefan ngeniei, a apasa: Nengeni! Iwe ua nengeni, me ua kuna ewe Namen Kot a feino nein ekkewe noun aramas. Iwe ua kuna ekkewe mwicheichen aramas mi semwen, me ekkewe ra riaffou ren chommongun napanapen samau, me ren ekkewe tefin me ngun mi nimengaw; iwe ewe chon nang a kapas me pwari meinisin ekkei mettoch ngeniei. Iwe ra chikar me ren ewe manamanen ewe Namen Kot; iwe ekkewe tefin me ngun mi nimengaw ra katuruu.\n\n32 Iwe non ewe fansoun ewe chon nang a kapas sefan ngeniei, a apasa: Nengeni! Iwe ua nengeni me kuna ewe Namen Kot, pwe a ono seni ekkewe aramas; ewer, ewe Noun ewe Kot esemuch a kapung meren ewe fonufan; iwe ua kuna me pwarata usun.\n\n33 Iwe ngang, Nifai, ua kuna pwe i a irapengesino won ewe irapenges me a ninnino ren tipisin fonufan.\n\n34 Iwe mwirin an a ninnino ua kuna ekkewe mwicheichen ewe fonufan, pwe ra ioi fengen pwe repwe fiu ngeni ekkewe aposel noun ewe Nam; pun ir ekkewe engon me ruemon ra kokko seni ewe chon nangin ewe Samon.\n\n35 Iwe ewe mwicheichen ewe fonufan a ioi fengen; iwe ua kuna pwe ra nom non ew watten me wamongun imw, usun chok ewe imw minne semei we a kuna. Iwe ewe chon nangin ewe Samon a pwan kapas sefan ngeniei, a apasa: Nengeni ewe fonufan me miritin we; ewer, nengeni ewe imwen Israel a ioi fengen pwe repwe fiu ngeni ekkewe engon me ruemon aposel noun ewe Nam.\n\n36 Iwe non ewe fansoun ua kuna me pwarata, pwe ewe watten me wamongun imw ina ewe namanam tekian ewe fonufan; me a turutiw, iwe ewe turutiwan a fokkun napanap. Iwe ewe chon nangin ewe Samon a pwan kapas sefan ngeniei, a apasa: Epwe iei usun ewe kitetterinon meinisin muu, einang, sokopaten kapas, me aramas, ekkewe repwe fiu ngeni ekkewe engon me ruemon aposel noun ewe Nam.\n\n", "1-ne 12": "[center][font_size=26]Sopun 12[/font_size][/center]\n\n[i]Nifai a kuna non ew nemasepwi ewe fonuen pwon; ewe wenecharan, angangangawan, me ewe turutiwen ekkewe aramas; ewe feiton ewe Namen Kot me neir; ifa usun ekkewe Engon me Ruemon Chon Kuno me ekkewe Engon me Ruemon Aposel repwe apungu Israel; me ewe koputan me nimengawen nikinikin ekkewe ra kukkununo non ar nuku. Arap ngeni 600–592 Ier Mwen Kraist.[/i]\n\n1 Iwe non ewe fansoun ewe chon nang a apasa ngeniei: Nengeni, me kuna mwirimwirimi kewe, me pwan mwirimwirin pwium kewe. Iwe ua nengeni me kuna ewe fonuen pwon; me ua kuna ekkewe mwicheichen aramas, ewer, usun nge ita meinisin ekkewe foun pien neset.\n\n2 Iwe non ewe fansoun ua kuna ekkewe mwicheichen aramas ra ioi fengen pwe repwe maun, ew ngeni ewe pwan ew; iwe ua kuna ekkewe maun, me ekkewe porousen ekkewe maun, me ekkewe wachemuken ninnino ren ketinas nein nei kewe aramas.\n\n3 Iwe non ewe fansoun ua kuna chommong tappin aramas ra mano, non ekkewe napanapen maun me anini fengen non ewe fonu; iwe ua kuna chommong teninimw, ewer, ren mwo ena use tongeni anneanir.\n\n4 Iwe non ewe fansoun ua kuna ew toputopun rochopwak won unusen ewe fonuen pwon; iwe ua kuna ekkewe inefi, me ua rongorong ekkewe chopunap, me chechin fonu, me meinisin sokkun ekkewe neuwomwongun akurang; iwe ua kuna ewe puun me ekkewe foun fau, pwe ra imufesen; iwe ua kuna ekkewe chuk ra turutiw non kukkunun kinikin; iwe ua kuna ekkewe sonosonochun ewe fonufan, pwe ra tatakis; iwe ua kuna chommong teninimw pwe ra kokotiw; me ua kuna chommong pwe ra kar ren ekkei; iwe ua kuna chommong pwe ra turutiw ngeni ewe puun, ren chechin ewe fonufan.\n\n5 Iwe non ewe fansoun mwirin ai ua kuna ekkei mettoch, ua kuna ewe otuotun rochopwak, pwe a feino seni won unusen ewe fonufan; iwe nengeni, ua kuna ekkewe mwicheichen aramas ekkewe rese turutiw pokiten ewe kapungun ewe Samon mi pochokun me anoninen.\n\n6 Iwe ua kuna ekkewe nang ra suuk, me ewe Namen Kot a feitiw seni nang; iwe a feitiw me pwarano inisin ngeni ir.\n\n7 Iwe ua pwan kuna me pwarata pwe ewe Ngun mi Fel a feitiw won pwan engon me ruemon; iwe ra seikita me ren Kot, me ra kefinita.\n\n8 Iwe ewe chon nang a kapas ngeniei, a apasa: Nengeni ekkewe engon me ruemon chon kuno noun ewe Nam, ekkewe ra kafinita pwe repwe afanafan ngeni mwirimwirum kewe.\n\n9 Iwe a apasa ngeniei: En mi chechemeni ekkewe engon me ruemon aposel noun ewe Nam? Nengeni ir ekkewe repwe apungu ekkewe engon me ru einangen Israel; ina minne, ekkewe engon me ruemon chon afanafana mwirimwirum repwe kapung me rer; pun en ka chon ewe imwen Israel.\n\n10 Iwe ekkei engon me ruemon chon afanafan ekkewe ka kuna repwe apungu mwirimwirum kewe. Iwe, nengeni, ra tupwon feinfeino; pun pokiten ar nuku non ewe Namen Kot ufer kewe repwe pwecheno non chan.\n\n11 Iwe ewe chon nang a apasa ngeniei: Nengeni! Iwe ua nengeni, me kuna unungat tappin aramas ra mano non wenechar; iwe ufer kewe mi pwechepwech pwan mwo nge usun ewe Namen Kot. Iwe ewe chon nang a apasa ngeniei: Ekkei ra pwecheno non chan ewe Nam, pokiten ar nuku non i.\n\n12 Iwe ngang, Nifai, ua pwan kuna chommongun ewe aruwanun tappin aramas ekkewe ra mano non wenechar.\n\n13 Iwe non ewe fansoun ua kuna ekkewe mwicheichen ewe fonufan ra ioi fengen.\n\n14 Iwe ewe chon nang a apasa ngeniei: Nengeni mwirimwirum kewe, me pwan mwirimwirin pwium kewe.\n\n15 Iwe non ewe fansoun ua nengeni me kuna ekkewe aramasen mwirimwiri kewe ra ioifengen non mwicheichen aramas ne ungeni ekkewe mwirimwirin pwi kewe; iwe ra ioi fengen pwe repwe maun.\n\n16 Iwe ewe chon nang a kapas ngeniei, a apasa: Nengeni ewe popunapen konik mi nimengaw minne semom we a kuna; ewer, pwan mwo ewe chonupupun minne i a kapas usun; me anonnonur kewe ir ekkewe anonnonun hell.\n\n17 Iwe ewe toputopun rochopwak ir ekkewe sossotun ewe tefin, ewe a achunnano ekkewe mas, me apochokunano netipen ekkewe noun aramas, me emmwenireno ngeni ekkewe aan mi chowatte, pwe ra mano non ngun me ra morukono.\n\n18 Iwe ewe watten me wamongun imw, minne semom we a kuna, a wewengeni ekkewe ekiek mi namotongaw me ewe namanam tekian ekkewe noun aramas. Iwe ew pwang mi anonnon me anoninen mi aimufesenir; ewer, pwan mwo ewe kapasen ewe pungochun ewe Kot Esemuch, me ewe Messiah i ewe Namen Kot, i ewe emon ewe Ngun mi Fel a pwarata usun, seni ewe nepoputan ewe fonufan tori ei fansoun, me seni ei fansoun tori feinfeino me esap much.\n\n19 Iwe nupwen ewe chon nang a apasa ekkei kapas, ua nengeni me kuna pwe mwirimwirin pwi kewe ra fiu ngeni mwirimwiri kewe, anongonong ngeni ewe kapasen ewe chon nang; iwe pokiten ewe namanam tekian mwirimwiri kewe, me ekkewe sossotun ewe tefin, ua kuna pwe mwirimwirin pwi kewe ra nemenano ekkewe aramasen mwirimwiri kewe.\n\n20 Iwe non ewe fansoun ua nengeni, me kuna ekkewe aramasen mwirimwirin pwi kewe pwe ra akkufu mwirimwiri kewe; iwe ra feino non mwicheich won unusen ewe fonu.\n\n21 Iwe ua kuner pwe ra ioi fengen non mwicheich; iwe ua kuna ekkewe maun me ekkewe porousen maun nefiner; iwe non ekkewe maun me ekkewe porousen maun ua kuna chommong tappin aramas ra mano.\n\n22 Iwe ewe chon nang a apasa ngeniei: Nengeni ekkei repwe kukkununo non ar nuku.\n\n23 Iwe non ewe fansoun ua kuna, mwirin ra fen kukkununo non ar nuku ra winiti ew roch, me koput, me ew nimengawen aramas, uren chipwang me meinisin sokopaten angang mi anieput.\n\n", "1-ne 13": "[center][font_size=26]Sopun 13[/font_size][/center]\n\n[i]Nifai a kuna non nemasepwi ewe mwichefenin ewe tefin a kauuta nein ekkewe chon Gentile, ewe pwaton me nemenemenon Merika, ewe poutunon chommong kinikinin fatochun me auchean ewe Paipen, ewe pungunon napanapen an ekkewe chon gentile fansoun rochopwak, ewe niwinsefaniton ewe kapas allim, ewe feiton pukefel non fansoun soponon, me ewe forutan Zion. Arap ngeni 600–592 Ier Mwen Kraist.[/i]\n\n1 Iwe non ewe fansoun ewe chon nang a kapas ngeniei, a apasa: Nengeni! Iwe ua nengeni me ua kuna chommong ekkewe fonu me muu.\n\n2 Iwe ewe chon nang a apasa ngeniei: Met ka kuna? Iwe ua apasa: Ua kuna chommong ekkewe fonu me muu.\n\n3 Iwe a apasa ngeniei: Ikkei ekkewe fonuen me ekkewe muun ekkewe chon Gentile.\n\n4 Iwe non ewe fansoun ua kuna me nein ekkewe fonuen chon Gentile ewe forutan ew mwichefen mi pochokun\n\n5 Iwe ewe chon nang a apasa ngeniei: Nengeni ewe forutan ew mwichefen minne a fokkun anieput seni meinisin ekkoch mwichefen, minne a nieno ekkewe sounengin Kot, ewer, me ariaffour me fotiretiw, me iseta wor ew osun iron, me uweirenong non fotek.\n\n6 Iwe non ewe fansoun ua kuna ei pochokunen me anieputen mwichefen; iwe ua kuna ewe tefin pwe i ewe chon forata ewe mwichefen.\n\n7 Iwe ua pwan kuna gold, me silver, me ekkewe silk, me ekkewe mangaku mi parapar, me auchean mangaku, me meinisin sokopaten mangaku mi momong; iwe ua kuna chommong fin nisou.\n\n8 Iwe ewe chon nang a kapas ngeniei, a apasa: Nengeni ewe gold, me ewe silver, me ekkewe silk, me ekkewe mangaku mi parapar, me ewe auchean mangaku, me ewe mangaku mi momong, me ekkewe fin nisou, ir ekkewe mettoch ei pochokunen me anieputen mwichefen a mochen.\n\n9 Iwe pwan ren ewe amwararen ewe fonufan ra nieno ekkewe sounengin Kot, me uweirenong non fotek.\n\n10 Iwe non ewe fansoun ua nengeni me kuna chommong matau; iwe ra aimu feseni ekkewe chon Gentile seni mwirimwirin pwi kewe.\n\n11 Iwe non ewe fansoun ewe chon nang a apasa ngeniei: Nengeni ewe songen Kot mi nonnom won mwirimwirin pwium kewe.\n\n12 Iwe ua nengeni me kuna emon mwan nein ekkewe chon Gentile, i a kaimu seni mwirimwirin pwi kewe ren ekkewe chommongun matau; iwe ua kuna ewe Ngunun Kot, pwe a feitiw me angang won ewe mwan; iwe a feino won ekkewe chommongun matau, pwan mwo nge ngeni mwirimwirin pwi kewe, ekkewe ra nonnom non ewe fonuen pwon.\n\n13 Iwe non ewe fansoun ua kuna ewe Ngunun Kot, pwe a angang won pwan ekkoch ekkewe chon Gentile; iwe ra tou seni fotek, won ekkewe chommongun konik.\n\n14 Iwe non ewe fansoun ua kuna chommong mwicheichen ekkewe chon Gentile won ewe fonuen pwon; me ua kuna ewe songen Kot, pwe a nonnom won mwirimwirin pwi kewe; iwe ra paras fetan me mwen ekkewe chon Gentile me ra ninni.\n\n15 Iwe ua kuna ewe Ngunun ewe Samon, pwe a nonnom won ekkewe chon Gentile, iwe ra feioch me angei ewe fonu pwe epwe fonuen mwirimwirir kewe; iwe ua kuna pwe ir mi pwechepwech, me fokkun murino me nioch, usun nei kewe aramas me mwen ar we ninnino.\n\n16 Iwe non ewe fansoun ngang, Nifai, ua kuna pwe ekkewe chon Gentile ekkewe ra tou seni fotek ra atipetekisoner me mwen ewe Samon; iwe ewe manamanen ewe Samon a nonnom rer.\n\n17 Iwe ua kuna pwe ekkewe inen ekkewe chon Gentile ra ioi fengen won ekkewe konik, me pwan won ewe fonu, pwe repwe maun ngeni ir.\n\n18 Iwe ua kuna pwe ewe manamanen Kot a nonnom rer, me pwan ewe songen Kot a nonnom won meinisin ekkewe ra ioi fengen pwe repwe maun ngeni ir.\n\n19 Iwe ngang, Nifai, ua kuna pwe ekkewe chon Gentile mi tou seni fotek ra ngaseno ren ewe manamanen Kot seni ne poun meinisin ekkoch ekkewe muu.\n\n20 Iwe non ewe fansoun ngang, Nifai, ua kuna pwe ra feioch non ewe fonu; iwe ua kuna ew puk, iwe a kekino neir.\n\n21 Iwe ewe chon nang a apasa ngeniei: Ka sinei wewen ewe puk?\n\n22 Iwe ua apasa ngeni i: Ngang use sinei.\n\n23 Iwe a apasa: Nengeni a tou seni awen emon chon Jew. Iwe ngang, Nifai, ua kuna; iwe a apasa ngeniei: Ewe puk ka kuna a ew uruon ekkewe chon Jew, minne a masoweni ekkewe pwon mi pin an ewe Samon, minne i a fori ngeni ewe imwen Israel; me a pwan masoweni chommong osini seni ekkewe soufos mi fel; iwe a ew uruo usun ekkewe mak minne ra nom won ekkewe seleichen brass, tiwenon chok rese kon chommong; nge inamo, ra masoweni ekkewe pwon mi pin an ewe Samon, minne i a fori ngeni ewe imwen Israel; ina minne, a napanap auchear ngeni ekkewe chon Gentile.\n\n24 Iwe ewe chon nangin ewe Samon a apasa ngeniei: Ka fen kuna pwe ewe puk a tou seni awen emon chon Jew; iwe nupwen a tou seni awen emon chon Jew a masoweni ewe unusochun ewe kapas allimen ewe Samon, usun ion ekkewe engon me ruemon aposel ra pwarata usun; iwe ra pwarata anongonong won ewe ennet minne mi nom non ewe Namen Kot.\n\n25 Ina minne, ekkei mettoch ra feino seni ekkewe chon Jew non nimenimoch ngeni ekkewe chon Gentile, anongonong won ewe ennet minne a nom non Kot.\n\n26 Iwe mwirin ra feino seni ne poun ekkewe engon me ruemon aposel noun ewe Nam, seni ekkewe chon Jew ngeni ekkewe chon Gentile, kopwe kuna ewe forutan ewe pochokunen me anieputen mwichefen, minne a wesen anieput seni meinisin ekkoch mwichefen; pun nengeni, ra angeiano seni ewe kapas allimen ewe Nam chommongun kinikinin minne ra fatafatoch me fokkun auchea; me pwan chommong pwon mi pin an ewe Samon ra angeireno.\n\n27 Iwe ekkei mettoch meinisin ra fori pwe repwe tongeni angawano ekkewe kokkot mi pung an ewe Samon, pwe repwe achunna mesen me apochokunano netipen ekkewe noun aramas.\n\n28 Ina minne, ka kuna pwe mwirin ewe puk a feino non poun ewe pochokunen me anieputen mwichefen, pwe a chommong ekkewe mettoch mi fatafatoch me fokkun auchea ra angeireno seni ewe puk, minne ewe puken ewe Namen Kot.\n\n29 Iwe mwirin ar ra angeiano ekkei mettoch mi fatafatoch me fokkun auchea a feino ngeni meinisin ekkewe muun ekkewe chon Gentile; iwe mwirin a feino ngeni meinisin ekkewe muun ekkewe chon Gentile, ewer, pwan mwo tori unusen ekkewe chommongun matau minne ka kuna fiti ekkewe chon Gentile minne ra fen tou seni fotek, ka kuna—pokiten ekkewe chommongun mettoch mi fatafatoch me fokkun auchea ra fen angeireu seni ewe puk, minne ra fatafatoch ngeni an ekkewe noun aramas weweiti, a anongonong ngeni ewe fatafatoch minne a nom non ewe Namen Kot—pokiten ekkei mettoch minne ra angeireu seni ewe kapas allimen ewe Nam, a fokkun chommong ra turuno, ewer, ina minne a watte an Setan pochokun wor.\n\n30 Nge inamo, ka kuna pwe ekkewe chon Gentile ekkewe ra tou seni fotek, iwe ra fen kekita seni ewe manamanen Kot asen seni meinisin ekkewe ekkoch muu, won unusen ewe fonu minne a kefinita seni meinisin ekkewe ekkoch fonu, ina ewe fonu ewe Samon Kot a fori ew pwon mi pin ngeni semom we pwe mwirimwirin kewe repwe fonueni pwe epwe fonuen mwirimwirir kewe; ina minne, ka kuna pwe ewe Samon Kot esap mut ngeni ekkewe chon Gentile pwe repwe wesen nieno meinisin mwirimwirum kewe mi nofit fengen, minne ra nom nein pwium kewe.\n\n31 Esap pwan mut ngeni ekkewe chon Gentile pwe repwe nieno mwirimwirin pwium kewe.\n\n32 Ewe Samon esap pwan mut ngeni ekkewe chon Gentile pwe repwe nometiw non ewe anoninenin napanapen chun, minne ka kuna pwe ra nom non, pokiten ekkewe kinikin mi fatafatoch me fokkun auchea an ewe kapas allimen ewe Nam minne ra fen mochutiw me ren ewe anieputen mwichefen, ewe forutan ka fen kuna.\n\n33 Ina minne anon ewe Namen Kot: Ngang upwe kirekiroch ngeni ekkewe chon Gentile, tori ewe wareton nussun ewe imwen Israel non kapung napanap.\n\n34 Iwe non ewe fansoun ewe chon nangin ewe Samon a kapas ngeniei, a apasa: Nengeni, anon ewe Namen Kot, mwirin ai ua churi nussun ewe imwen Israel—iwe ei nussun minne ua kapas usun ina mwirimwirin semom we—ina minne, mwirin ua fen churir non kapung, me ametekir seni poun ekkewe chon Gentile, iwe mwirin an ekkewe chon Gentile ra fokkun turuno, pokiten ekkewe kinikin mi fatafatoch me fokkun auchea an ewe kapas allimen ewe Nam minne ra mochuno me ren ewe anieputen mwichefen, ina ewe inen ekkewe fin nisou, anon ewe Nam—upwe kirekiroch ngeni ekkewe chon Gentile non ena ran, ina minne upwe wano ngeni ir, non ai pwisin manaman, unusen ai we kapas allim, minne epwe fatafatoch me fokkun auchea, anon ewe Nam.\n\n35 Pun, nengeni, anon ewe Nam: Upwe pwari inisi ngeni mwirimwirum kewe, pwe repwe makkei chommong mettoch minne upwe afanafana ngenir, minne repwe fatafatoch me fokkun auchea; iwe mwirin mwirimwirum kewe repwe mano, me kukkununo non ar nuku, iwe pwan mwirimwirin pwium kewe, nengeni, ekkei mettoch repwe opano, pwe repwe wouto ngeni ekkewe chon Gentile, me ren ewe niffang me manamanen ewe Nam.\n\n36 Iwe non ir epwe mak ai we kapas allim, anon ewe Nam, me ai we foun fau me ai amanau.\n\n37 Iwe feioch ngeni ekkewe repwe kutta ar repwe forata ai we Zion non na ran, pun repwe angei ewe niffang me ewe manamanen ewe Ngun mi Fel; iwe ika repwe nikitu ngeni nesoponon repwe seikita non ewe ran soponon, iwe repwe manau non ewe muu esemuch an ewe Nam; iwe ion epwe afanafana kinamwe, ewer, ekkewe porousen pwapwa chapur, ifa me ningen won ekkewe chuk repwe nonnom won.\n\n38 Iwe non ewe fansoun ua kuna nussun mwirimwirin pwi kewe, me pwan ewe puken ewe Namen Kot, minne a feino seni awen ewe chon Jew, pwe a feito seni ekkewe chon Gentile ngeni nussun mwirimwirin pwi kewe.\n\n39 Iwe mwirin an a feito ngeni ir ua kuna pwan ekkoch puk, minne ra feito seni ewe manamanen ewe Nam, seni ekkewe chon Gentile ngeni ir, tori pesepesen ekkewe chon Gentile me nussun mwirimwirin pwi kewe, iwe pwan ekkewe chon Jew ekkewe ra paras fetan won unusen ewe fonufan, pwe ekkewe uruon ekkewe soufos me uruon ekkewe engon me ruemon aposel noun ewe Nam ra ennet.\n\n40 Iwe ewe chon nang a kapas ngeniei, a apasa: Ekkei amuchunon uruo, minne ka fen kuner me nein ekkewe chon Gentile, repwe apungano ewe ennetin ekkewe aewin uruo, minne ir seni ekkewe engon me ruemon aposel noun ewe Nam, iwe repwe pwarano ekkewe mettoch mi fatafatoch me fokkun auchea minne ra fen angeiano senir; iwe repwe pwarano ngeni meinisin einang, sokopaten kapas, me aramas, pwe ewe Namen Kot i Noun ewe Sam Esemuch, me ewe Chon Amanauen ewe fonufan; iwe pwe mi auchea aramas meinisin repwe feito ngeni i, are esap ina resap tongeni manau.\n\n41 Iwe repwe feito anongonong won ekkewe kapas minne repwe foruta seni awen ewe Nam; iwe ekkewe kapasen ewe Nam repwe pwano non ekkewe uruon mwirimwirum kewe, pwan usun non ekkewe uruon ekkewe engon me ruemon aposel noun ewe Nam; ina minne ir me ru repwe foruno non ew; pun mi wor emon Kot me emon Chon Masen Siip won unusen ewe fonufan.\n\n42 Iwe ewe fansoun epwe feito pwe i epwe pwarano inisin ngeni meinisin muu, ngeni ekkewe chon Jew me pwan ngeni ekkewe chon Gentile; iwe mwirin an a pwarano inisin ngeni ekkewe chon Jew me pwan ngeni ekkewe chon Gentile, iwe i epwe pwarano inisin ngeni ekkewe chon Gentile me pwan ngeni ekkewe chon Jew, iwe ewe mi kukumwir epwe akkom, iwe ewe a akkom epwe ne kukumwir.\n\n", "1-ne 14": "[center][font_size=26]Sopun 14[/font_size][/center]\n\n[i]Emon chon nang a ereni Nifai usun ekkewe feioch me anumamau repwe nom won ekkewe chon Gentile—A wor ru chok mwichefen: ewe Mwichefenin ewe Namen Kot me ewe mwichefenin ewe tefin—Ekkewe sounengin Kot non meinisin muu ra riaffou seni ewe pochokunen me anieputen mwichefen—Ewe Aposel John epwe makkei usun nesoponon ewe fonufan. Arap ngeni 600–592 Ier Mwen Kraist.[/i]\n\n1 Iwe epwe feito ewe fansoun, pwe ika ekkewe chon Gentile resap aneasochis ngeni ewe Namen Kot non ena ran epwe pwarano inisin ngeni ir non kapas, me pwan non manaman, non wesen foffor, tori an epwe angeiano nour kewe foun chepetek—\n\n2 Iwe resap apochokunano netiper ngeni ewe Namen Kot, iwe repwe anneanong nein ekkewe mwirimwirin semom we; ewer, repwe anneanong nein ewe imwen Israel; iwe repwe ew aramas mi feioch won ewe fonuen pwon tori feinfeino chok; resap chiwen tongeni feitiw non fotek; iwe ewe imwen Israel esap chiwen nofit ngeni ekkoch aramas.\n\n3 Iwe ena pwang mi anonnon, minne a fen tuu fan iter seni ewe pochokunen me anieputen mwichefen, minne a foruta seni ewe tefin me noun kewe, pwe epwe tongeni emmwenatiw ekkewe ngunun aramas ngeni hell—ewer, ena pwang mi anonnon minne a fen tuu fan iten ewe kiteterinon aramas epwe ureno ren ekkewe ra tuueta, tori ar repwe unusen kiteterino, anon ewe Namen Kot; esap ewe kiteterinon ewe ngun, pwe epwene ewe katurunongan non ena hell minne ese wor nesoponon.\n\n4 Pun nengeni, ei a anongonong won ewe fotekin ewe tefin, me pwan anongonong won ewe kapung an Kot, won meinisin ekkewe repwe anganga fofforungaw me angang mi anieput me mwen i.\n\n5 Iwe non ewe fansoun ewe chon nang a kapas ngeniei, Nifai, a apasa: Ka kuna pwe ika ekkewe chon Gentile repwe aier iwe repwe murino ngeni ir; iwe ka pwan sinei usun ekkewe pwon mi pin an ewe Samon ngeni ewe imwen Israel; iwe ka pwan rongorong pwe io a aier esap mano non ngun.\n\n6 Iei minne, riaffoun ngeni ekkewe chon Gentile ika pwe repwe apochokunano netiper ngeni ewe Namen Kot.\n\n7 Pun ewe fansoun epwe feito, anon ewe Namen Kot, pwe ngang upwe anganga ew angang mi auchea me amwarar nein ekkewe noun aramas; ew angang minne epwe soposopono, ika won ewe ew pau ika won ewe pwan efoch—ika ngeni ewe kapasen pesepes ngeni ir tori kinamwe me manau ese much, are ngeni ewe ngasenor tori apochokunon netiper me ewe achunnen ar ekiek ngeni ar repwe feino non fotek, iwe pwan tori kiteterino, ren pekin inis me pekin ngun, usun ewe fotekin ewe tefin, usun minne ua fen kapas usun.\n\n8 Iwe non ewe fansoun nupwen ewe chon nang a apasa ekkei kapas, a apasa ngeniei: Ka chechemeni ekkewe pwon mi pin an ewe Sam ngeni ewe imwen Israel? Ua apasa ngeni i, Ewer.\n\n9 Iwe non ewe fansoun a apasa ngeniei: Nengeni, me kuna ena pochokunen me anieputen mwichefen, minne ina ewe inen ekkewe angang mi anieput, ewe chon forata i ewe tefin.\n\n10 Iwe a apasa ngeniei: Nengeni a wor ru chok mwichefen; ewe ew ina ewe mwichefenin ewe Namen Kot, iwe ewe pwan ew ina ewe mwichefenin ewe tefin; ina minne, ika io esap choni ewe mwichefenin ewe Namen Kot a choni ena pochokunen mwichefen, minne ina ewe inen ekkewe angang mi anieput; iwe i ewe fin nisou won unusen ewe fonufan.\n\n11 Iwe non ewe fansoun ua nengeni me kuna ewe fin nisou won unusen ewe fonufan, iwe a nemeni ekkewe chommongun matau; iwe a wor an nemenem won unusen ewe fonufan, nein meinisin muu, einang, sokopaten kapas, me aramas.\n\n12 Iwe non ewe fansoun ua kuna ewe mwichefenin ewe Namen Kot, me chochon ra chokukkun pokiten ekkewe fofforungawen me angang mi anieput an ewe fin nisou ewe a momot won chommongun matau; nge inamo, ua kuna pwe ewe mwichefenin ewe Nam, ekkewe ra sounengin Kot, ra pwan nom won unusen ewe fonufan; me ar kewe nemenem won ewe unusen ewe fonufan ra kukkun, pokiten ewe angangangawen ewe fin nisou mi napanap ewe ua kuna.\n\n13 Iwe non ewe fansoun ua kuna pwe ewe inen ekkewe angang mi anieput mi napanap a ion fengeni ekkoch mwicheichen aramas won ewe unusen ewe fonufan, me nein meinisin ekkewe muun ekkewe chon Gentile, pwe repwe fiu ngeni ewe Namen Kot.\n\n14 Iwe non ewe fansoun ngang, Nifai, ua kuna ewe manamanen ewe Namen Kot, pwe a feitiw won ekkewe sounengin ewe mwichefenin ewe Nam, me won ekkewe aramas pwon noun ewe Samon, ekkewe ra toropas fetan won ewe unusen ewe fonufan; iwe ra fotata wenechar me ren ewe manamanen Kot non ning mi napanap.\n\n15 Iwe non ewe fansoun ua kuna pwe we songen Kot a nitiw won ena pochokunen me anieputen mwichefen, iwe a wor ekkewe maun me porousen maun me nein meinisin ekkewe muu me einangen ewe fonufan.\n\n16 Iwe nupwen a poputa ne wor ekkewe moun me porousen maun me nein meinisin ekkewe muu minne an ewe inen ekkewe angang mi anieput, ewe chon nang a kapas ngeni ei, a apasa: Nengeni, ewe songen Kot a nom won ewe inen ekkewe fin nisou; iwe nengeni, ka kuna meinisin ekkei mettoch—\n\n17 Iwe nupwen ewe ran epwe feito pwe ewe songen Kot epwe ninitiw won ewe inen ekkewe fin nisou, ina ewe pochokunen me anieputen mwichefenin unusen ewe fonufan, ewe chon forata i ewe tefin, iwe, non ena ran, ewe angangen ewe Sam epwe poputa, ren amonnetan ewe aan ne apwonueta an kewe pwon mi pin, minne i a fori ngeni noun kewe aramas ekkewe ra chon ewe imwen Israel.\n\n18 Iwe non ewe fansoun ewe chon nang a kapas ngeniei, a apasa: Nengeni!\n\n19 Iwe ua nengeni me kuna emon mwan, iwe i a ufouf non echo uf mi mi pwech.\n\n20 Iwe ewe chon nang a apasa ngeniei: Nengeni emon nein ekkewe engon me ruemon aposel noun ewe Nam.\n\n21 Nengeni, i epwe kuna me makkei nussun ekkei mettoch; ewer, iwe pwan chommong mettoch minne a fen fis.\n\n22 Iwe i epwe pwan makkei usun nesoponon ewe fonufan.\n\n23 Ina minne, ekkewe mettoch minne i epwe makkei ra pung me ennet; iwe nengeni ra mak non ewe puk minne ka kuna pwe a tou seni ewe awen ewe chon Jew; iwe atun ewe fansoun repwe tou seni awen ewe chon Jew, ika, atun ewe fansoun ewe puk epwe tou seni awen ewe chon Jew, ekkewe mettoch minne ra makketiw ra fatafatoch me unusoch me mecheres ngeni an aramas repwe weweiti.\n\n24 Iwe nengeni, ekkewe mettoch minne ei aposel noun ewe Nam epwe makkei ra chommong mettoch minne ka fen kuna; iwe nengeni, ewe nussun kopwe kuna.\n\n25 Nge ekkewe mettoch minne kopwe kuna mwirin ei fansoun kosap makker; pun ewe Samon Kot a seikata ewe aposel noun ewe Namen Kot pwe i epwe makker.\n\n26 Iwe pwan ekkoch ekkewe ra fen manau, ngeni ir i a fen pwari mettoch meinisin, iwe ra fen makker; iwe ra eppunguno pwe repwe feito non nimenimochur, anongonong won ewe ennet minne a nom non ewe Nam, non pwisin an ewe Samon fansoun, ngeni ewe imwen Israel.\n\n27 Iwe ngang, Nifai, ua rongorong me pwarata, pwe iten ewe aposel noun ewe Nam pwe John, usun ewe kapasen ewe chon nang.\n\n28 Iwe nengeni, ngang, Nifai, ese mumuta pwe upwe makkei nussun ekkewe mettoch minne ua kuna me rongorong; ina minne ekkewe mettoch minne ua makker mi naf ngeniei; iwe ua makkei ew chok kukkunun kinikinin ekkewe mettoch minne ua kuna.\n\n29 Iwe ua pwarata pwe ua kuna ekkewe mettoch minne semei we a kuna, iwe ewe chon nangin ewe Samon a esinei ngeniei.\n\n30 Iwe iei ua osopwano ai kapas usun ekkewe mettoch minne ua kuna nupwen ua kekino non ewe Ngun; iwe ika meinisin ekkewe mettoch minne ua kuna rese mak, ekkewe mettoch minne ua fen makker ra ennet. Iwe a iei usun. Amen.\n\n", "1-ne 15": "[center][font_size=26]Sopun 15[/font_size][/center]\n\n[i]Mwirimwirin Liai kewe repwe angei ewe kapas allim seni ekkewe chon Gentile non ekkewe fansoun soponon—Ewe ioi fengenin Israel a wewengeni efoch ira olif minne panan kewe repwe kapachenong sefan—Nifai a awewei ewe nemasepwin ewe iran manau me a kapas usun ewe kapung an Kot ren aimufesenin ekkewe aramas mi ngaw seni ekkewe mi tupwon. Arap ngeni 600–592 Ier Mwen Kraist.[/i]\n\n1 Iwe non ewe fansoun mwirin ngang, Nifai, ua fen kekino non ewe Ngun, me kuna meinisin ekkei mettoch, ua niwin ngeni ewe imw mangaku imwen semei we.\n\n2 Iwe non ewe fansoun ua kuna pwi kewe, iwe ra anini fengen nefiner usun ekkewe mettoch minne semei we a fen apasa ngeni ir.\n\n3 Pun i a ennetin apasa chommong mettoch mi auchea ngeni ir, minne ra weires ar repwe weweiti, tiwenon chok ika emon aramas epwe eis ngeni ewe Samon; iwe pokiten a pochokun non netiper, ina minne rese nengeni ewe Samon usun met mi murino ar repwe fori.\n\n4 Iwe iei ngang, Nifai, ua netipengaw pokiten pochokunen netiper, iwe pwan, pokiten ekkewe mettoch minne ua fen kuna, iwe ua sinei pwe repwe wesewesen fisita pokiten watten fofforungawen ekkewe noun aramas.\n\n5 Iwe non ewe fansoun ua ureno pokiten ai kewe riaffoun, pun ua nuku pwe ai kewe riaffou ra napanap seni meinisin, pokiten ewe kiteterinon nei kewe aramas, pun ua fen kuna turutiwer.\n\n6 Iwe non ewe fansoun mwirin ua angei pochokun ua kapas ngeni pwi kewe, ua mochen sinei senir ewe popun ar kewe anini fengen.\n\n7 Iwe ra apasa: Nengeni, am ause tongeni weweiti ekkewe kapas minne semach we a apasa usun ewe wesewesen panan ewe ira olif, me pwan usun ekkewe chon Gentile.\n\n8 Iwe ua apasa ngeni ir: Oua fen tingorei ewe Samon?\n\n9 Iwe ra apasa ngeniei: Am ause mwo; pun ewe Samon ese mwo pwar ngeni kem och sokkun mettoch.\n\n10 Nengeni, ua apasa ngeni ir: Pwata epwe iei usun pwe ami ouse aneasochisi ekkewe annuk an ewe Samon? Pwata epwe iei usun pwe ami oupwe mano, pokiten pochokunen netipemi?\n\n11 Ouse chechemeni ekkewe mettoch minne ewe Samon a apasa?—Ika ousap apochokunano netipemi, me tingor non nuku, me nuku pwe oupwe angei, fiti nikitu non aneasochisin ai kewe annuk, ennet ekkei mettoch repwe pwano ngeni kemi.\n\n12 Nengeni, ua apasa ngenikemi, pwe ewe imwen Israel a wewengeni efoch ira olif, seni ewe Ngunun ewe Samon minne a nonnom non semach we; iwe nengeni sise kupukup seni ewe imwen Israel, iwe met esap kich ew panen ewe imwen Israel?\n\n13 Iwe iei, ewe mettoch minne semach we a ekieki usun ewe kapachenongen ekkewe wesewesen panen ira me ren unusochun ekkewe chon Gentile, pwe, ina non ekkewe fansoun soponon, nupwen mwirimwirich kewe repwe kisitiw non nuku, ewer, ren ewe ukukun chommong ier, iwe chommong tappin aramas mwirin ewe Messiah epwe pwano non pekin inis ngeni ekkewe noun aramas, iwe ewe unusochun ewe kapas allimen ewe Messiah epwe feito ngeni ekkewe chon Gentile, iwe seni ekkewe chon Gentile ngeni nussun mwirimwirich kewe.\n\n14 Iwe atun ena ran nussun mwirimwirich kewe repwene sinei pwe ir seni ewe imwen Israel, me ir ekkewe aramas pwon noun ewe Samon; iwe repwe sinei me repwe angei ewe mirit usun ar kewe neuo, iwe pwan angei ewe miritin ewe kapas allimen ar we Chon Angasano, minne a afanafan ngeni semer kewe seni i; ina minne, repwe angei ewe miritin ar we Chon Angasano me ekkewe wesewesen kinikinin an we nongonong mi ennet, pwe repwe sinei ifa usun ar repwe feito ngeni i me manau.\n\n15 Iwe atun ena ran resap chiwen pwapwa me ngeni ar kapasen mwareiti ngeni ar we Kot esemuch, ar fau me ar amanau? Ewer, atun ena ran, resap angei ewe pochokun me aninisin inis seni ewe ennetin popun ira? Ewer, resap feito ngeni ewe ennetin mwicheichen Kot?\n\n16 Nengeni, ua apasa ngeni kemi, Ewer; repwe achechem sefan me nein ewe imwen Israel; repwene kapachenong, pokiten ir ra ew popunapen panen ewe ira olif, ngeni ewe ennetin ira olif.\n\n17 Iwe iei met semach we a ekieki, iwe i a ekieki pwe esap fis tori mwirin repwe toropas fetan me ren ekkewe chon Gentile; iwe a ekieki pwe epwe feito non ena nikinik seni ekkewe chon Gentile, pwe ewe Samon epwe pwarano an we manaman ngeni ekkewe chon Gentile, pokiten i esap katiw me ren ekkewe chon Jew, ika me ren ewe imwen Israel.\n\n18 Ina minne, semach we ese chok kapas usun mwirimwirich kewe, nge pwan usun meinisin chon ewe imwen Israel, a wenengeni ewe pwon mi pin minne epwe pwonueta non ekkewe fansoun soponon; ewe pwon mi pin minne ewe Samon a fori ngeni semach we Abraham, a apasa: Me ren mwirimwirum meinisin einangen ewe fonufan repwene feioch.\n\n19 Iwe non ewe fansoun ngang, Nifai, ua kapas chommong ngeni ir usun ekkei mettoch; ewer, ua kapas ngeni ir usun ewe niwinsefaniton ekkewe chon Jew non ekkewe fansoun soponon.\n\n20 Iwe ua awewe ngeni ir ekkewe kapasen Isaiah, ewe a kapas usun ewe niwinsefaniton ekkewe chon Jew, ika ewe imwen Israel; iwe mwirin repwe niwinsefan resap chiwen nofit ngeni ekkoch aramas, resap pwan chiwen toropas fetan. Iwe non ewe fansoun ua apasa chommong kapas ngeni pwi kewe, iwe ra kinamweino me ra atipetekisoner me mwen ewe Samon.\n\n21 Iwe non ewe fansoun ra kapas sefan ngeniei, ra apasa: Met wewen ei mettoch minne semach we a kuna non ew tan? Met wewen ewe ira minne i a kuna?\n\n22 Iwe ua apasa ngeni ir: Ina esisinen ewe iran manau.\n\n23 Iwe ra apasa ngeniei: Met wewen ewe wokun mecha minne semach we a kuna, ewe a weneno ngeni ewe ira?\n\n24 Iwe ua apasa ngeni ir pwe ina ewe kapasen Kot; iwe ika ion epwe aneasochis ngeni ewe kapasen Kot, me kamwochunuk ngeni, resap tongeni mano non ngun; iwe pwan ekkewe sossot me ekkewe nikappich mi ngetenget an ewe chon ungeni rese tongeni nemenireno me ochunnereno, an epwe emmwenireno ngeni kiteter.\n\n25 Ina minne, ngang, Nifai, ua peser pwe repwe ausening ngeni ewe kapasen ewe Samon; ewer, ua peser fiti unusen ekkewe pochokunen ngunui, me fiti unusen ai tufichin mwokutukut minne a wor rei, pwe repwe tongeni ausening ngeni ewe kapasen Kot me chechemeni ar repwe aneasochisi an kewe annuk fansoun meinisin non mettoch meinisin.\n\n26 Iwe ra apasa ngeniei: Met wewen ewe chonupupun konik minne semach we a kuna?\n\n27 Iwe ua apasa ngenir pwe ewe konik minne semei we a kuna a ew nimengaw; iwe a fokkun napanap ukukun an ekiek a nemenemeno ren ekkoch mettoch ina popun ese kuna nimengawen ewe konik.\n\n28 Iwe ua apasa ngeni ir pwe a ew pwang mi anoninen, minne a aimu feseni ekkewe aramas mi ngaw seni ewe iran manau, me pwan seni ekkewe sounengin Kot.\n\n29 Iwe ua apasa ngeni ir pwe ina ew esisinen ena anoninenin hell, minne ewe chon nang a apasa ngeniei a monneta ngeni ekkewe aramas mi ngaw.\n\n30 Iwe ua apasa ngeni ir pwe semem we a pwan kuna pwe ewe kapungun Kot a pwan aimu feseni ekkewe aramas mi ngaw seni ekkewe mi tupwon; iwe saraman a usun ewe saramen ew ekkei mi ngetenget, minne a feita ngeni Kot feinfeino chok me esemuch, me ese wor soponon.\n\n31 Iwe ra apasa ngeniei: Ei mettoch a wewen pwe ewe ariaffoun ewe inis non ekkewe ranin sossot, ika a wewen ewe soponon nikinikin ewe ngun mwirin ewe manon ewe inisin futuk, ika a kapas usun ekkewe mettoch minne ir pekin ei manau?\n\n32 Iwe non ewe fansoun ua apasa ngenir pwe a asisinen ekkewe mettoch ra pekin ei manau me pekin ngun; pun ewe ran epwe feito pwe repwe tongeni kapung ren ar kewe angang, ewer, pwan mwo ekkewe angang minne ra fori seni ewe pekin inis non ar kewe ranin sossot.\n\n33 Ina minne, ika repwe mano non ar kewe fofforungaw repwe pwan katuruno, usun ekkewe mettoch minne ra pekin ngun, minne ra wewe ngeni wenechar; ina minne, repwe tonong uta me mwen Kot, pwe repwe kapung ren ar kewe angang; iwe ika ar kewe angang mi fen nimengaw iwe ir mi chok nimengaw; iwe ika repwe nimengaw iwe resap tongeni nonnom non ewe muun Kot; ika ina, ewe muun Kot epwe pwan nimengaw.\n\n34 Nge nengeni, ua apasa ngeni kemi, ewe muun Kot ese nimengaw, iwe ese tongeni wor mettoch mi nimengaw epwe tonong non ewe muun Kot; ina minne mi auchea epwe wor ew nenien nimengaw epwe monneta ngeni ena minne mi nimengaw.\n\n35 Iwe mi wor ew neni a monneta, ewer, pwan ena anoninenin hell minne ua kapas usun, iwe ewe tefin i ewe chon amonnatan; ina minne ewe soponon nikinikin ekkewe ngunun aramas a nonnom non ewe muun Kot, ika epwe katuruu pokiten ena kapung minne ua kapas usun.\n\n36 Ina minne, ekkewe aramas mi ngaw rese katiw me ren ekkewe mi tupwon, me pwan seni ena iran manau, minne ewe uwan a fokkun auchea me unusen murino seni meinisin ekkoch foun ira; ewer, me ina ewe unusen auchean me nein ekkewe niffangen Kot. Iwe a iei usun ai kapas ngeni pwi kewe. Amen.\n\n", "1-ne 16": "[center][font_size=26]Sopun 16[/font_size][/center]\n\n[i]Ekkewe aramas mi ngaw ra ekieki pwe met mi ennet mi weires—Noun Liai kewe anuon ra punuweni ekkewe fopun noun Ishmael—Ewe Liaona a emmweni aaner we non ewe fonu pon—Porous seni ewe Samon a mak won ewe Liaona seni fansoun ngeni fansoun—Ishmael a mano; an we famini a ngunungun pokiten ar kewe riaffou. Arap ngeni 600–592 Ier Mwen Kraist.[/i]\n\n1 Iwe iei non ewe fansoun mwirin ngang, Nifai, ua osopwano ai kapas ngeni pwi kewe, nengeni ra apasa ngeniei: Ka apasa ngenikem ekkewe mettoch mi weires, nap seni ukukun am tufichin engino ngeni.\n\n2 Iwe non ewe fansoun ua apasa ngeni ir pwe ua sinei pwe ua fen apasa ekkewe mettoch mi weires ngeni ekkewe aramas mi ngaw, usun ewe ennet; iwe ekkewe mi tupwon ua epichereno, me pwarata pwe repwe seikita non ewe ranin soponon; ina minne, emon mi tipis a ekieki pwe ewe ennet mi weires, pun a pokur tori wesewesen nukanaper.\n\n3 Iwe iei ami pwi, ika ami mi tupwon me ami mi mochen aneasochis ngeni ewe ennet, me rongorong ngeni, pwe oupwe tongeni fetan wenechar me mwen Kot, iwe ousap ngunungun pokiten ewe ennet, me apasa: Ka apasa ekkewe mettoch mi weires ngenikem.\n\n4 Iwe non ewe fansoun ngang, Nifai, ua pesei pwi kewe, fiti unusen nikitu, pwe repwe aneasochisi ekkewe annukun ewe Samon.\n\n5 Iwe non ewe fansoun ra etipetekisoner me mwen ewe Samon; ina minne a wor ai pwapwa me watten apinukunuk fan iter, pwe repwe tongeni fetan non ekkewe aanen wenechar.\n\n6 Iei, ekkei mettoch meinisin a fen wes porousan me ra fis nupwen semei we a nonnom non ew imw mangaku non ewe nemonun chuk minne i a eita ngeni Lemuel.\n\n7 Iwe non ewe fansoun ngang, Nifai, ua angei emon me nein ekkewe fopun noun Ishmael pwe punuwei; me pwan, pwi kewe ra angei ekkewe fopun noun Ishmael pwe punuwer, me pwan Soram a angei ewe finnichi noun Ishmael pwe punuwan.\n\n8 Iwe iei semei we a apwonueta meinisin ekkewe annuk an ewe Samon minne ra fen kawor ngeni. Iwe pwan, ngang, Nifai, ua fen fokkun feioch me ren ewe Samon.\n\n9 Iwe non ewe fansoun mongungun ewe Samon a kapas ngeni semei we fansoun nepwin, me annuku ngeni i pwe non ewe soran i epwe sainong non ewe fonu pon.\n\n10 Iwe non ewe fansoun nupwen semei we a pwata non ewe sosoran, me feino ngeni ewe asamen ewe imw mangaku, ren an fokkun mairu a kuna efou por mi kukumos a fokkun murino fofforun won ewe puun; me a seni brass mi nimenimoch. Iwe me non ewe foun por a wor ruofoch autun mecha; iwe ewe efoch a itingeni ewe aan ngeni ia am aupwe feino ia non ewe fonu pon.\n\n11 Iwe non ewe fansoun am aua ioifengeni met chok mettoch am aupwe uweanong non ewe fonu pon, me meinisin nussunon am kewe pisek minne ewe Samon a fen ngenikem; iwe am aua wou foun sokopaten ira meinisin pwe am aupwe tongeni ne uweienong ngeni ewe fonu pon.\n\n12 Iwe non ewe fansoun am aua angei imwem kewe imw mangaku me feino ngeni ewe fonu pon, won epekin ewe chonupupu Leiman.\n\n13 Iwe non ewe fansoun am aua sai ren ukukun ruanu ran, arap ngeni ew aanen emmwen eor-otiweor, iwe am aua aueta sefan imwem kewe imw mangaku; iwe am aua eita ngeni ewe neni ewe it itan Saser.\n\n14 Iwe non ewe fansoun am aua angei nöum kewe nikappich me nöum kewe foun nikappich, me feino ngeni ewe fonu pon ren am aupwe ni man pwe mwongon am kewe famini; iwe mwirin am aua ni man pwe mwongon am kewe famini am aua niwin sefan ngeni am kewe famini non ewe fonu pon, ngeni ewe neni Saser. Iwe am aua feino sefan non ewe fonu pon, tapweeno non ewe chok pwan awenewenenen emmwen, aua chok nom non ekkewe kinikinin mi fokkun uwaoch me non ewe fonu pon mi fokkun uwa, minne ra nom non ekkewe kia arap ngeni ewe Setipar.\n\n15 Iwe non ewe fansoun am aua fen sai ren ewe ukukun chommong ran, aua ninni man ren mwongo non am feffetan, ren nöum kewe nikappich me nöum kewe foun nikappich me am kewe fau me nöum kewe aunun.\n\n16 Iwe am aua fiti ekkewe emmwen an ewe foun por, minne a emmweni keminong non ekkewe kinikinin mi uwaoch me non ewe fonu pon.\n\n17 Iwe mwirin am aua fen sai ren ewe ukukun chommong ran, am aua aueta imwem kewe imw mangaku ren ukukun ekkoch fansoun, pwe am aupwe tongeni asosoi inisim me kut mwongo faniten am kewe famini.\n\n18 Iwe non ewe fansoun nupwen ngang, Nifai, ua feino pwe upwe ninni mwongo, nengeni, ua kupi nei we nikappich, minne a for seni mecha mi auchea; iwe mwirin ua kupi nei we nikappich, nengeni, pwi kewe ra song rei pokiten tanon nei we nikappich, pun am ause chiwen kut mwongo.\n\n19 Iwe non ewe fansoun am aua niwin nge ese wor mwongo fan iten am kewe famini, iwe pokiten ra fokkun apwangapwang chapur, pokiten am we sai, ra riaffou chapur ren ar mochenin mwongo.\n\n20 Iwe non ewe fansoun Leiman me Lemuel me noun Ishmael kewe anuon ra poputa ne ngunungun chapur, pokiten ar kewe riaffou me weires non ewe fonu pon; iwe semei we a pwan poputa ne ngunungunu ewe Samon an Kot; ewer, iwe ra fokkun netipengaw, ra pwan mwo ngunungunu ewe Samon.\n\n21 Iei non ewe fansoun ngang, Nifai, ua fen riaffou ren pwi kewe pokiten tanon nei we nikappich, iwe pokiten nour kewe nikappich a turuno senir kewe, a poputa ne fokkun weires, ewer, ina minne am ause tongeni kut mwongo.\n\n22 Iwe non ewe fansoun ngang, Nifai, ua kapas chommong ngeni pwi kewe, pokiten ra pwan apochokunasefani netiper, pwan tori ar ngunungunu ewe Samon ar Kot.\n\n23 Iwe non ewe fansoun ngang, Nifai, ua fori efoch nikappich seni ira, me seni efoch ira mi wenechar, efoch foun nikappich; ina minne, ua episeki inisi ren efoch nikappich me efoch foun nikappich, fiti efoch aunun me fiti ekkoch foun fau. Iwe ua kapas ngeni semei we: Ian ngang upwe no kut mwongo me ia?\n\n24 Iwe non ewe fansoun a eisini ewe Samon, pun ra atipetekisoner pokiten ai kewe kapas; pun ua apasa chommong mettoch ngeni ir non ewe pochokunen ngunui.\n\n25 Iwe non ewe fansoun ewe mongungun ewe Samon a feito ngeni semei we; iwe a ennetin fonou pokiten an we ngunungunu ewe Samon, ina minne a turutiw non anonnonun netipengaw.\n\n26 Iwe non ewe fansoun ewe mongungun ewe Samon a apasa ngeni i: Nengeni won ewe foun por, me nengeni ekkewe mettoch minne ra makketiw won.\n\n27 Iwe non ewe fansoun nupwen semei we a kuna ekkewe mettoch minne ra makketiw won ewe foun pwor, a fokkun nuokus me chechech chapur, me pwan pwi kewe me noun Ishmael kewe anuon me punuwem kewe.\n\n28 Iwe non ewe fansoun ngang, Nifai, ua kuna ekkewe autun minne ra nom non ewe foun pwor, pwe ra mwokutukut anongonong ngeni ewe nuku me nikitu me aneasochis minne am mi ngenir.\n\n29 Iwe a pwan wor ew minafon mak a mak wor, minne a fatoch ne annea, minne a ngenikem mirit usun eerenien ewe Samon; iwe a mak me siwin seni fansoun ngeni fansoun, anongonong won ewe nuku me nikitu minne am aua ngeni. Iwe iei am aua kuna pwe ren kukkun mettoch ewe Samon a tongeni wato mettoch mi napanap.\n\n30 Iwe non ewe fansoun ngang, Nifai, ua feita won ungen ewe chuk, anongonong won ekkewe aurour minne ra kawor won ewe foun pwor.\n\n31 Iwe non ewe fansoun ua nieno ekkoch man mwacho, ina minne ua uwou mwongo fan iten am kewe famini.\n\n32 Iwe non ewe fansoun ua niwin sefan ngeni imwen kewe imw mangaku, ua uwei ekkewe man mwacho minne ua fen nireno; iwe iei nupwen ra kuna pwe ua wou mwongo, ifa usun watten ar pwapwa! Iwe non ewe fansoun ra etipetekisoner me mwen ewe Samon, me ra ngeni i ar kinisou.\n\n33 Iwe non ewe fansoun am aua sai sefan, am aua sai arap ngeni ewe pwan chok aan usun me akom; iwe mwirin am aua sai ren ewe ukukun chommong ran am aua aueta sefani imwem kewe imw mangaku, pwe am aupwe tongeni nonnom ren ukukun ekkoch fansoun.\n\n34 Iwe non ewe fansoun Ishmael a mano, me peiaseno non ewe neni minne a iteni Neiom.\n\n35 Iwe non ewe fansoun noun Ishmael kewe fopun ra fokkun netipeta, pokiten manon semer we, me pokiten ar kewe riaffou me non ewe fonu pon; iwe ra ngunungunu semei we, pokiten i a uweireu seni ewe fonuen Jerusalem, ra apasa: Semem we a mano; ewer, iwe am aua fen mwanech fetan non ewe fonu pon, iwe aua fen riaffouni watten weires, echik, kaka, me apwangapwang; iwe mwirin meinisin ekkei riaffoun aupwene mano non ewe fonu pon ren echik.\n\n36 Iwe iei ra ngunungunu semei we, me pwan ngang; iwe ra mochen pwe repwe niwin sefan ngeni Jerusalem.\n\n37 Iwe Leiman a ereni Lemuel me pwan noun Ishmael kewe anuon: Nengeni, sipwene nieno semach we, me pwan pwich we Nifai, ewe a pwisin finata pwe i epwe nouch chon nemenem me sense, kich pwin watte.\n\n38 Iei, a apasa pwe ewe Samon a kapas ngeni, me pwan chon nang ra afanafan ngeni i. Nge nengeni, sia sinei pwe a mwaken ngenikich; me a ereni kich ekkei mettoch meinisin, iwe i a anganga chommong mettoch seni an kewe angangen nikatupotup, pwe i epwe atupano mesach, ach ekiek, meni, pwe i epwe emmweni kicheno ngeni ekkoch fonu pon sise sisinei; iwe mwirin an emmweni kicheno, a ekieki pwe epwe pwisin finata pwe i emon king me emon chon nemeni kich, pwe epwe fori ngenikich met an mochen me met epwe fich ngeni netipan. Iwe mwirin ei napanap pwi we Leiman a amwasanga netiper pwe repwe song.\n\n39 Iwe non ewe fansoun ewe Samon a nonnom rem, ewer, pwan mongungun ewe Samon a feitiw me a apasa chommong kapas ngeni ir, me fokkun fonor; iwe mwirin ar fon seni ewe mongungun ewe Samon ra kun seni ar song, iwe ra aier seni ar kewe tipis, ina minne ewe Samon a efeiochu sefani kem ren mwongo, pwe am ausap mano.\n\n", "1-ne 17": "[center][font_size=26]Sopun 17[/font_size][/center]\n\n[i]Nifai a fen annuk pwe epwe fana efoch sipw—Pwin kewe ra ungeni i—A peser ren an aporousa uruon an Kot kewe angang ngeni Israel—Nifai a ureno ren ewe manamanen Kot—Kot a annuku pwin kewe pwe resap attapa inisin, pwe ra nuokus ar repwe pwaseno usun efoch aset mi pwas. Arap ngeni 592–591 Ier Mwen Kraist.[/i]\n\n1 Iwe non ewe fansoun aua pwan sai sefan non ewe fonu pon; me am aua sai arap ngeni otiw seni ena fansoun feino. Iwe am aua sai me fetan non weires chapur non ewe fonu pon; iwe punuwem kewe ra nounatiw semirit non ewe fonu pon.\n\n2 Iwe nge wachemuken ekkewe feioch an ewe Samon wom, pwe nupwen am aua manau seni futuk mi amas non ewe fonu pon, punuwem kewe ra awora chommong chonun oup ngeni nour kewe semirit, me ra pochokun, ewer, ra usun ekkewe mwan; iwe ra poputa ne engino ngeni ar sai nge rese ngunungun.\n\n3 Iwe iei am aua kuna pwe ekkewe annuk an Kot repwe wesewesen pwonueta. Iwe ika pwe ekkewe noun aramas repwe aneasochisi ekkewe annuk an Kot i epwe tumunur, me apochokuner, me awora ekkewe tufich minne repwe tongeni apwonueta ekkewe mettoch minne a fen annuku ngeni ir; ina minne, i a awora ekkewe tufich ngenikem nupwen am aua nonnom non ewe fonu pon.\n\n4 Iwe am aua nonnom non ukukun chommong ier, ewer, ukukun wanu ier non ewe fonu pon.\n\n5 Iwe am aua feito ngeni ewe fonu minne aua eita ngeni Fonuen ras, pokiten uwan a chommong me pwan punech mwacho; iwe ekkei mettoch meinisin ra monneta me ren ewe Samon pwe am ausap mano. Iwe am aua kuna ewe sat, minne aua eita ngeni Irreantum, minne, a wewe ngeni, chommong matau.\n\n6 Iwe non ewe fansoun am aua aueta imwem kewe imw mangaku oressetin ewe fonu; iwe nge inamo am aua fen pekusuni chommong riaffou me weires napanap, ewer, pwan fokkun chommong iwe am ause tongeni makkeretiw meinisin, am aua fokkun pwapwa nupwen am aua feito ngeni orossetin ewe fonu; iwe am aua eita ngeni ewe neni Fonuen ras, pokiten uwan mi chommong.\n\n7 Iwe non ewe fansoun mwirin ngang, Nifai, ua fen nom non ewe Fonuen ras ren ukukun chommong ran, ewe mongungun ewe Samon a feito rei, a apasa: Uta, me feita won ewe chuk. Iwe non ewe fansoun ua uta me feita non ewe chuk, me ua kechiw ngeni ewe Samon.\n\n8 Iwe non ewe fansoun ewe Samon a kapas ngeniei, a apasa: En kopwe fori efoch sipw, epwe usun ewe napanap minne upwe pwar ngonuk, pwe upwe uwei noum kewe aramas ngeni ewe epekin ekkei matau.\n\n9 Iwe ua apasa: Samon, ian upwe feino ie pwe upwe kunokun mecha pwe upwe eteni, pwe upwe fori ekkoch pisekin angang ne fana ewe sipw epwe usun ewe napanap minne ka fen pwar ngeniei?\n\n10 Iwe non ewe fansoun ewe Samon a ereni ei ian upwe feino ie ne kut mecha, pwe upwe tongeni fori ekkewe pisekin angang.\n\n11 Iwe non ewe fansoun ngang, Nifai, ua fori ew pisekin kaku ekkei ren minne upwe usi ewe ekkei, seni ekkewe unuchen man mwacho; iwe mwirin ua fori ew pisekin kaku ekkei, epwe wor ew mettoch upwe ani ren minne upwe aea ne usi ewe ekkei, ua ochopu fengenni ruofou fau pwe upwe aku ekkei.\n\n12 Pun ewe Samon ese mut ngenikem me akkom am aupwe kokku watte ekkei, nupwen am sai non ewe fonu pon; pun a apasa: Upwe fori anemi mwongo pwe epwe ngarangar, pwe ousap pwan kukku;\n\n13 Iwe ngang upwe pwan noumi saram non ewe fonu pon; iwe ngang upwe amonnata ewe aan me mwemi, ika pwe ami oupwe aneasochisi ai kewe annuk; ina minne, non ukukun ami oupwe aneasochisi ai kewe annuk ami oupwe emmwen ngeni ewe fonuen pwon; me ami oupwe sinei pwe ami oua emmwen seniei.\n\n14 Ewer, me ewe Samon a pwan apasa pwe: Mwirin ami oua tori ewe fonuen pwon, oupwe sinei pwe ngang, ewe Samon, ngang Kot; me ngang, ewe Samon, ua fen angasakemi seni kiteter; ewer, pwe ngang ua uwei kemiu seni ewe fonuen Jerusalem.\n\n15 Ina minne, ngang, Nifai, ua achocho ne aneasochisi ekkewe annuk an ewe Samon, me ua pesei pwi kewe ngeni tupwon me nikitu.\n\n16 Iwe non ewe fansoun ua fori ekkewe pisekin angang seni ewe mecha minne ua fen eteni seni ewe fau.\n\n17 Iwe nupwen pwi kewe ra kuna pwe upwene fana efoch sipw, ra poputa ne ngunungunu ei, ra apasa: Pwich we a emon mi umwes, pun a ekieki pwe a tongeni fana efoch sipw; ewer, me a pwan ekieki pwe a tongeni pweni unusen ekkei watten matau.\n\n18 Iwe iei pwi kewe ra anini ngeniei, iwe ra mochen pwe resap angang, pun rese nuku pwe ua tongeni fana efoch sipw; rese pwan nuku pwe ua fen angei aurourei seni ewe Samon.\n\n19 Iwe iei non ewe fansoun ngang, Nifai, ua fokkun uren netipengaw pokiten pochokunen netiper; iwe iei nupwen ra kuna pwe ua poputa ne netipengaw ra pwapwa non netiper, ina minne ra pwapwa pokiten ua netipengaw, ra apasa: Am mi sinei pwe en kose tongeni fana efoch sipw, pun am mi sinei pwe ese naf om tipachem; ina minne, kose tongeni awesi ew angang mi fokkun watte.\n\n20 Iwe en ka usun chok semach we, a emmwen seni ekkewe ekiek mwanin netipan; ewer, i a fen emmwenikichiu seni ewe fonuen Jerusalem, iwe sia fen fein fetan non ewe fonu pon non ekkei chommong ier; iwe punuach kewe ra fen angang weires, ra pwopwo; me ra nounatiw semirit non ewe fonu pon me ani riaffoun mettoch meinisin, tiwenon chok mano; iwe meni epwe fen murino ika ra fen mano me mwen ra tou seni Jerusalem nap seni ar riaffouni ekkei sokopaten weires.\n\n21 Nengeni, ekkei chommongun ier am aua fen riaffou me non ewe fonu pon, minne ita ewe fansoun am aupwe fen pwapwaiti pisekim kewe me ewe fonuen am kewe neuo; ewer, iwe ita am aupwe fen pwapwa.\n\n22 Iwe am mi sinei pwe ekkewe aramas ekkewe ir mi nom non ewe fonuen Jerusalem ir ew aramas tupwon; pun ra fen aneasochisi ekkewe annuk me kapung an ewe Samon, me meinisin an kewe annuk, anongonong won ewe annukun Moses; ina minne, am mi sinei pwe ir aramas tupwon; iwe semach we a fen apungur, me a fen emmweni kichino pokiten am aua aneasochisi ngeni an kewe kapas; ewer, me pwium we a usun chok i. Iwe mwirin ei napanapen kapas pwi kewe ra ngunungun me anini ngenikem.\n\n23 Iwe non ewe fansoun ngang, Nifai, ua kapas ngeni ir, ua apasa: Ami mi nuku pwe semach kewe ir ekkewe aramasen Israel, ita repwe fen emmwenino seni ne poun ekkewe chon Egypt ika pwe rese fen aneasochisi ekkewe kapas an ewe Samon?\n\n24 Ewer, ami nuku pwe repwe fen tongeni emmweniu seni fotek, ika ewe Samon ese fen annuku Moses pwe epwe emmwenireu seni fotek?\n\n25 Iei ami oua sinei pwe ekkewe aramasen Israel ra nom non fotek; me ami oua sinei pwe ra fen riaffou ren angang, minne ra fen weires ne engino ngeni; ina minne, ami mi sinei pwe mi auchea pwe epwe ew mettoch mi öch ngeni ir, pwe repwe tou seni fotek.\n\n26 Iei ami oua sinei pwe Moses a fen annuk me ren ewe Samon epwe fori ena angang mi napanap; me ami mi sinei pwe seni an kapas ekkewe konikin ewe Setipar ra kinikin fesen epek ngeni epek, me ra feino won puun mi pwas\n\n27 Nge ami oua sinei pwe ekkewe chon Egypt ra mwanum non ewe Setipar, ir ekkewe sounfiun Pharaoh.\n\n28 Iwe ami oua pwan sinei pwe ewe Samon a amwongonir ren manna non ewe fonu pon.\n\n29 Ewer, me ami oua sinei pwe Moses, seni an kapas anongonong won ewe manamanen Kot minne a nom non i, a wichi ewe fau, iwe konik a tou seni, pwe ekkewe aramasen Israel repwe awesano ar kaka.\n\n30 Iwe inamo ar angei emmwen, ewe Samon ar Kot, ar Chon Angasano, a feino mwer, a emmwenir neran me ngeni ir saram nepwin, me fori mettoch meinisin fan iter minne mi auchea ngeni aramas ar repwe angei, ra apochokunano netiper me achunnano ar ekiek, me kapas mi ngaw ngeni Moses me ngeni ewe Kot mi ennet me manau.\n\n31 Iwe non ewe fansoun usun an we kapas a nireno; me usun an kapas a emmwenir; me usun an kapas a fori mettoch meinisin fan iter; me ese wor och mettoch a fis tiwenon chok a fis seni an kapas.\n\n32 Iwe mwirin ar ra feino epekin ewe chonupupu Jordan a forir pwe repwe pochokun pwe ar repwe asueno ekkewe aramasen ewe fonu, ewer, pwe ar repwe atoropaser ngeni kiteter.\n\n33 Iwe iei, ami nuku pwe ekkewe aramasen ei fonu, ekkewe ir mi pin nom non ewe fonuen pwon, ekkewe samach kewe ra asureno, ami nuku pwe ra tupwon? Nengeni, ua apasa ngenikemi, Apw.\n\n34 Ami nuku pwe ita semach kewe repwe fen kefinita nap senir ika pwe ra tupwon? Ua apasa ngenikemi, Apw.\n\n35 Nengeni, ewe Samon a ekieki meinisin aramas pwe a chok nonno auchear; io ewe a tupwon a ketiw me ren Kot. Nge nengeni, ekkei aramas rese etiwa meinisin an Kot kapas, me ra mwukono non angangangaw; iwe unusen an Kot song a nom wor; me ewe Samon a anumamaua ewe fonu senir, iwe a efeiochueno ngeni semach kewe; ewer, a anumamaua senir tori ar kiteterino, iwe a efeiochu ngeni semach kewe tori ar repwe angei ar nemenem won.\n\n36 Nengeni, ewe Samon a fen fori ewe fonufan pwe epwe masow; me a fen fori noun aramas pwe repwe nom non.\n\n37 Iwe a seikata ew muu mi tupwon, me a atano ekkewe muu an ekkewe aramas mi ngaw.\n\n38 Iwe a emmwenano ekkewe mi tupwon ngeni ekkewe fonu mi murino, me ekkewe aramas mi ngaw a nireno, me anumamaua ngeni ir ewe fonu pokiter.\n\n39 A nemenem tekia non ekkewe nang, pun iei an nenien mwottun king, me ei fonufan an nenien nongonongen pechen.\n\n40 Iwe a tongei ekkewe ir repwe etiwa i pwe ar Kot. Nengeni, a tongei semach kewe, me a fori ew pwon mi pin ngeni ir, ewer, pwan Abraham, Isaac, me Jacob; me a chechemeni ekkewe pwon mi pin minne a fori; ina minne, a fen uweireu seni ewe fonuen Egypt.\n\n41 Iwe a apungur me non ewe fonu pon ren wokun we; pun ra apochokunano netiper, usun ami oua fen fori; iwe ewe Samon a apungur pokiten ar kewe angangangaw. A tinatiw ekkewe serepenit mi akkas me ngetenget neir; iwe mwirin ar kur a amonnata ew aan pwe repwe tongeni chikar; iwe ewe angang minne repwe fori pwe repwe nengeni; nge pokiten tekisosonun ewe aan, ika mecheresin, mi wor chommong ra mano.\n\n42 Iwe ra apochokunano netiper seni fansoun ngeni fansoun, iwe ra kapas mi ngaw ngeni Moses, me pwan ngeni Kot; nge inamo, ami oua sinei pwe ra emmwenino me ren an we manaman mi napanap seni meinisin ngeni ewe fonuen pwon.\n\n43 Iwe iei, mwirin ekkei mettoch meinisin, ewe fansoun a feito pwe repwene winiti aramas mi ngaw, ewer arap ngeni ar mukono; iwe use sinei nge non ei ran repwene ninnino; pun ngang mi sinei pwe ewe ran epwe ennetin feito pwe repwe ninnino, tiwenon chok ekkoch, ekkewe repwe emmwenino non nenien fotek.\n\n44 Ina minne, ewe Samon a annuku semei we pwe epwe feino non ewe fonu pon; iwe ekkewe chon Jew ra pwan achocho ar repwe angeiano manauan; ewer, ami oua pwan achocho ami oupwe angeiano manauan; ina minne, ami chon nii manau non netipemi me ami oua usun chok ir.\n\n45 Ami oua mwitir ne fori angangangaw nge mang ne chechemeni ewe Samon ami Kot. Ami oua fen kuna emon chon nang, me a fen kapas ngenikemi; ewer, ami oua fen rongorong mongungun seni fansoun me fansoun; iwe a fen kapas ngenikemi non ew mongungu mi pwetete; nge ami ause chiwen tongeni memef, pwe ami ouse tongeni mefi an kewe kapas; ina minne, i a fen kapas ngenikemi usun mongungun chopunap, minne a fori ewe puun an epwe chech usun ita epwe kinifesen non ru kinikin.\n\n46 Iwe ami oua pwan sinei pwe seni ewe pochokunen an kapas mi tekia a tongeni fori ewe fonufan pwe epwe morono; ewer, me ami oua sinei pwe seni an kapas a tongeni fori ekkewe neni mi sönongaw pwe repwe sosonoch, me ekkewe neni mi sosonoch repwe tatakis. O, iwe, pwata a iei, pwe ami oua fen tongeni fokkun pochokun non netipemi?\n\n47 Nengeni, nguni a osukosuk ren netipengaw pokiten ami, me netipei a metek; ua nuokus ika oupwene pokupokuno tori feinfeino. Nengeni, ua uren ewe Ngunun Kot, ina minne inisi ese wor pochokunan.\n\n48 Iwe iei non ewe fansoun nupwen ua apasa ekkei kapas ra song rei, iwe ra fokkun mochen pwe repwe aturueino non anonnonun ewe sat; iwe nupwen ra feito pwe repwe isetta pour woi ua kapas ngeni ir, ua apasa: Fan iten ewe Kot mi tekia, ua annuk ngenikemi pwe ausap attapaei, pun ua ureno ren ewe manamanen Kot, an epwe pwan aunusano inisi; iwe ion epwe isetta poun woi epwe pwaseno usun chok efoch aset mi pwas; iwe i esap chiwen wor me mwen ewe manamanen Kot, pun Kot epwe wichi i.\n\n49 Iwe non ewe fansoun ngang, Nifai, ua apasa ngeni ir pwe resap chiwen ngunungunu sefani semer we; resap chiwen pwan amwochu ar angang seniei, pun Kot a fen annuku ngeniei pwe upwe fana efoch sipw.\n\n50 Iwe ua apasa ngeni ir: Ika Kot a fen annuku ngeniei pwe upwe fori ekkei mettoch meinisin ua tongeni forir. Ika epwe annuku ngeniei pwe upwe apasa ngeni ei konik, kopwe winiti fonu, iwe epwe ew fonu; iwe ika upwe apasa, iwe epwe fis.\n\n51 Iwe iei, ika mi wor an we Samon manaman mi napanap, me a fori chommong manaman nein ekkewe noun aramas, iwe pwata esap tongeni aitiei, pwe upwe fana efoch sipw?\n\n52 Iwe non ewe fansoun ngang, Nifai, ua apasa chommong mettoch ngeni pwi kewe, ina minne ra saw me rese chiwen tongeni anini ngeniei; rese pwan chiwen isetta pour woi ika attapa ei ren autun pour, ren pwan ukukun chommongun ran. Iei rese chiwen fori ei ren nuokusun ar repwe pwaseno me mwei, pokiten a fokkun pochokun ewe Ngunun Kot; iwe iei a fen pwarata ngeni ir.\n\n53 Iwe non ewe fansoun ewe Samon a apasa ngeniei: Aiti sefanieu poum ngeni pwium kewe, iwe resap pwaseno me mwen mesom, nge upwe achechechi ir, anon ewe Samon, iwe ei upwe fori, pwe repwe sinei pwe ngang ewe Samon ar Kot.\n\n54 Iwe non ewe fansoun ua aitieu pei ngeni pwi kewe, iwe rese pwaseno me mwei; nge ewe Samon a achechechir, pwan usun ewe kapas minne a fen apasa.\n\n55 Iwe iei, ra apasa: Am aua ennetin sinei pwe ewe Samon a nom reom, pun am aua sinei pwe ina ewe manamanen ewe Samon a fen achechechi kem. Iwe ra chappetiw me mwei, iwe ita repwene fen ngeniei, nge usap mut ngeni ir, ua apasa: Ngang pwimi, ewer, fen pwimi kukkun; ina minne, oupwe fen ngeni ewe Samon ami Kot, me afona sememi me inemi kewe, pwe ranimi epwe chommong won ewe fonu minne ewe Samon ami Kot epwe ngeni kemi.\n\n", "1-ne 18": "[center][font_size=26]Sopun 18[/font_size][/center]\n\n[i]Ewe sipw a wes—Ra aporousa uputiwen Jacob me Joseph—Ewe mwich a poputani ar sai ngeni ewe fonuen pwon—Ekkewe anuon noun Ishmael me punuwer kewe ra pachenong non fitikoko me ungeni—Nifai a fofo, iwe ewe sipw a pasesefan ren ew anuokusun monumon—Nifai a pichino, iwe seni an iotek ewe monumon a kouno—Ekkewe aramas ra tori ewe fonuen pwon. Arap ngeni 591–589 Ier Mwen Kraist.[/i]\n\n1 Iwe non ewe fansoun ra fen ngeni ewe Samon, iwe ra fitieino; iwe am aua angang ren ekkoch ira a fokkun murino fofforun. Iwe ewe Samon a pwar ngeniei seni fansoun ngeni fansoun met sokkun napanapan upwe fana ekkewe iran ewe sipw.\n\n2 Iwe ngang, Nifai, use fana ekkewe ira an epwe usun napanapen met ua kaeo seni aramas, use pwan fori ewe sipw epwe usun ewe anapanap an aramas; nge ua fori anongonong won ewe anapanap minne ewe Samon a fen pwar ngeniei; ina minne, ese for anongonong won ewe anapanap an aramas.\n\n3 Iwe ngang, Nifai, ua feita ngeni ewe chuk fan chommong, me ua iotek fan chommong ngeni ewe Samon; ina minne ewe Samon a pwar ngeniei mettoch mi auchea.\n\n4 Iwe non ewe fansoun mwirin ua awesano ewe sipw, anongonong won ewe kapas an we Samon, pwi kewe ra kuna pwe a och, me ewe angangan a fokkun murino; ina minne, ra pwan etipetekisoner sefan me mwen ewe Samon.\n\n5 Iwe non ewe fansoun ewe mongungun ewe Samon a feito ngeni semei we, pwe am aupwe uta me feitiw non ewe sipw.\n\n6 Iwe non ewe fansoun non ewe soran, mwirin am aua amonnata mettoch meinisin, chommong foun ira me futuk seni ewe fonu pon, me chommong punech, me ekkoch pisekisekim usun met minne ewe Samon a annuku ngenikem, am aua feitiw non ewe sipw, fiti am kewe pisek me fatam kewe foun ira me mettoch ese pwan nifinifin am aua uwei ngenikem, meinisin anongonong won tettenin ierin; ina minne, am meinisin aua feitiw non ewe sipw, fiti punuwem kewe me nöum kewe semirit.\n\n7 Iwe iei, semei we a nouni ruomon at me non ewe fonu pon; ewe watte a iteni Jacob me ewe kukkun Joseph.\n\n8 Iwe non ewe fansoun mwirin am meinisin aua fen feitiw non ewe sipw, me am aua fen uwei ngenikem pisekim kewe meinisin me mettoch minne a fen annuku ngenikem, am aua feino non ewe sat me sai no me mwen ewe asepwan ngeni ewe fonuen pwon.\n\n9 Iwe mwirin am aua fen paseno me mwen ewe asepwan ren ukukun chommong ran, nengeni, pwi kewe me ekkewe anuon noun Ishmael me pwan punuwer kewe ra poputa ne apwapwai inisir, ina minne ra poputa ne pworuk, me kön, me kapas fiti namanam tekia, ewer, ra pwan monnukano seni menni pochokun a fen uweireto ngeni ewe neni; ewer, ra fen seikireta non wachemuken namanam tekia.\n\n10 Iwe ngang, Nifai, ua poputa ne napeno ai nuokus pwe ewe Samon epwene song rem, me aosukosuka kem pokiten am kewe angangangaw, pwe am aupwe ne mono non anonnonun ewe sat; ina minne, ngang, Nifai, ua poputa ne kapas ngeni ir ren unusen ai fatafatoch; nge nengeni ra song rei, ra apasa: Am ausap mut ngeni pwium kukkun epwe nemenem wom.\n\n11 Iwe non ewe fansoun Leiman me Lemuel ra angeiei me fotiei ngeni san, me ra fori ar angangen turunufas ngeniei; nge inamo, ewe Samon a mutata pwe epwe pwari an manaman, tori an epwe ponueta an kapas minne i a fen apasa usun ekkewe aramas mi ngaw.\n\n12 Iwe non ewe fansoun mwirin ar ra fotiei tori ai use chiwen tongeni mwokut, ewe kampas, minne a fen amonneta me ren ewe Samon, a kouno ne mwokutukut.\n\n13 Ina minne, rese chiwen sinei ika ia repwe awenano ia ewe sipw, ina minne a poputa ew monumon watte, ewer, ew watten me anuokusun monumon, iwe am aua pasesefan won ekkewe matau ren ukukun unungat ran; iwe ra poputa ne nuokus chapur pwe repwene mono non ewe sat; nge inamo rese epichieino.\n\n14 Iwe non ewe aruwanun ran, minne am aua fen pasesefan, ewe monumon a poputa ne napeno ariaffoun.\n\n15 Iwe non ewe fansoun arap ngeni am aupwene mono non anonnonun ewe sat. Iwe mwirin am aua fen pasesefan won ekkewe matau ren ukukun ruanu ran, pwi kewe ra poputa ne kuna pwe ekkewe kapungun Kot a nonnom wor, me repwene mano tiwenon chok ika repwe aier seni ar kewe fofforungaw; ina minne, ra feito rei, me epichano ekkewe san minne ra nom won pei, iwe nengeni ra fokkun pwota; iwe pwan kurupun pechei ra pwan fokkun pwo, me metekin a fokkun napanap.\n\n16 Nge inamo, ua kunungeni ai Kot, me ua mwareiti i unusen ewe ran seni nepoputan ngeni nesoponon; me use ngunungunu ewe Samon pokiten ai kewe riaffou.\n\n17 Iei semei we, Liai, a fen apasa chommong mettoch ngeni ir, me pwan ngeni ekkewe anuon noun Ishmael; nge, nengeni, ra ngasepwichinau chommong kapasen efeiengaw ngeni ion epwe kapas fan itei; iwe semei we me inei we ra apwangapwang pokiten ar ierin chinnap, me ra ani weiresin ar netipechou chapur pokiten nour kewe, ra konetiw, ewer, pwan ngeni ar pettin samau.\n\n18 Pokiten ar netipechou me netipengaw, me angangangawen pwi kewe, ra arap ngeni ar repwene tou seni ei fansoun ar repwe churi ar Kot; ewer, mokurer mi pwechepwech ra arap ngeni ar repwene konetiw non ewe puun; ewer, ra pwan arap ngeni ar repwene koturuno non riaffou non ewe nenien peias me matau.\n\n19 Iwe pwan Jacob me Joseph, ir chok kukkun, a auchea an epwe watte tumunun aner mwongo, ra netipengaw pokiten riaffoun iner we; me pwan punuwei we fiti chonun mesan me an iotek, me pwan nei kewe semirit, rese ekinamweieno netipen pwi kewe ar repwe epichieino.\n\n20 Iwe ese wor mettoch tiwenon chok ewe manamanen Kot, minne a anuokusur ren kiteter, epwe tongeni ekinamweieno netiper; ina minne, nupwen ra kuna pwe repwene mono non anonnonun ewe sat ra aier seni ekkewe mettoch minne ra fen fori, ina popun ra epichieino.\n\n21 Iwe non ewe fansoun mwirin ar ra epichieino, nengeni, ua angei ewe kampas, iwe a mwokut usun ua mochen. Iwe non ewe fansoun ua iotek ngeni ewe Samon; iwe mwirin ai ua iotek ekkewe asepwan ra kouno, me ewe monumon a kouno, iwe a fis ew watten nua.\n\n22 Iwe non ewe fansoun ngang, Nifai, ua emmweni ewe sipw, pwe am aua pwan sai sefan ngeni ewe fonuen pwon.\n\n23 Iwe non ewe fansoun mwirin am aua sai ren ewe ukukun chommong ran am aua tori ewe fonuen pwon; iwe am aua feino won ewe fonu, iwe am aua aueta imwem kewe imw mangaku; iwe am aua eita ewe fonu ewe fonuen pwon.\n\n24 Iwe non ewe fansoun am aua poputa ne anganga ewe puun, iwe am aua poputa ne fot foun ira; ewer, am aua fotiki meinisin fatam kewe foun ira non ewe puun, minne am aua fen uwei seni ewe fonuen Jerusalem. Iwe non ewe fansoun ra poputa ne fokkun mar; ina minne, am aua feioch ren chommongun anem mwongo.\n\n25 Iwe non ewe fansoun am aua kuna won ewe fonuen pwon, nupwen am aua sai non ewe fonu pon, pwe mi wor meinisin sokkun watten man nein ekkewe petewen, ren ewe kou me ewe oks, me ewe tongki me ewe oris, me ewe sike me ewe sike mwacho, me meinisin sokkun man mwacho, minne ra öch ngeni atufichin aramas. Iwe am aua kuna meinisin sokopaten mecha, seni gold, me seni silver, me seni copper.\n\n", "1-ne 19": "[center][font_size=26]Sopun 19[/font_size][/center]\n\n[i]Nifai a for seleich seni mecha me a maketiw uruon noun kewe aramas—Ewe Koten Israel epwe feito wonepuku ier seni ewe fansoun Liai a su seni Jerusalem—Nifai a aporousa usun An kewe riaffou me irapengesino—Ekkewe chon Jew repwe koput me toropas fetan tori ekkewe fansoun soponon, nupwen repwe niwin ngeni ewe Samon. Arap ngeni 588–570 Ier Mwirin Kraist.[/i]\n\n1 Iwe non ewe fansoun ewe Samon a annuku ngeniei, ina minne ua for seleich seni mecha pwe upwe tongeni makkei wor ewe uruon nei kewe aramas. Iwe won ekkewe seleich minne ua forir ua fen makkei ewe uruon semei we, me pwan am kewe sai non ewe fonu pon, me ekkewe osini an semei we; me pwan chommong seni ai kewe pwisin osini ua makkei wor.\n\n2 Iwe use sinei non ewe fansoun nupwen ua forir pwe ewe Samon epwe annuk ngeniei pwe upwe fori ekkei seleich; ina minne, ewe uruon semei we, me ewe uruon saman kewe, me ewe watten kinikinin meinisin am kewe foffor non ewe fonu pon ra makketiw won ekkewe aewin seleich minne ua fen kapas usun; ina minne, ekkewe mettoch minne ra fen fis me mwen ai fori ekkei seleich, ra ennet, nap ngeni ra makketiw won ekkewe aewin seleich.\n\n3 Iwe mwirin ua fori ekkei seleich pokiten ai angei annuk, ngang, Nifai, ua angei ew annuk pwe ewe angangen afanafan me ekkewe osini, nap ngeni ekkewe fatafatochun me auchean kinikinir, repwe mak won ekkei seleich; me ekkewe mettoch minne ra mak repwe isois pwe minen kaeo ren nei kewe aramas, ekkewe repwe fonueni ewe fonu, me pwan ren ekkoch popun mi murino, minne ekkewe popun ra fat ngeni ewe Samon.\n\n4 Ina minne, ngang, Nifai, ua fori ew uruo won ekkewe ekkoch seleich, minne a masoweni ew uruo, ika minne a masoweni ew unusochun uruon ekkewe maun me anini fengen me kiteterinon nei kewe aramas. Iwe ei ua fori, me annuku ngeni nei kewe aramas met repwe fori mwirin ua mano; iwe ekkei seleich repwe keititiw seni ew tappin aramas ngeni pwan ew, ika seni emon soufos ngeni pwan emon, tori ra angei pwan ekkoch annuk seni ewe Samon.\n\n5 Iwe ew uruon ai fori ekkei seleich repwe kawor mwirin ei; iwe mwirin, nengeni, ua soposopono anongonong won met minne ua fen apasa; iwe ei ua fori pwe ekkewe mettoch mi unusen pin repwe isois fan iten miritin nei kewe aramas.\n\n6 Nge inamo, use makkei och mettoch meinisin won ekkei seleich tiwenon chok met ua ekieki pwe mi pin. Iwe iei, ika ua fori mi mwan, usun ra fen fori me nom; esap ren ai upwe etiwau inisi pokiten ekkoch aramas, nge pokiten ewe apwangapwang minne a nom rei, usun ewe aion, upwe etiwau inisi.\n\n7 Ren ekkewe mettoch minne ekkoch aramas ra ekieki pwe mi napanap auchear, ngeni ewe inis me pwan ngun, ekkoch ra ekiekin etiwau pwe ese wor auchean me puratiw fan pecher. Ewer, pwan ewe wesen Koten Israel aramas ra puratiw fan pecher; ua apasa, puratiw fan pecher nge upwe kapas non ekkoch kapas—ra ekieki pwe ese wor auchean, iwe rese aneasochis ngeni mongungun an kewe aurour.\n\n8 Iwe nengeni a feito, anongonong won ekkewe kapas an ewe chon nang, non wonepuku ier seni ewe fansoun semei we a tou seni Jerusalem.\n\n9 Iwe ewe fonufan, pokiten ar angangangaw, repwe apungu i pwe ew mettoch ese wor auchean; ina minne repwe wichi i, iwe i epwe nikitu ngeni; me repwe ninni i, me i epwe nikitu ngeni. Ewer, ra ottufeta won, me i a nikitu ngeni, pokiten an kirekiroch me tong me an engino ngeni ekkewe noun aramas.\n\n10 Iwe ewe Koten semach kewe, ekkewe ra emmweniu seni Egypt, seni fotek, me ir mi pwan tumun me non ewe fonu pon seni i, ewer, ewe Koten Abraham, me Isaac, me ewe Koten Jacob, a fangeno inisin, anongonong won ekkewe kapas an ewe chon nang, usun emon mwan, ngeni ne poun ekkewe aramas mi ngaw, pwe epwe kakita won irapenges, anongonong won ekkewe kapas an Zenock, me epwe irapengesino, anongonong won ekkewe kapas an Niam, me epwe peiaseno non ew nenien peias, anongonong won ekkewe kapas an Sinos, minne i a apasa usun ekkewe unungat ranin rochopwak, minne epwe ew esisinen an mano ngeni ekkewe repwe nonnom won ekkewe fonuen neset, a pwarano akkaewin ngeni ekkewe ir seni ewe imwen Israel.\n\n11 Pun iei ewe soufos a apasa: Ewe Samon Kot epwe ennetin churi meinisin ekkewe imwen Israel non na ran, ekkoch ren mongungun, pokiten ar wenechar, ngeni ar pwapwa chapur me amanau, me ekkoch ren ekkewe chopunap me ekkewe inefin an manaman, ren monumon, ren ekkei, me ren otuot, me otuotun rochopwak, me ren sukkunon ewe puun, me seni ekkewe chuk minne repwe kekita.\n\n12 Iwe meinisin ekkei mettoch mi auchea repwe ennetin feito, ewe soufos Sinos a apasa. Iwe ekkewe achawen ewe puun repwe mokkufesen; iwe pokiten ekkewe akurangen ewe fonufan, ewe Ngunun Kot epwe angang won chommong ekkewe kingen ekkewe fonuen neset, epwe puchor: Ewe Koten fonufan a riaffou.\n\n13 Iwe ren ekkewe ir mi nom Jerusalem, ewe soufos a apasa, repwe ninni me ren aramas meinisin, pokiten ra irapengesi ewe Koten Israel, me akunnano netiper, rese etiwa ekkewe esisin me umoumoch, me ewe manaman me ningen ewe Koten Israel.\n\n14 Iwe pokiten ar akunnano netiper, ewe soufos a apasa, me ra oput ewe Emon mi Fel re Israel, repwe fein fetan non pekin aion, me mano, me winiti ew eisis me ew minen atakirikir, iwe repwe koput me nein muu meinisin.\n\n15 Nge inamo, nupwen ena ran epwe feito, ewe soufos a apasa, pwe resap chiwen akunnano netiper seni ewe Emon mi Fel re Israel, non na fansoun i epwe chechemeni ekkewe pwon mi pin minne i a fori ngeni semer kewe.\n\n16 Ewer, mwirin na fansoun i epwe chechemeni ekkewe fonuen neset; ewer, me aramas meinisin ekkewe ir chon ewe Imwen Israel, upwe ochufengenirenong, ewe Samon a apasa, anongonong won ekkewe kapas an ewe soufos Sinos, seni ekkewe ruanu kinikinin ewe fonufan.\n\n17 Ewer, iwe meinisin chon ewe fonufan repwe kuna ewe amanauen ewe Samon, ewe soufos a apasa; muu meinisin, einang, sokopaten kapas me aramas meinisin repwe feioch.\n\n18 Iwe ngang, Nifai, ua fen makkei ekkei mettoch ngeni nei kewe aramas, pwe ita upwe tongeni peser pwe repwe chechemeni ewe Samon ar Chon Angasano.\n\n19 Ina minne, ua kapas ngeni meinisin chon ewe imwen Israel, ika pwe repwe angei ekkei mettoch.\n\n20 Pun nengeni, a wor ai memef non ewe ngun, minne a apekusueino tori nekafon chuui meinisin ra apwangapwangeno, ren ekkewe ra nom Jerusalem; pun ika ewe Samon ese umoumoch, ne pwar ngeniei usur, usun a fen pwar ngeni ekkewe soufosun nom, upwe pwan mano.\n\n21 Iwe a ennetin pwar ngeni ekkewe soufosun nom mettoch meinisin usun ir; me a pwan pwar ngeni chommong usun kich; ina minne, mi auchea pwe sipwe sinei usun ir pun ra makketiw won ekkewe seleichen brass.\n\n22 Iei non ewe fansoun ngang, Nifai, ua aiti pwi kewe ekkei mettoch; iwe non ewe fansoun ua anneani chommong mettoch ngeni ir, minne ra mak won ekkewe seleichen brass, pwe repwe tongeni sinei usun ekkewe foffor an ewe Samon non ekkoch fonu, me nein aramasen nom.\n\n23 Iwe ua anneani chommong mettoch ngeni ir minne ra mak non ekkewe puken Moses; nge ren ai upwe tongeni unusochun peser pwe repwe nuku non ewe Samon ar Chon Angasano ua anneani ngeni ir met mi mak seni ewe soufos Isaiah; pun ua awewei ekkewe pukefel meinisin ngenikem, pwe epwe tongeni am pisekin tufich me kaeo.\n\n24 Ina minne ua kapas ngeni ir, ua apasa: Rongorong ngeni ekkewe kapas an ewe soufos, ami ekkewe oua ew tappin ewe imwen Israel, ew panen ira ewe a kaimuno; rongorong ngeni ekkewe kapas an ewe soufos, minne ra mak ngeni meinisin ewe imwen Israel, me awewer ngenikemi pwisin, pwe epwe wor ami apinukunuk usun chok pwimi kewe ekkewe oua fen kaimuno senir; pun mwirin ei napanap ewe soufos a fen mak.\n\n", "1-ne 20": "[center][font_size=26]Sopun 20[/font_size][/center]\n\n[i]Ewe Samon a pwarano An kewe popun ngeni Israel—Israel a fen kefinita non ewe ekkein riaffou me epwe feino seni Babylon—Anonno ngeni Isaiah 48. Arap ngeni 588–570 Ier Mwen Kraist.[/i]\n\n1 Aneasochis me rongorong ei porous, O imwen Jacob, ekkewe oua iteni mwirin iten Israel ewe, me oua feito seni ekkewe konikin Judah, ika tou seni ekkewe konikin papatais, ekkewe oua akkapon fan iten ewe Samon, me kokkori ewe Koten Israel, nge iei rese akkapon non ennet ika non wenechar.\n\n2 Nge inamo, ra pwisin eita ngeni ir pwe ir seni ewe teninimw mi pin, nge rese anonga ar apinukunuk won ewe Koten Israel, ewe a Samonun Mwicheichen Aramas; ewer, ewe Samonun Mwicheichen Aramas ina itan.\n\n3 Nengeni, ua fen affata ekkewe mettochun nom seni nepoputan; me ra tou seni awei, iwe ua pwar ngeni ir. Ua mwitir pwar ngeni ir.\n\n4 Iwe ua fori ei pokiten ua sinei pwe ka men nukumach, iwe uwom a usun kumen efoch iron, me chamwom a usun pochokunen brass;\n\n5 Iwe ua fen affata ngonuk seni nepoputan; me mwen a fis ua pwarir ngonuk, iwe ua pwarir pokiten ua nuokus pwe kopwe apasa—Nei niosun anu muan a fen forir, me nei nios mi fanafan, me nei nios mi káten ra fen annuk ngeni ir.\n\n6 Ka fen kuna me rongorong meinisin ekkei; iwe kosap aporouser? Iwe pwe ua fen pwar ngonuk mettoch minafo seni ei fansoun, pwan mettoch mi kopono, iwe kose siner.\n\n7 Ra fen for iei, iwe esap seni nepoputan, pwan mwo me mwen ewe ran nupwen kose rongorong usur rese affata ngonuk, pokiten kopwe apasa—Nengeni ua siner.\n\n8 Ewer, iwe kose rongorong; ewer, kose sinei; ewer, seni ena fansoun seningom ese suk; pun ua sinei pwe kosap wenechar non om foffor, me ka iteni emon chon tipis seni om uputiw.\n\n9 Nge inamo, fan asengesin itei upwe ammangano ai song, iwe fan asengesin ai mwareiti itei upwe engino ngonuk, pwe usap pokukono.\n\n10 Pun, nengeni, ua fen nimetuk, ua fen finuketa non ewe ekkein riaffou.\n\n11 Ren pwisin fanasengesi, ewer, ren pwisin fanasengesi upwe fori ei, pun usap mut ngeni itei epwe nimengaw, iwe usap ngeni pwan emon ai ning.\n\n12 Aneasochis ngeniei, O Jacob, me Israel ewe ua kokkori, pun Ngang i; Ngang ewe aewin, me pwan ngang ewe soponon.\n\n13 Pei a pwan forata ewe nongonongen fonufan, iwe peniemwanin pei a anonga fengeni ekkewe nang. Ua kokko ngeni ir iwe ra uta fengen.\n\n14 Ami meinisin, achufengeni kemi, me rongorong; ion neir a fen aporousa ekkei mettoch ngeni ir? Ewe Samon a fen tongei i; ewer, iwe i epwe apwonueta an kapas minne i a fen aporousa senir; me i epwe fori an mochen ngeni Babylon, iwe poun epwe feitiw won ekkewe chon Kaltia.\n\n15 Ewe Samon a pwan apasa; Ngang ewe Samon, ewer, ua fen kapas; ewer, ua fen kokkori i pwe epwe affata, ua fen uwei i, iwe i epwe fori aanan epwe murinono.\n\n16 Feito ami arap ngeniei; Use kapas non monomon; seni nepoputan, seni ewe fansoun a fen affat pwe ua fen kapas; iwe ewe Samon Kot, me Ngunun, ra tinieito.\n\n17 Iwe iei ewe Samon a apasa, om Chon Angasano, ewe Emon mi Fel re Israel; Ua fen tinano i, ewe Samon om Kot ewe a aituk om kopwe tufich, ewe a emmwenuk me ren ewe aan kopwe feino ie, a fen fori.\n\n18 O amo kopwe aneasochis ngeni ai kewe annuk—iwe om kinamwe epwe usun ew chonupupu, me om wenechar epwe usun ekkewe nónón ewe sat.\n\n19 Mwirimwirum ra fen pwan usun ewe pi; noum semirit seni nenukom usun foun ewe fau; itan esap fen pokupokuno ika ninnino seni mwen mesei.\n\n20 Feino en tou seni Babylon, en kopwe su seni ekkewe chon Kaltia, ren ew mongungun kökön kopwe affata, apasa ei, kapas ngeni nesoponon ewe fonufan; kopwe apasa: Ewe Samon a amanaua noun chon angang Jacob.\n\n21 Iwe rese kaka; a emmwenireu seni ekkewe fonu pon; a fori ekkewe konik repwe puu seni ewe achaw fan iter; a pwan aimu feseni ewe achaw iwe ekkewe konik ra kusuu.\n\n22 Iwe inamo an a fen fori ekkei mettoch meinisin, me pwan mettoch mi nap auchear, ese wor kinamwe, ewe Samon a apasa, ngeni ekkewe aramas mi ngaw.\n\n", "1-ne 21": "[center][font_size=26]Sopun 21[/font_size][/center]\n\n[i]Ewe Messiah epwe ew saram ngeni ekkewe chon Gentile me epwe epichano ekkewe chon kanapus—Israel epwe ioifengen ren manaman non ekkewe ranin soponon—Ekkewe king repwe semer chon tumun—Anonno ngeni Isaiah 49. Arap ngeni 588–570 Ier Mwen Kraist.[/i]\n\n1 Iwe pwan: Aneasochis, O ami imwen Israel, ami meinisin ekkewe oua kaimuno me oua suno pokiten ekkewe fofforungaw an ekkewe soupetakin nei kewe aramas; ewer, ami meinisin ekkewe oua kaimuno, ekkewe oua toropas fetan, ekkewe seni nei kewe aramas, O imwen Israel. Rongorong, O ekkewe fonuen neset, ngeniei, me aneasochis ami ekkewe aramas seni towaw; ewe Samon a fen kokkoriei seni ai uputiw; seni nenuken inei we a fen chechemeni itei.\n\n2 Iwe i a fen fori awei epwe usun efoch ketinas mi ken; non chumonnun ne poun a opaeino, me fori ai upwe efoch assefich mi cheriw; non an potoun foun nikappich a fen opaeino;\n\n3 Iwe a apasa ngeniei: En nei chon angang, O Israel, non en ngang upwe ningeno\n\n4 Mwirin ua apasa, ua fen angang non namotongaw, ua fen anano ai pochokun fan iten ese wor popun me non namotongaw; ennet ai kapung a nonnom ren ewe Samon, me ai angang ren ai Kot.\n\n5 Iwe iei, ewe Samon a apasa—ewe a foriei seni ai uputiw pwe upwe noun chon angang, ai upwe eniwinsefanieto Jacob ngeni i—ina mwo ika Israel ese mwo ioifengen, nge iei mwo upwe chok ningeno me non mesen ewe Samon me ai Kot epwe ai pochokun.\n\n6 Iwe a apasa: A ew kukkunun mettoch pwe en kopwe nei chon angang ne seikata ekkewe einangen Jacob, me aniwinato ewe Israel mi tumun. Upwe pwan foruk pwe kopwe ew saram ngeni ekkewe chon Gentile, pwe kopwe tongeni nei chon amanau ngeni soponon ewe fonufan.\n\n7 Iei ewe Samon a apasa, ewe Chon Angasanon Israel, noun Emon mi Fel, ngeni i ion aramas rese etiwa, ngeni i ion ekkewe muu ra oput, ngeni chon angangen ekkewe chon nemenem: Ekkewe king repwe kuna me uta, ekkewe prince repwe pwan fen ngonuk, pokiten ewe Samon ewe mi nukuchar.\n\n8 Iei ewe Samon a apasa: Non ew fansoun mi murino ua fen rongorong en, O fonuen neset, iwe non ew ranin amanau ua fen anisuk; iwe upwe tumunuk, me ngonuk nei chon angang pwe epwe ew pwon mi pin ngeni ekkewe aramas, ne forano ewe fonufan, epwe fori ekkewe aramas repwe fonueni ekkewe fonu mi pon.\n\n9 Pwe kopwe tongeni apasa ngeni ekkewe chon kanapus: Feino; ngeni ekkewe ir mi mwommot non rochopwak: Pwarano inisimi. Repwe mwongo non ekkewe aan, me ar kewe masies repwe nom non neni meinisin mi tekia.\n\n10 Resap chiwen echik ika kaka, ewe pwichikar ika ewe akkar resap pwan efeiengawer; pun i ewe a fen kirekiroch ngeni ir epwe emmwenir, pwan mwo arap ngeni ekkewe puwachetan konik i epwe emmwenir.\n\n11 Iwe upwe fori chukui kewe meinisin pwe repwe ew aan, me ai kewe aanenap repwe fefeita.\n\n12 Iwe mwirin, O imwen Israel, nengeni, ekkei repwe feito seni towaw; iwe nengeni, ekkei seni ennefen me seni notou; iwe ekkei seni ewe fonuen Sainim.\n\n13 Kon, O ekkewe nang; me oupwe pwapwa, O fonufan; pun pechen ekkewe ra nom non otiw repwene foruno; me puchoreu non kokon, O ekkewe chuk; pun resap chiwen feiengaw sefan; pun ewe Samon a fen ekinamweieno noun kewe aramas, iwe epwe wor an kirekiroch won noun kewe mi riaffou.\n\n14 Nge, nengeni, Zion a fen apasa: Ewe Samon a fen nikitieino, me ai Samon a fen monnukieino—nge i epwe pwarano pwe i ese.\n\n15 Pun emon fefin mi tongeni monnuki noun semirit mi oup, pwe esap wor an kirekiroch won noun ewe at masowen non upwan? Ewer, ra tongeni monnuki, nge mwo iei Ngang usap monnukuk, O imwen Israel.\n\n16 Nengeni, ua fen fanok me non kumuchun pei; om kewe tit ra nonnom chok me mwei.\n\n17 Noum semirit repwe mwitir mwokut seni ekkewe chon ninniuk; iwe ekkewe repwe fori om kopwe kiteter repwe feino senuk.\n\n18 Nenefetanei mesom me nengeni; meinisin ekkei repwe pwisin ioni fengenir, iwe repwe feito ngonuk. Iwe usun ai manau, ewe Samon a apasa, kopwe ennetin aufoufa ngonuk ir meinisin, usun ren efou fau mi auchea, iwe fotireta pwan mwo usun emon fopun epwe apuppunu.\n\n19 Pun neniom kewe mi tano me ponnuno, iwe ewe fonuen om kiteter, iei epwe pwan mwo kon kukkun pokiten ekkewe aramas mi nom ikewe; iwe ir ekkewe ra oromakono repwe towaweno.\n\n20 Ekkewe semirit kopwe nounir, mwirin ewe aewin a pout senuk, repwe apasa sefanienong non seningom: Ewe neni a kon aukukkun ngeniei; ngeniei ew neni pwe upwe tongeni nonnom ie.\n\n21 Iwe kopwe apasa non netipom: Ion a fen nounatiw ekkei ngeniei, ren ai kuna pwe nei kewe semirit mi pout seniei, iwe ua emon ese wor nei, emon chon fotek, me ua chok fein fetan? Iwe ion a foneni ekkei? Nengeni, ua akkanamonuno; ekkei, ia ra fen nom ia?\n\n22 Iei ewe Samon Kot a apasa: Nengeni, upwe ekieta pei ngeni ekkewe chon Gentile, me forata ai asisin ngeni ekkewe aramas; iwe repwe wato noum kewe anuon non pour, me noum kewe fopun repwe ekir won afarer.\n\n23 Iwe ekkewe king repwene sememi chon tumun, me nour kewe finesamol repwene inemi chon tumun; repwe chappetiw ngonuk ren meser ngeni ewe puun, me channakaneta toputopun pecheom; iwe kopwe sinei pwe Ngang ewe Samon; pun resap saw ekkewe repwe witiei.\n\n24 Pun ekkewe niapen maun repwe ono seni ewe mi napanap, ika ekkewe mi punguno pwe repwe fotek repwe ngaseno?\n\n25 Nge iei ewe Samon a apasa, pwan mwo ekkewe chon fotek noun ewe mi napanap repwe uweireno, iwe ewe niapen maun me ren ewe mi aniweniw repwene ngaseno; pun upwe anini ngeni i ewe a anini ngonuk, iwe upwe amanaua noum kewe semirit.\n\n26 Iwe upwe amwongonir ekkewe ra eriaffouk ren pwisin aioner; repwe sakaweno ren pwisin char epwe usun ita ren wain mi ngarangar; iwe meinisin aion repwe sinei pwe ngang, ewe Samon, ami Chon Amanau me ami Chon Angasano, ewe Emon mi Napanap noun Jacob.\n\n", "1-ne 22": "[center][font_size=26]Sopun 22[/font_size][/center]\n\n[i]Israel epwe toropas fetan won unusen ewe fonufan—Ekkewe chon Gentile repwe tumunu me amwongoni Israel ren ewe kapas allim non ekkewe ranin soponon—Israel epwe ioi fengen me manau, iwe ekkewe aramas mi ngaw repwe kareno usun fetin mi pwas—Muun ewe tefin epwe tano, iwe Setan epwe fofo. Arap ngeni 588–570 Ier Mwen Kraist.[/i]\n\n1 Iwe non ewe fansoun mwirin ngang, Nifai, ua anneani ekkei mettoch minne ra makketiw won ekkewe seleich brass, pwi kewe ra feito rei me apasa ngeniei: Met wewen ekkei mettoch minne ka fen anneani? Nengeni, repwe weweoch anongonong won ekkewe mettoch minne ra mettoch pekin ngun, minne repwe ponueta anongonong won ewe ngun nge esap won pekin aion?\n\n2 Iwe ngang, Nifai, ua apasa ngeni ir: Nengeni ir mi pwano ngeni ewe soufos seni mongungun ewe Ngun; Pun seni ewe Ngun mettoch meinisin mi pwano ngeni ekkewe soufos, minne repwe feito won ekkewe noun aramas anongonong won pekin aion.\n\n3 Ina minne, ekkewe mettoch minne ua fen anneani ir ekkewe mettoch mi usun mettochun fonufan me pwan mettochun ngun; pun nikinikin pwe ewe imwen Israel, ekiseno ika non och fansoun, epwe toropas fetan won unusen ewe fonufan, me pwan nein muu meinisin.\n\n4 Iwe nengeni, ra chommong ekkewe ra fen nom Jerusalem mi fen monnuki usur. Ewer, napengeni ekkewe kinikinin meinisin an ekkewe einang ra fen emmwenino; iwe ra toropas fetan won ekkewe fonuen neset; iwe ian ra nom ie ese wor emon neich mi sinei, tiwenon chok sia sinei pwe ra fen emmwenino.\n\n5 Iwe pokiten ra fen emmwenino, ekkei mettoch ra fen pin osini usur, me pwan usun meinisin ekkewe repwe toropas fetan me nofit fengen ngeni ekkoch mwirin ei fansoun, pokiten ewe Emon mi Fel re Israel; pun repwe wesewesen apochokunano netiper seni i; ina minne, repwe toropas fetan nein muu meinisin me repwe koput me ren aramas meinisin.\n\n6 Nge inamo, mwirin repwe tumun meren ekkewe chon Gentile, me ewe Samon a aueta poun won ekkewe chon Gentile me auetar pwe repwe ew esisin, iwe ra fen ekieno nour kewe semirit non pour, me nour kewe fopun ra fen ekireno won afarer, nengeni ekkei mettoch minne ra fen kapas usun ir mettochun fonufan; pun ikkei ekkewe pwon mi pin an ewe Samon ngeni semach kewe; iwe a wewe ngenikich non ekkewe ran repwe feito, me pwan meinisin pwich kewe ir seni ewe imwen Israel.\n\n7 Iwe a wewen pwe ewe fansoun a feito pwe mwirin meinisin ewe imwen Israel a fen toropas fetan me nofit fengen ngeni ekkoch, pwe ewe Samon Kot epwe seikata ew muu mi napanap me nein ekkewe chon Gentile, ewer, pwan mwo won unusen ei fonu; iwe me rer mwirimwirich kewe repwe toropas fetan.\n\n8 Iwe mwirin mwirimwirich kewe repwe toropas fetan ewe Samon Kot epwe sopweno ne fori ew angang mi amwarar me nein ekkewe chon Gentile, minne epwe fokkun auchea ngeni mwirimwirich kewe; ina minne, a awewe ngeni usun ar ra tumun me ren ekkewe chon Gentile me ar ekireno non pour me won afarer.\n\n9 Iwe epwe pwan namot ngeni ekkewe chon Gentile; iwe esap ngeni chok ekkewe chon Gentile nge ngeni meinisin ewe imwen Israel, tori ewe pwanon ekkewe pwon mi pin an ewe Semen nang ngeni Abraham, a apasa: Me ren mwirimwirum meinisin ekkewe einangen fonufan repwene feioch.\n\n10 Iwe ua mochen, ami pwi, pwe oupwe sinei pwe meinisin ekkewe aramasen ewe fonufan resap tongeni feioch tiwenon chok ika epwe pwarano poun me nemesan ekkewe muu.\n\n11 Ina minne, ewe Samon Kot epwe sopweno ne pwarano poun me nemesan ekkewe muu meinisin, ren an epwe apwonueta an kewe pwon mi pin me an kapas allim ngeni ekkewe ir chon ewe imwen Israel.\n\n12 Ina minne, i epwe uweisefanireu seni fotek, iwe repwe ioi fengen ngeni ekkewe fonuen ar kewe neuo; iwe repwe tou seni osukosuk me seni rochopwak; iwe repwe sinei pwe ewe Samon i ar Chon Amanau me ar Chon Angasano, ewe Emon mi Napanap re Israel.\n\n13 Iwe chan ewe pochokunen me anieputen mwichefen, minne i ewe fin nisoun unusen fonufan, epwe kunnuta won pwisin mokurer; pun repwe pwisin maun fengen nefiner, iwe ewe ketinasen pwisin pour epwe turutiw won pwisin mokurer, iwe repwe sakaweno ren pwisin char.\n\n14 Iwe ew me ew muu ekkewe repwe maun ngonuk, O imwen Israel, repwe kunnuno emon ngeni emon, iwe repwe turunong non ewe pwang minne ra tuueta ne sarei ekkewe aramas noun ewe Samon. Iwe meinisin ekkewe ra fiu ngeni Zion repwe tano, me ena fin nisou mi napanap, ewe a angawano ekkewe kokkot mi pung an ewe Samon mi pung, ewer, ena wachemuken me enieputen mwichefen, epwe turuno ngeni ewe puun me epwe fokkun wachimuk an turutiw.\n\n15 Pun nengeni, ewe soufos a apasa, ewe fansoun epwe mwitir feito pwe esap chiwen wor an Setan manaman won netipen ekkewe noun aramas; pun ewe ran epwe mwitir feito pwe meinisin ekkewe mi namanam tekia me ir ekkewe ra fori angang mi ngaw repwe usun chok ira mi pwas; iwe ewe ran epwe feito pwe repwe wesewesen kareno.\n\n16 Pun ewe fansoun epwe mwitir feito pwe unusochun ewe songen Kot epwe nitiw won meinisin ekkewe noun aramas; pun i esap mut ngeni pwe ekkewe aramas mi ngaw repwe nieno ekkewe mi tupwon.\n\n17 Ina minne, i epwe tumunu ekkewe mi tupwon me ren an manaman, inamo ika pwe unusen an song epwe fokkun feito, iwe ekkewe mi tupwon repwe tumun, pwan mwo tori ewe kiteterinon ekkewe chon koum ngeni ir me ren ekkei. Ina minne, mi auchea ekkewe mi tupwon resap nuokus; pun iei ewe soufos a apasa, repwe manau, ika mwo pwe epwe seni ekkei.\n\n18 Nengeni, ami pwi, ua apasa ngenikemi, pwe ekkei mettoch repwe chok mwitir feito; ewer, pwan mwo cha, me ekkei, me otuotun toputop repwe fokkun feito; iwe mi auchea pwe epwe feito won unusen ei fonufan; iwe a feito ngeni aramas anongonong won ewe aion ika pwe repwe apochokunano netiper ngeni ewe Emon mi Fel re Israel.\n\n19 Pun nengeni, ekkewe mi tupwon resap mano non ngun; pun ewe fansoun epwe ennetin feito pwe meinisin ekkewe repwe fiu ngeni Zion repwe pokupokuno.\n\n20 Iwe ewe Samon epwe ennetin amonnata ew aan fan iten noun kewe aramas, tori pwonuetan ekkewe kapas an Moses, minne i a kapas, a apasa: Emon soufos ewe Samon ami Kot epwe seikata ngenikemi, usun ngang; i ami oupwe rongorong ngeni mettoch meinisin i epwe apasa ngenikemi. Iwe non ewe fansoun pwe meinisin ekkewe resap rongorong ngeni ena soufos repwe pokupok seni nein ekkewe aramas.\n\n21 Iwe iei ngang, Nifai, ua aporousa ngenikemi, pwe ei soufos ewe Moses a kapas usun i ewe Emon mi Fel re Israel; ina minne, i epwe fori kapung non wenechar.\n\n22 Iwe ekkewe mi tupwon resap nuokus, pun ir ekkewe resap ninnino. Nge epwe ewe muun ewe tefin, minne epwe foruta me nein ekkewe noun aramas, minne ewe muu a foruno me nein ekkewe minne ra nom non aion—\n\n23 Pun ewe fansoun epwe mwitir feito pwe mwichefen meinisin minne ra foruta ar repwe pisekisekino, me meinisin ekkewe ra foruta ar repwe angei ar nemenem won ewe aion, me ekkewe ra foruta ar repwe itefouno me ne mesen ewe fonufan, me ekkewe ra kutta mochenian ewe aion me ekkewe mettochun fonufan, me ne fori meinisin angangangaw; ewer, amuchunon, meinisin ekkewe ra choni muun ewe tefin ir ekkewe repwe fokkun nuokus, me pouk, me chechech; ir ekkewe repwe chok fokkun turutiw non ewe puun; ir ekkewe repwe chok fokkun kareno usun ira mi pwas; iwe ei a anongonong won ekkewe kapas an ewe soufos.\n\n24 Iwe ewe fansoun a mwitir feito pwe ekkewe mi tupwon repwe fokkun emmwen fengen usun ewe appanen kou mi nom non ew tit, iwe ewe Emon mi Fel re Israel epwe wesewesen nemenem non pochokun, me pochokun mi napanap, me manaman, me ning watte.\n\n25 Iwe a ioi fengeni noun kewe seni ekkewe ruanu kinikinin ewe fonufan; iwe a anneani noun siip, iwe ra sinei i; iwe repwe chok ew mwich me emon chon masen siip; iwe i epwe amwongoni noun siip, iwe non i repwe kuna aninisin aion.\n\n26 Iwe pokiten ewe wenecharen noun kewe aramas, ese wor an Setan manaman; ina minne, i ese tongeni musuno ren ukukun chommong ier; pun ese wor an manaman won netipen ekkewe aramas, pun ra nom non wenechar, iwe ewe Emon mi Fel re Israel a nemenem.\n\n27 Iwe iei nengeni, ngang, Nifai, ua apasa ngenikemi pwe ekkei mettoch meinisin repwe chok fokkun feito anongonong won pekin aion.\n\n28 Nge, nengeni, muu meinisin, einang, sokopaten kapas, me aramas repwe tumun ne nom non ewe Emon mi Fel re Israel ika pwe repwe aier.\n\n29 Iwe iei ngang, Nifai, ua osopwano; pun usap mwo soposopono ne kapas non ei fansoun usun ekkei mettoch.\n\n30 Ina minne, pwi, ua mochen pwe ami oupwe ekieki pwe ekkewe mettoch minne ra mak won ekkewe seleichen brass ir mi ennet; me ra pwarata pwe emon aramas epwe fokkun aneasochis ngeni ekkewe annukun Kot.\n\n31 Ina minne, mi auchea ousap ekieki pwe ngang me semei we am chok ekkewe mi pwarata usun, me pwan afanafan usun ekkewe mettoch mi mak. Ina minne, ika oupwe aneasochis ngeni ekkewe annuk, me nikitu tori soponon, oupwe manau non ewe ranin soponon. Iwe a iei usun. Amen.\n\n", "2-ne 1": "[center][font_size=26]Ewe Aruwen Puken Nifai[/font_size][/center]\n\nEw uruon manon Liai. Pwin Nifai kewe ra ungeni i. Ewe Samon a auroura Nifai pwe epwe feino ngeni ewe fonu pon. An kewe sai non ewe fonu pon, me pwan ekkoch.\n\n[center][font_size=26]Sopun 1[/font_size][/center]\n\n[i]Liai a osini usun ew fonuen ngaseno—Mwirimwirin kewe repwe taropas fetan me weri ninni ika repwe poutano ewe Emon mi Fel re Israel—A fonou noun kewe anuon pwe repwe pwinitanong ewe fouten wenechar. Arap ngeni 588–570 Ier Mwen Kraist.[/i]\n\n1 Iwe non ewe fansoun mwirin ngang, Nifai, ua awesano ai afanafana pwi kewe, semem we, Liai, a pwan apasa chommong mettoch ngeni ir, me awewei ngeni ir, usun ekkewe auchean mettoch ewe Samon a fen fori fan iter ren an a uweireu seni ewe fonuen Jerusalem.\n\n2 Iwe a kapas ngeni ir usun ar ungeni me won ekkewe matau, me ekkewe umoumoch an Kot ren an tumunu manauer, pwe rese kokono non ewe sat.\n\n3 Iwe a pwan kapas ngeni ir usun ewe fonuen pwon, ewe ra fen angei—ifa ukukun umoumochun ewe Samon ren an a fen auroura kich pwe sipwe suno seni ewe fonuen Jerusalem.\n\n4 Pun, nengeni, a apasa, ua fen kuna ew nemasepwi, ren minne ua sinei pwe Jerusalem a tano; nge ika kich mi nometiw non Jerusalem sipwe pwan mano.\n\n5 Nge, a apasa, inamo ren ach kewe riaffou, sia fen angei ew fonuen pwon, ew fonu minne a kefinita seni me mwen ekkewe fonu meinisin; ew fonu minne ewe Samon Kot a fori ew pwon mi pin ngeniei pwe epwe ew fonuen fan iten mwirimwiri kewe. Ewer, ewe Samon a fen fori ew pwon mi pin fan iten ei fonu ngeniei, me ngeni nei kewe feinfeino, me pwan meinisin ekkewe repwe emmweniu seni ekkoch fonu seni poun ewe Samon.\n\n6 Ina minne, ngang, Liai, ua osini anongonong won usun mwokutukutun ewe Ngun minne a nonnom rei, pwe esap wor emon epwe feito ngeni ei fonu tiwenon chok ika repwe emmwenito me ren poun ewe Samon.\n\n7 Ina minne, ei fonu a epinano ngeni ion ewe i epwe emmwenito. Iwe ika pwe repwe angang ngeni i anongonong ngeni ekkewe annuk minne i a fen awora, epwe ew fonuen ngaseno ngeni ir; ina minne, resap chiwen tongeni feitiw non fotek; nge ika epwe fis, epwe pokiten angangangaw; pun ika a wor chommong angangangaw ewe fonu epwe anumamau fan iter, nge ren ekkewe aramas tupwon epwe feioch feinfeino chok.\n\n8 Iwe nengeni, an mirit pwe ei fonu epwe monono non ei fansoun seni sineian ekkewe ekkoch muu; pun nengeni, chommong muu repwe ounusano ewe fonu, iwe esap chiwen wor neni ren ar repwe fonueni.\n\n9 Ina minne, ngang, Liai, ua fen angei ew pwon, pwe ukukun an ekkewe ion ewe Samon Kot epwe uweireu seni ewe fonuen Jerusalem repwe aneasochisi an kewe annuk, repwe feiochuno me won unusen ei fonu; iwe repwe monono seni meinisin muu, pwe repwe tongeni angei ngeni ir ei fonu pwe fonuer. Iwe ika pwe repwe aneasochisi an kewe annuk repwe feioch me won unusen ei fonu, iwe esap wor emon epwe turunufaser, ika angeiano ewe fonuen ar kewe neuo; iwe repwe nonnom non kinamwe feinfeino chok.\n\n10 Nge nengeni, nupwen ewe fansoun epwe feito atun repwe kukkununo non ar nuku, mwirin ar angei feioch watte seni poun ewe Samon—a wor ar sinei usun ewe forutan fonufan, me meinisin aramas, ra sinei ekkewe auchean me amwararen angang an ewe Samon seni ewe forutan fonufan; a wor manaman a kawor ngeni ir ar repwe fori mettoch meinisin ren nuku; ra angei meinisin ekkewe annuk seni nepoputan, iwe ra fen uweiato seni an kirekiroch esemuch ngeni ei fonuen pwon mi murino—nengeni, ua apasa, ika ewe ran epwe feito nupwen repwe poutano ewe Emon mi Fel re Israel, ewe ennetin Messiah, ar Chon Angasano me ar Kot—nengeni, ekkewe kapung an ewe mi pung repwe nonnom wor.\n\n11 Ewer, i epwe uweiato ekkoch muu ngeni ir, iwe i epwe ngeni ir pochokun, iwe i epwe angeiano seni ir fonuer kewe, iwe i epwe fori ar repwe toropas fetan me weri ninni.\n\n12 Ewer, usun ew tappin aramas a siwin ngeni pwan ew tappin epwe wor assuku cha, me efeiengaw watte epwe feito neir; ina minne, nei anuon, ua mochen pwe ami oupwe chechemeni; ewer, ua mochen pwe ami oupwe aneasochis ngeni ai kapas.\n\n13 O amo oupwe neno; neno seni ami mouruchou, ewer, pwan mwo seni ewe mourun hell, me uchikano ekkewe senimecha mi anoninen seni minne owa fofo ren, ekkewe senimecha minne ra foti ekkewe noun aramas, pwe ra uweiretiw ngeni fotek non ewe anonnonun pwangen riaffou me weires esemuch.\n\n14 Neno! me pwata seni ewe puun, me rongorong ekkewe kapasen emon sam a chechech, inisin a arapakkan epwene konetiw non ewe peias mi pat me fanafaneno, seni ikewe esap wor chon sai epwe tongeni niwinsefaniti; pwan ekkoch ran iwe ua feino non ewe napanapen unusen ewe fonufan.\n\n15 Nge nengeni, ewe Samon a amanaua nguni seni hell; ua fen kuna ningan we, iwe ua rokopwanino me non an kewe poun tong feinfeino chok.\n\n16 Iwe ua mochen pwe ami oupwe chechemeni ne aneasochisi ekkewe annuk me kapung an ewe Samon; nengeni, ei a fen ai noninenin nguni seni nepoputan.\n\n17 Netipei a chourek ren netipengaw seni fansoun me fansoun, pun ua fen nuokus, ika pwe pokiten pochokunen netipemi ewe Samon ami Kot epwe churikemi unusochun an ningeringer womi, pwe ami oupwe pokupokuno me ninnino feinfeino chok;\n\n18 Ika, pwe ew anumamau epwe feito womi ren ukukun chommong tappin fansoun; me oupwe chu ren ketinas, me ren nengita, me oupwe koput, me oupwe emmwenino anongonong won ewe kokkot me fotekin ewe tefin.\n\n19 O nei anuon, amo ekkei mettoch resap tongeni feito womi, nge ita oupwe tongeni chon kefinita me ew aramas chen me ren ewe Samon. Nge nengeni, netipan epwe pwonueta; pun an kewe foffor ra wenechar feinfeino chok.\n\n20 Iwe a apasa pwe: Ukukun ami oupwe aneasochisi ai kewe annuk ami oupwe feiochuno me non ewe fonu; nge ukukun ami ousap aneasochisi ai kewe annuk ami oupwe pokupokuno me mwei.\n\n21 Iwe iei pwe nguni epwe tongeni pwapwa non ami, me pwe ita netipei epwe tongeni feino seni ei fonufan fiti pwapwa pokiten ami, pwe usap tongeni feitiw ren netipechou me netipengaw ngeni ewe peias, pwáta seni ewe puun, ami nei anuon, me winiti mwan, me oupwe pochokun non ew ekiek me non ew netip, chufengen non mettoch meinisin, pwe ousap feitiw non fotek;\n\n22 Pun ousap anumamau ren ew anumamau mi riaffou; me pwan, ami ousap wata ewe koput an ewe emon Kot mi pung womi, tori ninninon ngun, ewer, ewe ninnino esemuch ren ewe ngun me inis.\n\n23 Neno, ami nei anuon; pwinitanong ewe fouten wenechar. Uchikano ekkewe senimecha ren minne oua fofo, me feito tou seni rochopwak, me pwáta seni ewe puun.\n\n24 Ousap chiwen ungeni pwimi we, ewe an kewe osini ra fen ningoch, me ewe a fen aneasochisi ekkewe annuk seni ewe fansoun sia tou seni Jerusalem; me ewe a fen ew pisekin aninis me non poun Kot, ne uweikichenong ngeni ewe fonuen pwon; pun ika esap pokiten i, sipwe fen mano ren echik me non ewe fonu pon; nge inamo, ami oua kutta ami oupwe angeiano manauan; ewer, me i a fen riaffouni watten netipengaw pokitemi.\n\n25 Iwe ua fokkun nuokus me chechech pokiten ami, ika pwe epwe riaffou sefan; pun nengeni, ami oua tipi ngeni pwe a kutta pochokun me nemenem womi; nge ua sinei pwe i ese kutta pochokun me nemenem womi, pwe i a kutta ewe sufonun Kot, me pwisin tufichimi feinfeino chok.\n\n26 Iwe ami oua fen ngunungun pokiten i a fen fatoch ngenikemi. Ami oua apasa pwe i a aea pochokun; oua apasa pwe i a fen song remi; nge nengeni, an pochokun a ewe pochokunen ewe manamanen ewe kapasen Kot, minne a nonnom non i; me ewe minne oua eita ngeni song ina ewe ennet, usun minne a nonnom non Kot, minne i ese tongeni aukatiw, a pochokun ne pwarata usun ami kewe fofforungaw.\n\n27 Iwe mi auchea pwe ewe manamanen Kot epwe nonnom ren, pwan tori an epwe annuku ngenikemi pwe oupwe aneasochisi. Nge nengeni, esap i, nge ewe Ngunun ewe Samon minne a nonnom non i, ewe a suki awan an epwe kapas nge i ese tongeni esipano.\n\n28 Iwe iei nei anuon, Leiman, me pwan Lemuel me Sam, me pwan nei kewe anuon ekkewe noun Ishmael, nengeni, ika oupwe aneasochis ngeni mongungun Nifai ami ousap mano non ngun. Iwe ika oupwe aneasochis ngeni i ua nikiti ngenikemi ew feioch, ewer, fen pwan ai we aewin efeioch.\n\n29 Nge ika ousap aneasochis ngeni i ua angei seni kemi ai we aewin efeioch, ewer, pwan mwo ai feioch, iwe epwe nonnom won i.\n\n30 Iwe iei, Soram, ua kapas ngonuk: Nengeni, en ewe chon angang noun Laban; nge inamo, ewe Samon a fen uweiakeu seni ewe fonuen Jerusalem, iwe ngang mi sinei pwe en emon chiechioch mi ennet ngeni nei anuon, Nifai, feinfeino chok.\n\n31 Ina minne, pokiten ka fen nukuchar mwirimwirum kewe repwe feioch fiti mwirimwirin kewe, pwe repwe nonnom nangatam non kinamwe won unusen ei fonu; iwe esap wor met, tiwenon chok angangangaw neir, epwe efeiengawa ika aosukosuka ar kinamwe won unusen ei fonu feinfeino chok.\n\n32 Ina minne, ika oupwe aneasochisi ekkewe annuk an ewe Samon, ewe Samon a epinano ei fonu fan asengesin tumunun mwirimwirum kewe fiti mwirimwirin nei we anuon.\n\n", "2-ne 2": "[center][font_size=26]Sopun 2[/font_size][/center]\n\n[i]Ngaseno a feito seni ewe Messiah mi Fel—Tufichin finata (pungun finata) mi auchea ngeni nonnomun me fefeitan aramas—Adam a turutiw pwe aramas repwe manau—Aramas ra tufichin finata ar repwe ngaseno me manau esemuch. Arap ngeni 588–570 Ier Mwen Kraist.[/i]\n\n1 Iwe iei, Jacob, ua kapas ngonuk: En nei we a aewin uputiw non ekkewe fansoun ai riaffou me non ewe fonu pon. Iwe nengeni, non fansoun om kisikis ka fen riaffouni weires me watten netipengaw, pokiten ekkewe fofforun turunufas an pwium kewe.\n\n2 Nge inamo, Jacob, nei we a aewin uputiw non ewe fonu pon, ka sinei ewe manamanen Kot; iwe i epwe epinano om kewe riaffou pwe repwe om feioch.\n\n3 Ina minne, ngunum epwe feioch, iwe kopwe nonnom non kinamwe ren pwium we, Nifai; iwe non ranum kewe kopwe angang ngeni om Kot. Ina minne, ngang mi sinei pwe en ka amanau, pokiten wenecharen om we Chon Angasano; pun ka fen kuna pwe non ewe fansoun mi fich i epwe feito pwe epwe wato amanau ngeni aramas.\n\n4 Iwe ka fen kuna non fansoun ka serafo ningan we; ina minne, ka feioch pwan usun ir ekkewe i epwe angang ngeni ir non pekin aion; pun ewe Ngun a nonno chok, nanew, ikenai, me feinfeino chok. Iwe ewe tufichin angei manau a fen monneta seni ewe turutiwen aramas, iwe amanau ese kamo.\n\n5 Iwe aramas ra angei ar fon mi unusoch pwe repwe sinei öch seni ngaw. Iwe ewe annuk a kawor ngeni aramas. Iwe seni ewe annuk ese wor aion mi pung; ika, seni ewe annuk aramas ra pokupokuno. Ewer, seni ewe annukun pekin futuk ir ra pokupokuno; me pwan, seni ewe annukun pekin ngun ir repwe mano non ngun seni met mi och, me winiti chon riaffou feinfeino chok.\n\n6 Ina minne, ngaseno a feito non me seni ewe Messiah mi Fel; pun i a uren chen me ennet.\n\n7 Nengeni, a fangeno inisin pwe epwe ew asoren tipis, pwe epwe apwonueta ekkewe popun ewe annuk, ngeni meinisin ekkewe mi wor ar netipechou me netip niemam; iwe pokiten esap wor emon minne ekkewe popun ewe annuk repwe ponu ren.\n\n8 Ina minne, ifa watten auchean ar repwe fori ekkei mettoch ar repwe fatochuno ngeni chon fonufan, pwe repwe tongeni sinei pwe ese wor aion epwe tongeni nonnom ren Kot, tiwenon chok ika seni ekkewe nimenimochun foffor, me umoumoch, me chenin ewe Messiah mi Fel, ewe a watiw manauan anongonong won pekin aion, me angeisefani seni ewe manamanen ewe Ngun, pwe i epwe tongeni efisi ewe manausefanin ekkewe mi mano, pokiten i ewe aewin epwe manaueta.\n\n9 Ina minne, i ewe aewin uwa ngeni Kot, pokiten i epwe fori ew affor fan itan meinisin noun aramas; iwe ir ekkewe repwe nuku non i repwe manau.\n\n10 Iwe pokiten ewe affor fan itan meinisin, meinisin aramas repwe feito ren Kot; ina minne, repwe uta fan mesan, pwe repwe kapung me ren i anongonong won ewe ennet me fel ewe a nonnom non i. Ina minne, ekkewe popun ewe annuk minne ewe Emon mi Fel a awora, pwe epwe efisi ewe niwinin tipis minne mi pachengeni, ewe niwinin tipis mi pachengeni a apponu ngeni ewe pwapwa minne mi pachengeni, pwe epwe ponueni popun ewe achasefan—\n\n11 Pun mi auchea epwe fis, pwe epwe wor ew apponu non mettoch meinisin. Pwe ika esap ina, nei we a aewin uputiw non ewe fonu pon, wenechar esap tongeni fis, esap pwan fis fofforungaw, esap pwan fis mettoch mi fel ika riaffou, esap pwan wor öch ika ngaw. Ina minne, mettoch meinisin repwe chufengen non ew; ina minne, ika pwe epwe ew inis iwe epwe chok usun a mano, ese wor manau ika mano, ika kiteter ika esap kiteter, pwapwa ika riaffou, esap pwan weweoch ika esap weweoch.\n\n12 Ina minne, a fen foruta pwe a ew mettoch ese wor namotan; ina minne ese fen wor auchean non popun non an we pekin foruta. Ina minne, ei mettoch epwe fokkun ataieno ewe miritin Kot me an kewe kokkot esemuch, me pwan ewe manaman, me ewe umoumoch, me ewe pung an Kot.\n\n13 Iwe ika oupwe apasa pwe ese wor annuk, oupwe pwan apasa pwe ese wor tipis. Ika oupwe apasa pwe ese wor tipis, oupwe pwan apasa pwe ese wor wenechar. Iwe ika ese wor wenechar esap wor pwapwa. Iwe ika esap wor wenechar ika pwapwa esap wor niwinin tipis ika riaffou. Iwe ika esap wor ekkei mettoch iwe esap wor Kot. Iwe ika esap wor Kot esap wor kich, esap pwan wor ewe fonufan; pun esap tongeni wor forutan mettoch, esap wor mettoch ne mwokutukut ika mettoch repwe angang won; ina minne, mettoch meinisin repwe fokkun morono.\n\n14 Iwe iei, ami nei anuon, ua apasa ngenikemi ekkei mettoch pwe oupwe tufich me kaeo; pun mi wor emon Kot, me i a fen forata mettoch meinisin, ekkewe nang me ewe pwan fonufan, me ekkewe mettoch meinisin ra nom non ir, ekkewe mettoch repwe mwokutukut me pwan ekkewe mettoch repwe angang won.\n\n15 Iwe an epwe apwonueta an kewe kokkot esemuch ren ewe popun aramas, mwirin an forata aewin semach me inach kewe, me ekkewe man non ewe masies me ekkewe mansusun fan nang, me amuchunon, mettoch minne mi foruta, mi auchea epwe wor ew apponu; pwan ewe foun ira mi annuk non apponuan ewe iran manau; ewe ew mi ngarangar me ewe ew mi kipwin.\n\n16 Ina minne, ewe Samon Kot a ngeni aramas ewe tufich pwe repwe foffor won pwisin ar. Ina minne, aramas resap tongeni pwisin foffor won ar tiwenon chok ika i epwe angei sossot seni emon ika ewe emon.\n\n17 Iwe ngang, Liai, anongonong won ekkewe mettoch minne ua fen anneanir, mi auchea ai upwe ekieki pwe emon chon nangin Kot, anongonong won met a makketiw, a turutiw seni nang; ina minne, a winiti emon tefin, a kukkuta met mi ngaw fan mesen Kot.\n\n18 Iwe pokiten i a fen turutiw seni nang, me winiti chon riaffou feinfeino chok, a pwan kukkuta riaffoun aramas meinisin. Ina minne, a apasa ngeni Eve, ewer, pwan mwo ewe serepenit nom, i ewe tefin, i ewe semenapen chofona meinisin, ina minne a apasa: Mwongo seni ewe foun ira mi annuk, iwe kosap mano, nge kopwe usun chok Kot, kopwe sinei öch me ngaw.\n\n19 Iwe mwirin Adam me Eve ra mwongo seni ewe foun ira mi annuk ra katou seni ewe ataken Eden, pwe repwe anganga ewe puun.\n\n20 Iwe ra nounoutiw semirit; ewer, fen pwan ewe faminien unusen fonufan.\n\n21 Iwe ekkewe ranin noun aramas ra nangatameno, anongonong won netipen Kot, pwe repwe tongeni aier nupwen non ewe aion; ina minne, napanaper a winiti ew napanapen sossot, iwe ar fansoun a nangatameno, anongonong won ekkewe annuk minne ewe Samon Kot a ngeni ekkewe noun aramas. Pun i a ngeni aramas meinisin annuk pwe mi auchea pwe repwe aier; pun i a pwari ngeni aramas meinisin pwe ir mi monucheno, pokiten an iner me semer kewe atai annuk.\n\n22 Iwe iei, nengeni, ika Adam ese atai annuk esap turutiw, nge epwe chok nonnom non ewe ataken Eden. Iwe mettoch meinisin minne ra foruta repwe fokkun nonnom non ewe chok napanap ra nom non mwirin ar ra foruta; iwe repwe fokkun nonnom feinfeino chok, iwe esap wor soponon.\n\n23 Iwe resap tongeni nounou semirit; ina minne ir repwe nonnom non ew napanapen nimenimoch, ese wor pwapwa, pun rese sinei riaffou; rese fori mi och, pun rese sinei tipis.\n\n24 Nge nengeni, mettoch meinisin ra fen for anongonong won ewe mirit an i ewe a sinei mettoch meinisin.\n\n25 Adam a turutiw pwe aramas repwe manau; iwe aramas ra manau, pwe repwe tongeni mefi pwapwa.\n\n26 Iwe ewe Messiah a feito non ewe fansoun mi fich, pwe i epwe amanaua ekkewe noun aramas seni ewe turutiw. Iwe pokiten ra manau seni ewe turutiw ra winiti chon ngaseno feinfeino chok, ra sinei öch seni ngaw; repwe foffor ren pwisin ir nge resap foffor wor, tiwenon chok ren niwinin tipisin anongonong won ewe annuk non ewe auchean me soponon ran, anongonong won ekkewe annuk minne Kot a awora.\n\n27 Ina minne, aramas ra ngaseno anongonong won pekin aion; me mettoch meinisin ra kawor ngeni ir minne ra auchea ngeni aramas. Iwe ra tufich ar epwe finata ngaseno me manau esemuch, seni ewe Chon Afforun aramas meinisin, ika finata fotek me mano, usun ewe fotek me pochokunen ewe tefin; pun i a kukkuta pwe aramas meinisin repwe pwan riaffou usun chok i.\n\n28 Iwe iei, nei kewe anuon, ua mochen pwe ami oupwe nengeni ewe Chon Affor mi napanap, me aneasochis ngeni an kewe annuk mi auchea; iwe oupwe nukuchar ngeni an kewe kapas, me finata manau esemuch, usun netipan noun ewe Ngun mi Fel;\n\n29 Iwe ousap finata mano esemuch, usun ewe mochenin ewe aion me ewe mi ngaw minne a nonnom me non, ewe minne a ngeni ewe ngunun ewe tefin pochokun an epwe foteki kemi, epwe uwakemitiw ngeni hell, pwe epwe nemenem womi me non an we pwisin muu.\n\n30 Ua fen apasa ekkei ekkoch kapas ngenikemi meinisin, ami nei anuon, non ekkewe ranin amuchunon ranin ai sossot; iwe ua fen finata ewe kinikin mi murino, usun ekkewe kapas an ewe soufos. Iwe ese pwan wor ew ai mochen tiwenon chok ika pwe epwe tufichin ngunumi esemuch. Amen.\n\n", "2-ne 3": "[center][font_size=26]Sopun 3[/font_size][/center]\n\n[i]Joseph non Egypt a kuna ekkewe chon Nifai non ew nemasepwi—A osini usun Joseph Smith, ewe chon osini non fansoun soponon; usun Moses, ewe epwe angasano Israel; me usun ewe feiton ewe Puken Mormon. Arap ngeni 588–570 Ier Mwen Kraist.[/i]\n\n1 Iwe iei ua kapas ngonuk, Joseph, nei we a uputiw fochofoch. En ka uputiw me non ewe fonu ponun ai kewe riaffou; ewer, non ekkewe ranin ai watten netipengaw inom we a aupuketiw.\n\n2 Iwe amo ewe Samon epwe pwan epinano ngonuk ei fonu, minne a ew fonu mi fokkun auchea, ren om kopwe fonueni me pwan fonuen mwirimwirum fiti pwium kewe, ren om pekin tumun feinfeino chok, ika pwe kopwe aneasochisi ekkewe annuk an ewe Emon mi Fel re Israel.\n\n3 Iwe iei Joseph, nei we a uputiw fochofoch, ewe ua wau me non ewe fonu ponun ai kewe riaffou, amo ewe Samon epwe efeiochuk feinfeino chok, pwe mwirimwirum resap fokkun ninnino.\n\n4 Pun nengeni, en ka uwan nukanapei; iwe ngang emon mwirimwirin Joseph ewe a no fotek non Egypt. Iwe a auchea ekkewe pwon mi pin an ewe Samon minne a fori ngeni Joseph.\n\n5 Ina minne, Joseph a ennetin kuna ranich kei. Iwe i a angei ew pwon seni ewe Samon, pwe seni ekkewe uwan nukanapan ewe Samon Kot epwe seikata ew mwicheichen aramas mi wenechar ngeni ewe imwen Israel; esap ewe Messiah, nge ew mwicheichen aramas minne a fen kaimu seni, nge inamo, ren an epwe achechem non ekkewe pwon mi pin an ewe Samon pwe ewe Messiah epwe pwano ngeni ir non ekkewe fansoun soponon, ren ewe ngunun manaman, tori katour seni ewe rochopwak ngeni saram—ewer, seni ewe rochopwak mi monono me seni fotek ngeni ngaseno.\n\n6 Pun Joseph a ennetin pwarata, a apasa: Emon chon osini ewe Samon ai Kot epwe seikata, ewe epwe emon chon osini mi kefinita ngeni uwan nukanapei kewe.\n\n7 Ewer, Joseph a ennetin apasa: Iei ewe Samon a apasa ngeniei: Emon chon osini a kefinita upwe seikata seni uwan nukanapom; iwe i epwe wesewesen sufon me nein uwan nukanapom kewe. Iwe ngeni i upwe ngeni annuk pwe i epwe fori ew angang fan iten uwan nukanapom kewe, pwin kewe, minne epwe watte auchean ngeni ir, pwan tori an epwe uwei ngeni ir tori ewe miritin ekkewe pwon mi pin minne ua fen fori ngeni semom kewe.\n\n8 Iwe upwe ngeni i ew annuk pwe i esap fori pwan ew angang, tiwenon chok ewe angang minne upwe annuku ngeni. Iwe upwe fori i an epwe napanap me ne mesei; pun i epwe fori ai angang.\n\n9 Iwe i epwe napanap usun Moses, ewe ua fen apasa upwe seikata ngenikemi, epwe angasano nei aramas, O imwen Israel.\n\n10 Iwe Moses ngang upwe seikata, pwe epwe angasano noum kewe aramas seni ewe fonuen Egypt.\n\n11 Nge emon chon osini upwe seikata seni uwan nukanapom; iwe ngeni i upwe ngeni pochokun pwe epwe wato ai kapas ngeni uwan mwirimwirin nukanapom kewe—me esap ren waton chok ai kapas, ewe Samon a apasa, nge epwe echimwer usun ai kapas, minne epwene fen feino neir.\n\n12 Ina minne, ewe uwan nukanapom epwe makkei; iwe ewe uwan nukanapom Judah epwe makkei; iwe ewe epwe makkeno seni uwan nukanapom, me pwan ewe minne epwe makkeno seni ewe uwan nukanapan Judah, repwe mar fengen, tori apungun ekkewe nongonong mi muan me awesanon anini fengen, me forata kinamwe nein uwan nukanapom kewe, me uwei ngeni ir ewe miritin semer kewe non ekkewe fansoun soponon, me pwan ngeni ewe miritin ai kewe pwon mi pin, anon ewe Samon.\n\n13 Iwe seni apwangapwang i epwene pochokun, non ena ran nupwen ai angang epwe poputa me nein meinisin nei kewe aramas, tori niwinsefanin en, O imwen Israel, anon ewe Samon.\n\n14 Iwe iei Joseph a osini, a apasa: Nengeni, ewe chon osini ewe Samon epwe efeiochu; iwe ir ekkewe ra kukkuta ar repwe nieno i repwe ninnino; pun ei pwon, minne ua fen angei seni ewe Samon, usun uwan nukanapei, epwe pwonueta. Nengeni, ua fokkun sinei usun ewe pwonuetan ei pwon;\n\n15 Iwe itan epwe eiteit mwirin itei; iwe epwe mwirin itan seman we. Iwe i epwe usun chok ngang; pun ewe mettoch, minne ewe Samon epwe wato seni poun, seni ewe manamanen ewe Samon epwe wato nei aramas ngeni amanau.\n\n16 Ewer, iei Joseph a osini: Ua fokkun sinei usun ei mettoch, pwan usun ngang mi sinei usun ewe pwonen Moses; pun ewe Samon a apasa ngeniei, upwe tumunu mwirimwirum feinfeino chok.\n\n17 Iwe ewe Samon a apasa: Upwe seikata emon Moses; iwe upwe ngeni pochokun ren efoch wok; iwe upwe ngeni i ewe tufich ne mak. Nge usap apwetetei channawan, pwe i epwe kapas chommong, pun usap fori i pwe i epwe sinenap non kapas. Nge upwe makkei ngeni ai annuk, ren autun pwisin pei; iwe upwe fori emon sou kapas fan itan.\n\n18 Iwe ewe Samon a pwan apasa ngeniei: Upwe seikata ngeni ekkewe uwan nukanapom kewe; iwe upwe fori emon soun kapas fan itan. Iwe ngang, nengeni, upwe ngeni i pwe epwe makkei ewe makken uwan nukanapom kewe, ngeni uwan nukanapom kewe; iwe ewe sou kapasen uwan nukanapom kewe epwe affatano.\n\n19 Iwe ekkewe kapas minne i epwe makkei repwe ekkewe kapas minne ra auchea non ai mirit pwe repwe feino ngeni uwan nukanapom kewe. Iwe epwe usun ita nge ewe uwan nukanapom kewe ra puchor ngeni ir seni ewe puun; pun ua sinei ar nuku.\n\n20 Iwe repwe puchor seni ewe puun; ewer, pwan mwo aier ngeni pwir kewe, pwan mwo mwirin chommong tappin aramas repwe morono senir. Iwe ewe fansoun epwe feito pwe ar sio epwe feino, pwan mwo usun weweochun ar kewe kapas.\n\n21 Pokiten ar nuku ar kewe kapas repwe feino tou seni awei ngeni pwir kewe ir ekkewe uwan nukanapom kewe; iwe ewe apwangapwangen ar kewe kapas upwe apochokunano pokiten ar nuku, tori ewe achechemen ai pwon mi pin minne ua fori ngeni semom kewe.\n\n22 Iwe iei, nengeni, nei anuon Joseph, mwirin ei napanap semei nom a osini.\n\n23 Ina minne, pokiten ei pwon mi pin ka feioch; pun mwirimwirum resap ninnino, pun repwe aneasochis ngeni ekkewe kapasen ewe puk.\n\n24 Iwe epwe seikita emon epwe napanap me neir, i epwe fori chommong mettoch mi murino, non kapas me non foffor, i epwe emon chon pisekin angang non poun Kot, fiti nuku napanap, epwe anganga ekkewe amwarar mi napanap, me fori ewe mettoch minne a auchea me mwen mesen Kot, tori a esenipato watten niwinsefanito ngeni ewe imwen Israel, me ngeni ewe mwirimwirin pwium kewe.\n\n25 Iwe iei, ka feioch en, Joseph. Nengeni, en ka kukkun ; ina minne aneasochis ngeni ekkewe kapasen pwium, Nifai, iwe epwe fis ngonuk pwan mwo usun ekkewe kapas minne ua fen apasa. Chechemeni ekkewe kapas an semom epwene mano. Amen.\n\n", "2-ne 4": "[center][font_size=26]Sopun 4[/font_size][/center]\n\n[i]Liai a fonou me efeiochu mwirimwirin kewe—A mano me a peiaseno—Nifai a pwapwa chapur non kirokirochun Kot—Nifai a wanong an apinukunuk non ewe Samon feinfeino chok. Arap ngeni 588–570 Ier Mwen Kraist.[/i]\n\n1 Iwe iei, ngang, Nifai, ua kapas usun ekkewe osini semei we a fen kapas usur, usun Joseph, ewe ra wano non Egypt.\n\n2 Pun nengeni, i a ennetin osini usun mwirimwirin meinisin. Me ekkewe osini minne a makketiw, rese pwan chommong met mi auchea nap seni ir. Me a osini usun am, me mwirimwirim repwap feito non ranin mwem; me ra pwan mak won ekkewe seleichen brass.\n\n3 Ina minne, mwirin an semei we a osopwano an kapasen osini usun Joseph, a kori noun Leiman kewe, noun kewe at, pwan noun kewe nengin, iwe a apasa ngeni ir: Nengeni, ami nei at me nei nengin, ami ekkewe at me nengin noun nei we mwanichi, ua mochen pwe oupwe ausening ngeni ai kapas.\n\n4 Pun ewe Samon Kot a apasa: Ika pwe oua aneasochisi ai kewe annuk meinisin oupwe feiochuno me won ewe fonu; nge are pwe ousap aneasochisi ai kewe annuk oupwe pokupok seniei.\n\n5 Nge nengeni, ami nei at me nei nengin, use tongeni feitiw non peiasei are pwe usap nikitatiw remi ew efeiochumi; pun nengeni, ua sinei pwe are oua mamarita won ewe aan mi pung oupwe nom won ousap su seni.\n\n6 Ina minne, are oua anumamau, nengeni, upwe nikitatiw ai efeioch ngenikemi, pwe ewe anumamau epwe su seni kemi me epwe feino won mokuran sememi me inemi pwe repwe wisen ponueni.\n\n7 Ina minne, pokiten ai we efeioch ewe Samon Kot esap muti ngenikemi pwe oupwe mano non ngun; ina minne, epwe kirokiroch ngenikemi me ngeni mwirimwirimi meinisin feinfeino chok.\n\n8 Iwe non ewe fansoun mwirin semei we a osopwano an kapas ngeni noun Leiman kewe at me nengin, iwe a pwan kokkori noun Lemuel kewe at me nengin pwe repwe feito mwen mesan.\n\n9 Iwe a kapas ngeni ir, a apasa: Nengeni, nei at me nei nengin, ami ekkewe at me nengin noun nei we mwan nampa ru; nengeni pwe ua nikitatiw ngenikemi ewe chok efeioch ua ngeni noun Leiman kewe at me nengin; ina minne, ami ousap tongeni ninnino; nge non fansoun nesoponon mwirimwirimi repwe feioch.\n\n10 Iwe non ewe fansoun nupwen semei we a osopwano an kapas ngeni ir, nengeni, a pwan kapas ngeni noun Ishmael kewe at, ewer, pwan ngeni meinisin chon non imwen we.\n\n11 Iwe mwirin an osopwano an kapas ngeni ir, a kapas ngeni Sam, a apasa: En ka feioch, me pwan mwirimwirum kewe; pwe en kopwe fonueni ewe fonu pwan usun chok pwium we Nifai. Iwe mwirimwirum kewe repwe pwan anneanong nein mwirimwirin kewe; iwe, en kopwe pwan usun chok pwium we, me mwirimwirum kewe repwe pwan usun chok mwirimwirin kewe; iwe kopwe feioch non ranum meinisin.\n\n12 Iwe non ewe fansoun mwirin semei we, Liai, a kapas ngeni meinisin chon non imwan we, usun met a mefi non netipan me pwan amefien Ngunun ewe Samon a nom non netipan, iwe, a chinnapeno. Iwe non ewe fansoun a mano, me a peiaseno.\n\n13 Iwe non ewe fansoun esap mwo chommong ran me mwirin chok an we mano, Leiman me Lemuel me noun Ishmael kewe anuon ra song rei pokiten an ewe Samon kapasen fon.\n\n14 Pun ngang, Nifai, ua pesepes ai upwe kapas ngeni ir, anongonong won an kapas; pun ua kapas ngeni ir ren chommong mettoch, pwan semei we a pwan kapas ngeni ir me mwen an epwe mano; mi chommong me nein ekkewe mettoch aua kapas ngeni ir ra makketiw won nei kewe ekkoch chön seleich; pwan ekkoch porausen uruo ra pwan mak won nei kewe ekkoch chön seleich.\n\n15 Iwe, won ekkei ua makkei ekkewe mettochun nguni, me pwan chommong ekkewe pukefel ra pwan makketiw won ekkewe seleichen brass. Pokiten nguni a pwapwaiti ekkewe pukefel, me netipei a ekipwichir, ra pwan makketiw pwe pisekin kaeo me tufich fan iten mwirimwiri meinisin.\n\n16 Nengeni, nguni a pwapwa ren ekkewe mettochun ewe Samon; me netipei a soposopono ne ekipwichi ekkei mettoch ua kuner me rongorong usur.\n\n17 Nge inamo, me nukun watten kirokirochun ewe Samon, ren an pwar ngeniei an kewe angang mi napanap me amwarar, iwe netipei a puchor: O ngang emon aramas netipengaw! Ewer, netipei a uren netipengaw pokiten aionei; nguni a riaffou pokiten ai fofforungaw.\n\n18 Ngang ua ono, pokiten ekkewe sossot me tipis minne ra mecheres ne sotuni ei.\n\n19 Iwe nupwen ua mochen pwapwa, netipei a weires pokiten ai tipis; nge inamo, ngang mi sinei ion ua ani apinukunuk.\n\n20 Ai Kot ai chon aninis; i a emmwen ngeniei ai upwe tou seni ai kewe riaffou me non ewe fonu pon; me a amanaua ei won ekkewe konikin matau mi fokkun anonnon.\n\n21 A ourano netipei ren an tong, pwan tori an oromano inisi.\n\n22 A osukosuka ekkewe chon oput ngang, tori a forir pwe repwe pouk me fan mesei.\n\n23 Nengeni, i a rongorong ngeni ai sio neran, me a ngeniei mirit ren nemasepwi nepwin.\n\n24 Iwe neran ua fokkun anapano ai achocho ne iotek fan mesan; ewer, ua neuwomong non ai iotekita won nang; iwe chon nang ra feitiw me ra afanafanaei.\n\n25 Iwe won poun Ngunun we a wano inisi won ekkewe chuk mi fokkun tekia. Iwe mesei a kuna chommong mettoch mi auchea, ewer, ra fokkun napanap iwe aramas rese tufichin nengeni ir; iei minne a annuku ei pwe usap makker.\n\n26 O iwe, nge ika ua fen kuna ekkei sokkun mettoch mi auchea, ika ewe Samon ren an atekisona pwisin inisin ngeni ekkewe noun aramas tori an a pwisin churi fetanei aramas non an umoumoch, pwata netipei epwe kechiw me nguni epwe nonnomeno non ewe nemonun chukun netipengaw, iwe aionei a apwangapwangeno, me ai pochokun a kukkunutiw pokiten ai kewe riaffou?\n\n27 Iwe pwata upwe tup ren tipis, pokiten chok ren aionei? Ewer, pwata upwe tup ren sossot, pwe ewe emon mi ngaw epwe awora nenian non netipei pwe epwe ataieno ai kinamwe me eriaffou nguni? Pwata upwe song pokiten ewe mi chon oput ngang?\n\n28 Nenneno, nguni! Kosap chiwen amwochumoch non tipis. Kopwe pwapwa, O netipei, me kosap chiwen enenia ewe chon oput nguni.\n\n29 Kosap chiwen song pokiten ekkewe chon oput ngang. Kosap akukkunatiw ai pochokun pokiten ai kewe riaffou.\n\n30 Kopwe pwapwa, O netipei, me sio ngeni ewe Samon, me apasa: O Samon, upwe mwareituk feinfeino chok; ewer, nguni epwe pwapwa non en, ai Kot, ewe foun ai amanau.\n\n31 O Samon, kose mochen kopwe angasano nguni? Kose mochen kopwe angasaeiu seni ne poun ekkewe chon oput ngang? Kose mochen kopwe foriei pwe upwe chechech ren ai niweiti feiton tipis?\n\n32 Amo ita ekkewe asamen hell repwe kopung fochofoch me mwei, pokiten netipei a netipechou me nguni a niemam! O Samon, kose mochen kosap apungu asamen om wenechar me mwei, pwe upwe fetan non ewe aan non ewe nemonun ewe chuk, pwe upwe wenechar won ewe aan mi fatoch!\n\n33 O Samon, kose mochen kopwe finitieino non ufom na ufoufen wenechar! O Samon, kose mochen kopwe awenecharano aanen ai su seni ekkewe chon oput ngang! Kose mochen fori ai we aan epwe wenechar me mwei! Kose mochen kosap wanong foun chepetek epwe eppeti ai aan—nge kopwe nimeti ai aan me mwei, me kosap eppeti aanei, nge eppeti aanen ekkewe chon oput ngang.\n\n34 O Samon, ua fen apinukunuk non en, iwe upwe wanong ai apinukunuk non en tori feinfeino chok. Usap tongeni pungutiw ai we apinukunuk non poun futuk; pun ua sinei pwe anumamau ngeni ion mi anonga an apinukunuk non poun futuk. Ewer, a anumamau ion a wanong an apinukunuk non aramas ika fori aion pwe poun.\n\n35 Ewer, ua sinei pwe Kot mi kisasou ngeni ion mi tingorei. Ewer, ai Kot epwe ngeniei, ika ua tungor non ew napanap ese ngaw; ina minne upwe neuwomongeta reom; ewer, upwe sio ngonuk, ai Kot, en foun ai wenechar. Nengeni, neuei epwe feita reom feinfeino, ai fau me ai Kot Esemuch. Amen.\n\n", "2-ne 5": "[center][font_size=26]Sopun 5[/font_size][/center]\n\n[i]Ekkewe chon Nifai ra aimureno seni ekkewe chon Leiman, ra aneasochisi ewe annukun Moses, iwe ra aueta ew tempel—Pokiten ar rese nuku, ekkewe chon Leiman ra pokupokuno seni mwen mesen ewe Samon, ra anumamau, me winiti chon ninni ngeni ekkewe chon Nifai. Arap ngeni 588–559 Ier Mwen Kraist.[/i]\n\n1 Nengeni, non ewe fansoun ngang, Nifai, ua sio fan chommong ngeni ewe Samon ai Kot, pokiten an pwi kewe song.\n\n2 Nge nengeni, ar song ngeniei mi chok napano, ina minne ra kutta ar repwe angeiano manauei.\n\n3 Ewer, ra ngunungunuei, ra apasa: Pwich we kukkun a ekieki pwe epwe nemeni kich; iwe a chommong sossot a tori kich pokiten i; ina minne, sipwene nieno i, pwe sisap chiwen riaffou chommong pokiten an kewe kapas. Pun nengeni, sisap fokkun nouni i pwe ach chon nemenem; pun fen wisach, ekkewe sia watte mwen i, sipwe wisen nemeni ekkei aramas.\n\n4 Iei use makkeitiw won ekkei chön seleich ekkewe kapas meinisin ra apasa non ar ngunungunuei. Nge a chok naf ngeniei ai upwe apasa, pwe ra kutta ar repwe angeiano manauei.\n\n5 Iwe non ewe fansoun ewe Samon a aurouraei, pwe ngang, Nifai, upwe su senir me suno ngeni ewe fonu pon, me fiti pwan meinisin ion kan ir mi mochen repwe fitiei.\n\n6 Ina minne, non ewe fansoun ngang, Nifai, ua angei ai famini, pwan Soram me an famini, me Sam, pwi we emon watte me an famini, pwan Jacob me Joseph, ir pwi kukkun, pwan fefinei kewe, me pwan meinisin ekkewe ir mi mochen fiti ei. Iwe meinisin ekkewe repwe fiti ei, ir ekkewe ra nuku non ekkewe aurour me pwan ewe pwarata seni Kot; ina minne, ra aneasochisi ai kewe kapas.\n\n7 Iwe aua angei imwem kewe imw mangaku pwan sokopaten pisek aua tongeni uwei, iwe aua sai non ewe fonu pon non chommong ran. Iwe mwirin am sai non chommong ran aua aueta imwem kewe imw mangaku.\n\n8 Iwe nei kewe aramas ra mochen pwe aupwe eita ngeni ei neni Nifai; ina minne, am aua eita ngeni Nifai.\n\n9 Iwe meinisin ekkewe ir mi fitiei ra pwisin finata ngeni ir pwe repwe iteni ekkewe aramasen Nifai.\n\n10 Iwe am aua achocho ne apwonueta ekkewe pung, me an kewe annuk kisikis, me ekkewe annuk an ewe Samon non mettoch meinisin, anongonong won ewe annukun Moses.\n\n11 Iwe ewe Samon a nonnom rem; iwe aua fokkun feioch; pun aua fotuki foun ira, iwe, aua pwan kinikin uwa chommong. Iwe aua pwan popueta ne fon penen man, me pwin man, me man seni ew me ew sokkun nikinik.\n\n12 Iwe ngang, Nifai, ua pwan nukeato ekkewe uruo ra makketiw won ekkewe chön seleichen brass; me fiti ewe foun por, are kompas, ewe a for me ren poun ewe Samon fan itan atufichin semei we, usun a makketiw.\n\n13 Iwe non ewe fansoun aua popueta ne fokkun feiochuno, me chommongono won ewe fonu.\n\n14 Iwe ngang, Nifai, ua angei noun Laban we ketinas, iwe ua appiru napanapan pwe ua fori chommong ketinas, pwe aua nuokus pwe ekkewe aramas ra iteni chon Leiman repwe feito me nikemino; pun ua fen sinei usun ar koput ngeniei me nei kewe pwan kapachenong ekkewe aramas ir mi iteni nei aramas.\n\n15 Iwe ua aiti ngeni nei kewe aramas angangen kau imw, me forun mettoch seni ira, me seni iron, me seni copper, me seni brass, me seni mecha, me seni gold, me seni silver, me seni ekkoch sokkun fau mi auchea, pwe ra fokkun chommong.\n\n16 Iwe ngang, Nifai, ua aueta ew tempel; ua fori non ai chok appiru napanapan an Solomon we tempel chinon chok ese for seni ekkewe sokkun pisek mi auchea; pwe ekkewe sokkun pisek ese wor me won ei fonu, ina minne, ese tongeni for usun chok an Solomon we tempel. Nge ren chok napanapan mi for usun an Solomon we tempel; iwe napanapen mi fokkun watte ningan.\n\n17 Iwe non ewe fansoun ngang, Nifai, ua tinikeni minne nei kewe aramas repwe chofo ren, ar repwe achocho ne angang won pour.\n\n18 Iwe non ewe fansoun ra mochen pwe upwene emon nour king. Nge ngang, Nifai, ua apasa ngeni ir ai mochen pwe esap wor nour king; nge inamo, ua chok fori ngeni ir minne ua tongeni non ai pochokun.\n\n19 Iwe nengeni, ekkewe kapas an ewe Samon ra fen pwonueta ngeni pwi kewe, minne a apasa usur, pwe ngang upwe wisen nour chon nemenem me nour sense. Ina minne, ngang ua nour chon nemenem me nour sense, usun met an ewe Samon we annuk a apasa, tori ewe fansoun ra kutta ar repwe angeiano manauei.\n\n20 Ina minne, ewe poraus an ewe Samon ngeniei a pwonueta, a apasa pwe: Pokiten ar rese ausening ngeni om kapas repwe pokupok seni mwen mesan ewe Samon. Iwe nengeni, ra pokupokuno seni mwen mesan.\n\n21 Iwe i a fori ewe anumamau epwe nonnom wor, ewer, ew anumamau mi ariaffou, pokiten ar angangangaw. Pun nengeni, ra apochokuna netiper seni i, ra winiti usun efou foun fau; ina minne, pokiten ar we pwechepwech, me ningoch me murino, ren ar resap kefich me ren nei kewe aramas ewe Samon Kot a fori pwe ew chonochonen unuch epwe nonnom wor.\n\n22 Iwe ewe Samon Kot a apasa: Upwe fori pwe repwe koput me ren noum kewe aramas, tiwenon chok ika ra aier seni ar kewe fofforungaw.\n\n23 Iwe anumamau ngeni mwirimwirin i ewe a nofit ngeni mwirimwirir kewe; pun repwe anumamau usun ewe pwan chok anumamau. Iwe ewe Samon a fen apasa, iwe a fen pwonueta.\n\n24 Iwe pokiten ar we anumamau minne a fen nonnom wor ra winiti ew aramas chipwang, uren nukumach me nikatupotup, me ra kutt non ewe fonu pon ekkewe watten man ir mi ninni ekkoch man.\n\n25 Iwe ewe Samon Kot a apasa ngeniei: Ir repwe chon ninni mwirimwirum kewe, epwe poputanir ne chechemeniei; iwe pokiten resap chechemeni ei, me ausening ngeni ai kei kapas, repwe ninnir tori ar repwe kiteterino.\n\n26 Iwe non ewe fansoun pwe ngang, Nifai, ua epinano Jacob me Joseph, pwe repwe pris me sense won ewe fonuen nei kewe aramas.\n\n27 Iwe non ewe fansoun am aua nonnom non ewe napanapen pwapwa.\n\n28 Iwe inik ier a fen no seni ewe fansoun am aua tou seni Jerusalem.\n\n29 Iwe ngang, Nifai, ua fen makkeitiw ekkewe uruo won ai kewe seleich, minne ua fen forir, usun porousen nei kewe aramas tori iei.\n\n30 Iwe non ewe fansoun ewe Samon Kot a apasa ngeniei: Fori pwan ekkoch seleich; me kopwe makkei chommong mettoch wor minne ra öch me ne mesei, ren atufichin noum kewe aramas.\n\n31 Ina minne, ngang, Nifai, ren ai upwe aneasochisi ekkewe annukun ewe Samon, ua feino me fori ekkei seleich minne ua makkei ekkei mettoch wor.\n\n32 Iwe ua makkei mettoch minne mi apwapwai Kot. Iwe ika nei aramas ra pwapwa ngeni ekkewe mettochun Kot iwe repwe pwan pwapwaiti met mi fen makketiw won ekkei seleich.\n\n33 Iwe ika nei aramas ra mochen sinei ekkoch pwan pekin uruon nei kewe aramas repwe kutta nei kewe ekkoch seleich.\n\n34 Iwe a naf ngeniei ai upwe apasa pwe faik ier a no, iwe a fen wor am maun me anini fengen ngeni pwium kewe.\n\n", "2-ne 6": "[center][font_size=26]Sopun 6[/font_size][/center]\n\n[i]Jacob a aporousa uruon ekkewe chon Jew: Ewe fotek me niwin seni Babylon; ewe angangen me irapengesinon ewe Emon mi Fel re Israel; ewe aninis mi katiw me ren ekkewe chon Gentile; me an ekkewe chon Jew we niwinsefanito non fansoun soponon nupwen ra nuku non ewe Messiah. Arap ngeni 559–545 Ier Mwen Kraist.[/i]\n\n1 Ekkewe kapasen Jacob, ewe pwin Nifai, minne a fen kapas ngeni ekkewe aramasen Nifai:\n\n2 Nengeni, pwi achengicheng, ngang, Jacob, ua fen kokko me ren Kot, me seikita mwirin napanapen an tetten mi fel, me ua fen epinipinino me ren pwi we Nifai, ewe oua fen nenengeni pwe emon king ika emon chon tumun, me ewe oua anongonong won ren ami pekin eppet, nengeni oua sinei pwe ua fen kapas ngenikemi usun chommong mettoch.\n\n3 Nge inamo, ua kapas sefan ngenikemi; pun ngang ua wesewesen mochen ewe tufichin ngunumi. Ewer, ai noninen a fokkun watte fan asengesimi; iwe ami aua fen pwisin sinei pwe a fen iei usun. Pun ua fen pesei ngenikemi fiti unusen nikitu; iwe ua fen aiti kemi ekkewe kapas an semei we; me ua fen kapas ngenikemi usun mettoch meinisin minne ra fen makketiw, seni ewe forutan ewe fonufan.\n\n4 Iwe iei, nengeni, upwe kapas ngenikemi usun ekkewe mettoch minne ra fen fis, me repwe feito; ina minne, upwe anneani ngenikemi ekkewe kapasen Isaiah. Iwe ikkei ekkewe kapas minne pwi we a mochen pwe ngang upwe apasa ngenikemi. Iwe ua kapas ngenikemi fan asengesimi, pwe oupwe kaeo me mwareiti ewe iten ami we Kot.\n\n5 Iwe iei, ekkewe kapas minne upwe anneani ikkei ekkewe kapas minne Isaiah a fen kapas usun meinisin chon ewe imwen Israel; ina minne, repwe wewe ngeni usun chok ami, pun ami chon ewe imwen Israel. Me ra chommong mettoch minne a fen kapas seni Isaiah minne repwe usun chok ami, pokiten ami oua chon ewe imwen Israel.\n\n6 Iwe iei, ikkei ekkewe kapas: Iwe ewe Samon Kot a apasa: Nengeni, upwe wata pei ngeni ekkewe chon Gentile, me aueta ai esisin ngeni ekkewe aramas; iwe repwe wato noum anuon non pour, me noum fopun repwe ekireto won afarer.\n\n7 Iwe ekkewe king repwene sememi chon tumun, me nour kewe finesamol repwene inemi chon tumun; repwe chappetiw ngonuk ren meser ngeni ewe puun, me channakaneta toputopun pecheom; iwe kopwe sinei pwe Ngang ewe Samon; pun resap saw ekkewe repwe witiei.\n\n8 Iwe iei, ngang, Jacob, upwe kapas pwan usun ekkei kapas. Pun nengeni, ewe Samon a pwar ngeniei pwe ekkewe ra nom Jerusalem, seni ia sia feito me ie, ra fen ninnino me kekino non fotek.\n\n9 Nge inamo, ewe Samon a pwar ngeniei pwe repwe niwin sefan. Iwe a pwan pwar ngeniei pwe ewe Samon Kot, ewe Emon mi Fel re Israel, epwe pwari pwisin inisin ngeni ir non pekin futuk; me mwirin an epwe pwari pwisin inisin repwe ninni i me irapengesi i, usun ekkewe kapasen ewe chon nang ewe a fen apasa ngeniei.\n\n10 Iwe mwirin ar ra apochokunano netiper me akkumano uwer seni ewe Emon mi Fel re Israel, nengeni, ekkewe kapung an ewe Emon mi Fel re Israel epwe feito nonnom wor. Iwe ewe ran epwe feito pwe repwe kawet me riaffou.\n\n11 Ina minne, mwirin ra susu fetan, pun ewe chon nang a apasa, chommong repwene riaffou non pekin aion, iwe resap riaffou ngeni mano, pokiten ekkewe iotek an ekkewe mi nukuchar; repwe toropas fetan, me kawet, me koput; nge inamo, ewe Samon epwe umoumoch ngeni ir, pwe nupwen repwe feito ngeni ewe mirit usun ar we Chon Angasano, repwene ioi fengen sefan ngeni ekkewe fonuen mwirimwirir kewe.\n\n12 Iwe ra feioch ekkewe chon Gentile, ir ekkewe aramas ewe soufos a makkei usur; pun nengeni, ika pwe repwe aier me resap fiu ngeni Zion, me resap achufengenir ren enan watten me anieputen mwichefen, repwe manau; pun ewe Samon Kot epwe apwonueta an kewe pwon mi pin minne a fen forir ngeni noun semirit; iwe pokiten ei popun ewe soufos a makkei ekkei mettoch.\n\n13 Ina minne, ir ekkewe repwe fiu ngeni Zion me ekkewe aramas pwon noun ewe Samon repwe channakaneta ewe toputopun pecher; me ekkewe aramasen ewe Samon resap saw. Pun ekkewe aramasen ewe Samon ir ekkewe ra witi i; pun ra chok witiwit ngeni feiton ewe Messiah.\n\n14 Pun nengeni, usun ekkewe kapasen ewe soufos, ewe Messiah epwe aueta sefan inisin non ewe aruwen fansoun pun epwe apwakireta; ina minne, i epwe pwari pwisin inisin ngeni ir non manaman me ning mi napanap, tori ewe katanon ekkewe chon oput ir, nupwen ewe ran epwe feito repwene nuku non i; iwe esap wor emon epwe ataieno ena nuku non i.\n\n15 Iwe ir ekkewe resap nuku non i repwe ninnino, ren ekkei, pwan pochokunen asepwan, pwan ren chechechin fonu, pwan ren assuku cha, pwan seni samau, me ren nengita. Iwe repwe pwan sinei pwe ewe Samon i Kot, ewe Emon mi Fel re Israel.\n\n16 Pun ekkewe niapen maun repwe ono seni ewe mi napanap, ika ekkewe mi punguno pwe repwe fotek repwe ngaseno?\n\n17 Nge iei ewe Samon a apasa: Pwan mwo ekkewe mi fotekin ewe mi napanap repwe uweireno, iwe ewe niapen maun epwe angei seni mi ngaw epwene musuno; pun ewe Kot Napanap epwene omusano noun aramas pwon. Pun ewe Samon a apasa: Ngang upwe anini ngeni ir ekkewe ra anini ngonuk—\n\n18 Iwe upwe amwongonir ekkewe ra eriaffouk ren pwisin aioner; repwe sakaweno ren pwisin char epwe usun ita ren wain mi ngarangar; iwe meinisin aion repwe sinei pwe ngang, ewe Samon, ami Chon Amanau me ami Chon Angasano, ewe Emon mi Napanap noun Jacob.\n\n", "2-ne 7": "[center][font_size=26]Sopun 7[/font_size][/center]\n\n[i]Jacob a soposopono ne annea seni Isaiah: Isaiah a kapas fan iten ewe Messiah—Ewe Messiah epwe ani ewe kapasen ekkewe mi tipachem—I epwe mutata Nukunupan ngeni ewe chon wichi—I esap assaw—Anonno ngeni Isaiah 50. Arap ngeni 559–545 Ier Mwen Kraist.[/i]\n\n1 Ewer, pun iei anon ewe Samon: Ua fen eimukeno, ika ua fen oturokeno feinfeino chok? Pun iei anon ewe Samon: Ifan an inom we toropwen mufesen? Ngeni ion ua fen eimukeno, ika ngeni menni nein ekkewe ngang mi niwinimang ngeni ua amömökeno? Ewer, ngeni ion ua fen amömökeno? Nengeni, ren om kewe fofforungaw ka pwisin amömökeno, iwe ren om kewe atai annuk inom we a keimuno.\n\n2 Ina minne, nupwen ua feito, ese wor aramas; nupwen ua kokko, ewer, ese wor emon a ponueni. O imwen Israel, met pei a mwochomwochuno pwe ese tongeni amanaua en, ika ese wor ai manaman ai upwe angasa en? Nengeni, pokiten ai kapung ua appwasata ewe sat, ua fori chonupupur repwe ew fonu pon me iker repwe pongaw pokiten ekkewe konik ra pwaseta, iwe ra mano pokiten kaka.\n\n3 Ua aufoufa ekkewe nang non rochopwak, iwe ua fori mangakun netipeta pwe ponuponur.\n\n4 Ewe Samon Kot a ngeniei ewe kapasen ekkewe mi tipachem, pwe upwe sinei ifa usun ne apasa ew kapas non ew pungun fansoun ngonuk, O imwen Israel. Nupwen ka apwangapwang i a annenoi seningei iteiten nesossor. I a annenoi seningei pwe epwe rongorong usun ekkewe mi tipachem.\n\n5 Ewe Samon Kot a suki seningei, iwe use ungeni, ika kununo seni.\n\n6 Ua mutata nukunupei ngeni ewe chon wichi, me sapei ngeni ir ekkewe ra utti ewe mokur. Use opano mesei seni turunufas me ottuf.\n\n7 Pun ewe Samon Kot epwe anisiei, iei minne usap assaw. Iei minne ua fen amonnata mesei usun efou fau, iwe ua sinei pwe usap saw.\n\n8 Iwe ewe Samon a arapeto, iwe a epichaeino. Ion epwe anini ngeniei? Mut ngenikich sipwe uta fengen. Ion ai chon koum? Mut ngeni epwe feito arap ngeniei, iwe upwe wichi i ren pochokunen awei.\n\n9 Pun ewe Samon Kot epwe anisiei. Iwe meinisin ir ekkewe repwe etipisiei, nengeni, meinisin ir repwe chinnapeno usun echo mangaku, iwe ewe manchonap epwe anireno.\n\n10 Ion neimi a nuokusiti ewe Samon, a aneasochisi mongungun noun chon kuno, a fetan non rochopwak me ese wor an saram?\n\n11 Nengeni ami meinisin ekkewe oua aku ekkei, ekkewe oua rokopwanikemino ren merekuku, fetan non ewe saramen ami ekkei me non ekkewe merekuku minne oua fen aku. Ei oupwe ani seni pei—oupwe konetiw non netipengaw.\n\n", "2-ne 8": "[center][font_size=26]Sopun 8[/font_size][/center]\n\n[i]Jacob a soposopono ne annea seni Isaiah: Non ekkewe amuchunon ran, ewe Samon epwe ekinamwei Zion me ioi fengeni Israel—Ekkewe mi ngaseno repwe feito ngeni Zion nukanapen pwapwa watte—Anonno ngeni Isaiah 51 me 52:1–2. Arap ngeni 559–545 Ier Mwen Kraist.[/i]\n\n1 Aneasochis ngeniei, ami ekkewe oua tapweno mwirin wenechar. Nengeni ewe fau seni minne oua onusu seni, me ngeni ngaten ewe pwang seni minne neni oua sinnata.\n\n2 Ekieki usun Abraham, sememi we, me usun Sarah, i ewe a oupakemitiw; pun ua kokkori i chok, me efeiochu i.\n\n3 Pun ewe Samon epwe ekinamwei Zion, i epwe ekinamwei meinisin nenian kewe mi pon; iwe i epwe fori an fonu pon epwe usun Eden, me an we fonu pwas usun ewe ataken ewe Samon. Pwapwa me meseik repwe pwá me non, kapasen kinisou me ewe mongungun ngingin kon.\n\n4 Ausening ngeniei, nei aramas; me ausening ngeniei, O ai muu; pun ew annuk epwe tou seniei, iwe upwe fori ai kapung epwe nonnom pun epwe ew saram fan iten ekkewe aramas.\n\n5 Ai wenechar a arapeto; ai amanau a feino, me pei epwe apungu ekkewe aramas. Ekkewe fonuen neset repwe witiei, me won pei repwe apinukunuku.\n\n6 Neneta mesom ngeni ekkewe nang, me neneta won ewe fonufan a nom fan; pun ekkewe nang repwe moreno usun otuot, iwe ewe fonufan epwe mesino usun echo mangaku; iwe ir ekkewe ra nonnom won repwe mano non ena napanap. Nge ai amanau epwe feinfeino chok, me ai wenechar esap wesino.\n\n7 Ausening ngeniei, ami ekkewe oua sinei wenechar, ekkewe aramas minne non netiper ua fen makkei ai annuk, ousap nuokusiti etipisin aramas, ika ousap pwan nuokusiti ar kewe turunufas.\n\n8 Pun ewe manchonap epwe anireno usun echo mangaku, me ewe nikanipun epwe enir usun unen siip. Nge ai wenechar epwe feinfeino chok, me ai amanau epwe nonnom seni ew tappin aramas ngeni ew tappin aramas.\n\n9 Neno, neno! Ufoufuta pochokun, O poun ewe Samon; neno usun non ekkewe ranin nom. Esap en ewe a poku Rahab, me ekinasa ewe dragon?\n\n10 Esap en ewe a fen appwasano ewe sat, ewe konikin matau mi fokkun anonnon; ewe a fori anonnonun ewe sat pwe ew aan fan itan ewe mi ngaseno epwe feino ngeni ewe epek?\n\n11 Iei minne, ekkewe mi ngaseno me ren ewe Samon epwe niwinto, me feito fiti kön ngeni Zion; me pwapwa esemuch me fel epwe nonnom won mokurer; iwe repwe angei meseik me pwapwa; netipengaw me netipeta repwe wesino.\n\n12 Ngang i; ewer, ngang i ewe a ekinamweikemi. Nengeni, en ion, ina kopwe nuokusiti aramas, ekkewe repwe mano, me ekkewe noun aramas, ekkewe repwe foruno usun chok fetin?\n\n13 Me monnukano ewe Samon om chon for, ewe a emeiano ekkewe nang, me forata ekkewe nongonongen ewe fonufan, me a nuokus fansoun meinisin iteiten ran, pokiten ewe ningeringerin ewe chon eriaffou, usun ita a monneta epwe atano? Iwe ifan ningeringerin ewe chon eriaffou?\n\n14 Ewe chon fotek a mwitirino, pwe epwe pichino, iwe pwe i esap mano non ewe pwang, ika pwan anan we pinewa esap chiwen wor.\n\n15 Nge ngang ewe Samon om Kot, an kewe nó ra weruwer; ewe Samonun Mwicheichen Aramas ina itei.\n\n16 Iwe ua fen wanong ai kewe kapas non awemi, me ponukemino non chimwonun pei, pwe upwe tongeni fotuki ekkewe nang me forata ekkewe nongonongen ewe fonufan, me apasa ngeni Zion: Nengeni, ami nei aramas.\n\n17 Neno, neno, uta, O Jerusalem, ewe a fen unumi me ren poun ewe Samon ewe kapen an ningeringer—ka fen unumi ekkewe moromoren apin ewe kapen taroporop a wungunguu—\n\n18 Iwe ese wor epwe emmweni me nein meinisin ekkewe anuon i a fen wato; esap pwan wor epwe angei i me ren poun, me nein meinisin ekkewe anuon i a amarireta.\n\n19 Ekkei ruemon anuon ra feito ngonuk, ekkewe repwe niamam fan itom—om tatakis me tano, me ewe nengita me ewe ketinas—iwe me ren ion upwe ekinamweuk?\n\n20 Noum kewe anuon ra peno, tiwenon chok ekkei ruemon; ra kon nepopun meinisin ekkewe aan; usun emon niemwanin kou mwacho non ew cheew, ra uren ewe ningeringerin ewe Samon, ewe kapung an om Kot.\n\n21 Iei minne rongorong ei iei, en mi riaffou, me sakaweno, iwe esap ren wain:\n\n22 Iei anon ewe Samon, ewe Samon me om Kot a tingor pochokun fan iten pungun noun aramas; nengeni, ua fen wau seni poum ewe kapen chechech, ekkewe moromoren apin ewe kapen ai ningeringer; kosap chiwen unumi sefani.\n\n23 Nge upwe wanong non poun ekkewe ra eriaffouk; ekkewe ra apasa ngeni ngunum: Chappetiw, pwe am aupwe feino ewe epek—iwe ka akonatiw inisum usun ewe puun me usun ewe aan ngeni ir ekkewe ra feino ewe epek.\n\n24 Neno, neno, ufoufuta om pochokun, O Zion; ufoufuta ufom mangaku mi ning, O Jerusalem, ewe teninimw mi fel; pun seni ei fansoun esap chiwen wor epwe feito ngonuk ewe ese sirkumsais me ewe mi nimengaw.\n\n25 Uchikano inisum seni ewe toputop; uta, mwotiw, O Jerusalem; epichakeno seni ekkewe fofon uwom, O chon fotek fopunun Zion.\n\n", "2-ne 9": "[center][font_size=26]Sopun 9[/font_size][/center]\n\n[i]Jacob a awewei pwe ekkewe chon Jew repwe ioifengen non meinisin fonuer kewe fonuen pwon—Ewe Achasefan a angasa aramas seni ewe Turutiw—Inisin ekkewe mi mano repwe feito seni ewe peias, me ngunur seni hell me seni paratais—Repwe kapung—Ewe Achasefan a amanaua seni mano, hell, ewe tefin, me riaffou esemuch—Ekkewe mi tupwon repwe manau non ewe muun Kot—Niwinin tipis ra monneta—Ewe Emon mi Fel re Israel i ewe chon tumunun ewe tit. Arap ngeni 559–545 Ier Mwen Kraist.[/i]\n\n1 Iwe iei, pwi achengicheng, ua fen anneani ekkei mettoch pwe oupwe tongeni sinei usun ekkewe pwon mi pin an ewe Samon pwe i a pwon mi pin ngeni meinisin ewe imwen Israel—\n\n2 Minne i a apasa ngeni ekkewe chon Jew, seni awen noun kewe soufos mi fel, pwan seni nepoputan feitiw, seni tappin aramas ngeni tappin aramas, tori ewe fansoun a feito pwe repwe niwinsefan ngeni ewe ennetin mwichefen me mwicheichen Kot; nupwen repwe niwin ngeni imwer ngeni ekkewe fonuen ar kewe neuo, me repwe nom won meinisin fonuer kewe fonuen pwon.\n\n3 Nengeni, pwi achengicheng, ua apasa ngenikemi ekkei mettoch pwe oupwe tongeni pwapwa, me sachetai mokuremi feinfeino chok, pokiten ekkewe feioch minne ewe Samon Kot epwe wata won noumi kewe.\n\n4 Pun ua sinei pwe oua fen kutta fan chommong, chommong me neimi, pwe oupwe sinei usun mettoch repwe feito; ina minne ua sinei pwe oua sinei pwe aionach epwe ngaweno me mano; nge inamo, non inisich sipwe kuna Kot.\n\n5 Ewer, ua sinei pwe oua sinei pwe non ewe inis i epwe pwarano inisin ngeni ekkewe ra nom Jerusalem, seni ian sia feito; pun mi auchea pwe epwe fis neir; pun a namot ngeni ewe Chon Fori pwe i epwe mut ngeni inisin epwe tongeni nom fan nemenemen aramas non ewe aion, me mano fan iten aramas meinisin, pwe aramas meinisin repwe tongeni nom fan an nemenem.\n\n6 Pun usun mano a fis ngeni aramas meinisin, pwe epwe apwonueta ewe kokkot mi kirekiroch an ewe Chon Fori mi napanap, mi auchea epwe wor ew manamanen manausefan, me mi auchea pwe ewe manausefan epwe kawor ngeni aramas pokiten ewe turutiw; iwe ewe turutiw a feito pokiten atai annuk; iwe pokiten aramas ra winiti chon turutiw ra pokupokuno seni me mwen ewe Samon.\n\n7 Ina minne, mi auchea epwe wor ew achasefan esemuch—tiwenon chok ika epwe ew achasefan esemuch ei kiteter esap wata won esap kiteter. Ina minne, ewe aewin kapung minne a feito won aramas epwe chok nonnom tori ew fansoun esemuch. Iwe ika epwe ina, ei aion epwe konetiw pwe epwe ngaweno me epwe moromoretiw ngeni inan we fonufan, esap chiwen manausefan.\n\n8 O ewe miritin Kot, an umoumoch me chen! Pun nengeni, ika ewe aion esap chiwen manausefan ngunuch repwe nom fan nemenemen ewe chon nang ewe a turutiw seni me mwen ewe Kot Esemuch, me winiti ewe tefin, pwe esap chiwen manausefan.\n\n9 Iwe ngunuch repwe fokkun winiti usun chok i, iwe sia winiti ekkewe tefin, chon nang ngeni emon tefin, katuru seni mwen mesan ach Kot, me repwe nonnom ren ewe semenapen chofona, non riaffou, usun chok i; ewer, ngeni ewe setan ewe a atupano aewin semach me inach kewe, ewe a awinano inisin ngeni emon chon nangin saram, me amwasangata ekkewe noun aramas ngeni ekkewe monomonen mwicheichen chon nii manau me meinisin sokkun monomonen angangen rochopwak.\n\n10 O ifa usun watten ewe kirekirochun ach Kot, ewe a amonnata ew aan ren ach su seni ewe kamwochunon ei anoninenin anungaw; ewer, ewe anungaw, mano me hell, minne ua eita ngeni ewe manon ewe inis, me pwan ewe manon ewe ngun.\n\n11 Iwe pokiten ewe aanen ngaseno an ach Kot, ewe Emon mi Fel re Israel, ei mano, usun minne ua fen kapas usun, ewe manon inis, epwe fangeta an mano; minne mano ina ewe peias.\n\n12 Iwe ei mano minne ua fen kapas usun, minne ewe manon ngun, epwe fangeta an mano; minne manon ngun ina hell; ina minne, mano me hell repwe fangeta ar kewe mano, iwe hell epwe fangeta an kewe ngun mi fotek, iwe ewe peias epwe fangeta an kewe inis mi fotek, iwe ekkewe inis me ekkewe ngunun aramas repwe niwinsefan fengen ew ngeni ewe pwan ew; iwe epwe seni ewe manamanen ewe manausefanin ewe Emon mi Fel re Israel.\n\n13 O ifa usun auchean ewe kokkot an ach Kot! Pun won ewe efoch pau, ewe parataisen Kot epwe fangeta ekkewe ngunun ekkewe mi tupwon, iwe ewe peias epwe fangeta inisin ekkewe mi tupwon; iwe ewe ngun me ewe inis repwe pwisin niwinsefan fengen, iwe aramas meinisin resap chiwen tongeni kiteter, iwe resap tongeni mano, iwe ir ngun mi manau, me a wor ar unusochun mirit usun kich non ewe aion, tiwenon chok ach mirit epwene unusoch.\n\n14 Ina minne, epwe wor ach ew unusochun miritin ach kewe tipis meinisin, me ach kewe nimengaw, me ach seneno; iwe ekkewe mi tupwon repwe wor ar unusochun miritin ar pwapwaiti, me ar wenechar, ra ufouf ren nimenimoch, ewer, pwan mwo ren ewe ufoufen wenechar.\n\n15 Iwe ewe fansoun epwe feito nupwen aramas meinisin repwe no seni ei aewin mano ngeni manau, ina minne usun ir repwe winiti chon resap tongeni mano, repwe pwaato me mwen ewe nenien mwottun kapung an ewe Emon mi Fel re Israel; iwe mwirin epwe feito ewe kapung, iwe mwirin repwene kapung anongonong ngeni ewe kapung mi fel an Kot.\n\n16 Iwe ennetin, usun ewe Samon mi manau, pun ewe Samon Kot a fen apasa, iwe iei an kapas esemuch, minne esap tongeni morono, pwe ir ekkewe mi tupwon repwe chok pwan tupwon, iwe ir ekkewe mi nimengaw repwe chok pwan nimengaw; ina minne, ir ekkewe mi nimengaw ir ewe tefin me noun kewe chon nang; iwe repwe feino ngeni ewe ekkei esemuch, a monneta fan iter; me ar riaffou a usun ew noomun ekkei me brimstone, ngetengetin a feita feinfeino me esemuch me ese wor soponon.\n\n17 O ewe pochokun me ewe pungochun ach Kot! Pun a apwonueta meinisin an kapas, iwe ra feino tou seni awan, iwe an annuk epwe pwonueta.\n\n18 Nge, nengeni, ekkewe mi tupwon, ekkewe sounengin ewe Emon mi Fel re Israel, ir ekkewe ra nuku non ewe Emon mi Fel re Israel, ir ekkewe ra nikitu ngeni ekkewe riaffoun fonufan, me ponnuki ekkewe assawen fonufan, repwe angei ewe muun Kot, minne a amonneta fan iter seni nepoputan fonufan, iwe ar pwapwa epwe ureno feinfeino chok.\n\n19 O watten ewe umoumoch an ach Kot, ewe Emon mi Fel re Israel! Pun a angasano noun kewe souneng seni ewe anoninenin anungaw ewe tefin, me mano, me hell, me ewe noomun ekkei me brimstone, minne a riaffou esemuch.\n\n20 O ifa usun watten ewe pinin ach Kot! Pun a sinei mettoch meinisin, iwe ese wor och mettoch epwe tiweno i mi sinei usun.\n\n21 Iwe a feito ngeni ewe fonufan pwe epwe tongeni amanaua aramas meinisin ika repwe aneasochis ngeni mongungun; pun nengeni, a riaffouni ekkewe metekin aramas meinisin, ewer, ekkewe metekin meinisin aramas mi manau, mwan, fefin, me semirit, ekkewe ra choni ewe faminien Adam.\n\n22 Iwe a riaffouni ei pwe ewe manausefan epwe tongeni fis ngeni aramas meinisin, pwe meinisin repwe tongeni uta me mwen i non ewe auchean ranin kapung.\n\n23 Iwe a annuku aramas meinisin pwe mi namot repwe aier, me repwe papatais non itan we, me wor ar unusochun nuku non ewe Emon mi Fel re Israel, ika resap fori resap tongeni manau non ewe muun Kot.\n\n24 Iwe ika resap aier me nuku non itan we, me papatais non itan we, me nikitu tori nesoponon, repwe fokkun poutmwanino; pun ewe Samon Kot, ewe Emon mi Fel re Israel, a fen apasa.\n\n25 Ina minne, a fen awora ew annuk; iwe ian ese wor annuk epwe kawor esap wor niwinin tipis; iwe ian esap wor niwinin tipis esap wor kapung; iwe ian esap wor kapung ekkewe umoumochun ewe Emon mi Fel re Israel a wor an pung wor, pokiten ewe achasefan; pun ra ngaseno me ren ewe manamanen i.\n\n26 Pun ewe achasefan a amenemenochu ekkewe mochenin an pungoch won meinisin ekkewe ese kawor ngeni ir ewe annuk, pwe repwe ngaseno seni ewe anoninenin anungaw, mano me hell, me ewe tefin, me ewe noomun ekkei me brimstone, minne mi riaffou esemuch; iwe ra niwinsefan ngeni ewe Kot ewe a ngeni ir ngasangas, minne i ewe Emon mi Fel re Israel.\n\n27 Nge riaffou ngeni ewe minne ewe annuk a kawor ngeni, ewer, ewe a wor ren meinisin ekkewe annuk an Kot, usun chok kich, me a atai ir, iwe ewe a asonapano an kewe ranin sossot, pun aniweniw ina nonnomun!\n\n28 O ewe kokkot mi nikatupotup an ewe emon mi ngaw! O ewe namotongaw, me ekkewe apwangapwang, me ewe umwesin aramas! Nupwen ra tipachem ra ekieki pwe ra mirit, iwe rese aneasochis ngeni ewe aurouren Kot, pun ra ponnukano, ra ekieki pwe ra pwisin sinei, ina minne, ar mirit mi umwes iwe ese atufichir. Iwe repwe mano non ngun.\n\n29 Nge mi öch pwe aramas repwe tipachem ika repwe aneasochis ngeni ekkewe aurouren Kot.\n\n30 Nge riaffou ngeni ekkewe mi pisekisek, ekkewe ra pisekisek ren mettochun ewe fonufan. Pun pokiten ra pisekisek ra oput ekkewe mi woungaw, iwe ra eriaffou ekkewe mi tipetekison, iwe netiper ra chok ekieki ar pisek auchea; ina minne, ar pisek auchea ina ar kot. Iwe nengeni, ar pisek auchea repwe pwan fitir ne poutmwanino.\n\n31 Iwe riaffou ngeni ekkewe mi pineno seninger ekkewe resap rongorong; pun repwe mano non ngun.\n\n32 Riaffou ngeni ekkewe mi chun ekkewe resap kuna; pun repwe pwan mano non ngun.\n\n33 Riaffou ngeni ekkewe rese sirkumsais non netiper, pun ew miritin ar kewe fofforungaw epwe wichi ir non ewe ranin soponon.\n\n34 Riaffou ngeni ewe chon chofona, pun epwe katurutiw ngeni hell.\n\n35 Riaffou ngeni ewe a nii manau ewe a ninni ren kokkot, pun epwe mano.\n\n36 Riaffou ngeni ir ekkewe ra fori nisou, pun repwe katurutiw ngeni hell.\n\n37 Ewer, riaffou ngeni ekkewe ra fen ngeni ekkewe niosun anu muan, pun ewe tefin me nein meinisin tefin a pwapwa non ir.\n\n38 Iwe, amuchunon, riaffou ngeni meinisin ekkewe ra mano non ar kewe tipis; pun repwe niwinsefan ngeni Kot, me nengeni mesan, me nonnom non ar kewe tipis.\n\n39 O, ami pwi achengicheng, chechemeni ew anoninenin atai annuk seni ewe Kot mi Fel, me pwan ewe anoninenin fang ngeni ekkewe sossotun ewe emon mi nikatupotup. Chechemeni, ren ekiekin fonufan ina mano, me ren ekiekin ngun ina manau esemuch.\n\n40 O, ami pwi achengicheng, ausening ngeni ai kapas. Chechemeni ewe pochokunen ewe Emon mi Fel re Israel. Ousap apasa pwe ua fen kapas mettoch mi weires ngenikemi; pun ika oupwe fori, oupwe otteki ewe ennet; pun ua fen apasa ekkewe kapasen noumi Chon For. Ngang mi sinei pwe ekkewe kapasen ennet ra pochokun ngeni meinisin mi nimengaw; nge ekkewe mi tupwon rese nuokusitir, pun ra tongei ewe ennet me rese chechech.\n\n41 O iwe, ami pwi achengicheng, feito ngeni ewe Samon, ewe Emon mi Fel. Chechemeni pwe an kewe aan ra wenechar. Nengeni, ewe aanen aramas mi chokisikis, nge a aaneno non ew aanen wenechar me mwen i, iwe ewe chon tumunun ewe tit i ewe Emon mi Fel re Israel; iwe ese nouni emon chon angang ikewe; iwe ese pwan wor ew aan tiwenon chok seni ewe tit; pun ese tongeni tupuno, pun ewe Samon Kot ina itan.\n\n42 Iwe ion epwe fichifich, ngeni i epwe suk; iwe ewe mi mirit, me ewe mi tipachem, iwe ir ekkewe ra pisekisek, ir ra uren nuapas, pokiten ar kaeo, me ar mirit, me ar kewe pisekisek—ewer, ir ekkewe a oputer; iwe tiwenon chok ika repwe oturano ekkei mettoch, me ekiekir pwe ir mi puch me mwen Kot, me feitiw non anonnonun tipetekison, esap suk ngeni ir.\n\n43 Nge ekkewe mettochun ekkewe mirit me ekkewe mi tipachem repwe kopono seni ir feinfeino chok—ewer, ewe pwapwa minne a amonneta fan iten ekkewe souneng.\n\n44 O ami pwi achengicheng, oupwe chechemeni ai kapas. Nengeni, ua pwinitau ufei kewe, iwe ua uchukiereno me mwemi; ua iotek ngeni ewe Koten ewe amanau esemuch pwe epwe nengeniei ren mesan we mi manaman a tongeni kuna mettoch meinisin; iei minne, oupwe sinei non ewe ranin soponon, nupwen aramas meinisin repwe kuna apung ren ar foffor, nge ewe Koten Israel epwe pwarata pwe ua uchikano ami kewe fofforungaw seni nguni, iwe ua uta ren saram me mwen i, iwe ua pwan tonu seniei chami kewe.\n\n45 O, ami pwi achengicheng, kunnuno seni ami kewe tipis; uchikano ekkewe senimecha an i ewe epwe mwitir foti kemi; feito ngeni ewe Kot i ewe foun nongonongen ami amanau.\n\n46 Amonnata ngunumi ngeni ewe ningochun ran nupwen pungoch epwe kawor ngeni ekkewe mi tupwon, pwan mwo ewe ranin kapung, pwe ousap tongeni nurufengen ren anoninenin nuokus; pwe ousap tongeni chechemeni ami anoninenin niamam non unusoch, me echimw ne apasa: Fel, fel om kewe kapung, O Samon Kot Tekia—nge ngang mi sinei ai niamam; ua atai om annuk, iwe ai atai annuk ra pwisin ai; iwe ewe tefin a angeieino, pwe ua emon chon ono ngeni an anoninenin riaffou.\n\n47 Nge nengeni, ami pwi, mi auchea pwe upwe anneno kemi ngeni ew anoninenin pungun ekkei mettoch? Upwe eriaffou ngunumi ika ami ekiek mi nimenimoch? Upwe fatafatoch ngenikemi anongonong ngeni ekkewe wenewenochun ewe ennet ika ami mi ngaseno seni tipis?\n\n48 Nengeni, ika ami mi fel upwe kapas ngenikemi usun mettoch mi fel; nge pokiten ami ouse fel, me oua nengeniei usun emon sense, mi auchea pwe upwe aiti kemi ekkewe pungunon tipis.\n\n49 Nengeni, nguni a oput tipis, iwe netipei a pwapwa non wenechar; iwe upwe mwareiti ewe iten ai Kot mi fel.\n\n50 Feito, ami pwi, meinisin ekkewe ra kaka, feito ami ngeni ekkewe konik; iwe i ewe ese wor noun moni, feito kame me mwongo; ewer, feito kame wain me minik me esap ren moni me pwan ese wor niwinin.\n\n51 Ina minne, ousap nounano moni ren met minne ese wor namotan, ika ami angang ren met minne ese tongeni menemenoch. Nikitu ne aneasochis ngeniei, me chechemeni ekkewe kapas minne ua fen apasa; iwe feito ngeni ewe Emon mi Fel re Israel, me kametip won met minne esap morono, ika esap pwan kiteter, iwe mut ngeni ngunumi epwe pwapwa non watten feioch.\n\n52 Nengeni, ami pwi achengicheng, chechemeni ekkewe kapas an ami Kot; soposopono iotek ngeni i fansoun ran, iwe oupwe kinisou ngeni itan we mi fel fansoun pwin. Mut ngeni netipemi repwe pwapwa.\n\n53 Iwe nengeni ifa usun auchean ekkewe pwon mi pin an ewe Samon, me ifa usun an tekisoson ngeni ekkewe noun aramas; iwe pokiten an pochokun, me an chen me umoumoch, a pwon ngenikich pwe mwirimwirich resap unusen mano, anongonong ngeni ewe aion, nge epwe tumunur; iwe non tappin fansoun mwach repwe winiti ew mwich mi tupwon ngeni ewe imwen Israel.\n\n54 Iwe iei, ami pwi, upwe sopweno ne kapas ngenikemi; nge won ewe soran upwene apasa ngenikemi ewe nusun ai kewe kapas. Amen.\n\n", "2-ne 10": "[center][font_size=26]Sopun 10[/font_size][/center]\n\n[i]Jacob a awewei pwe ekkewe chon Jew repwe irapengesi ar Kot—Repwe toropas fetan tori ar repwe poputa ne nuku non I—Merika epwe ew fonuen ngaseno ikewe esap wor king epwe nemenem—Siwini nonnomun inisimi ngeni Kot me angei amanau seni An chen. Arap ngeni 559–545 Ier Mwen Kraist.[/i]\n\n1 Iwe iei, ngang, Jacob, ua kapas ngenikemi sefan, ami pwi achengicheng, usun ei mwich mi tupwon usun minne ua fen apasa.\n\n2 Pun nengeni, ekkewe pwon minne sia fen angei ir ekkewe pwon ngenikich anongonong ngeni ewe aion; ina minne, usun a fen pwaato ngeniei pwe chommong me nein mwirimwirich kewe repwe mano non ewe aion pokiten ese wor nuku, nge inamo, Kot epwe uren umoumoch ngeni chommong; iwe mwirimwirich repwe niwinsefan, pwe repwe tongeni feito ngeni met epwe ngeni ir ewe ennetin weweitin ar we Chon Angasano.\n\n3 Ina minne, usun ua apasa ngenikemi, mi auchea pwe Kraist—pun ewe pwinin akkom ewe chon nang a kapas ngeniei pwe epwe iei itan—epwe feito nein ekkewe chon Jew, nein ekkewe ra kon ngaw non kinikinin ewe fonufan; iwe repwe irapengesi—pun iei a namot ngeni ach Kot, iwe ese pwan wor ew muu won fonufan epwe tongeni irapengesi ar Kot.\n\n4 Pun ika ekkewe manaman mi napanap repwe fisino me nein ekkoch muu repwe aier, me sinei pwe i epwe ar Kot.\n\n5 Nge pokiten mwokutukutun pris me fofforungaw, ekkewe mi nom non Jerusalem repwe akkumano uwer seni i, pwe epwe irapengesino.\n\n6 Ina minne, pokiten ar fofforungaw, tatakis, nengita, samau, me assuku cha repwe feito wor; iwe ir ekkewe resap ninnino repwe toropas fetan nein muu meinisin.\n\n7 Nge nengeni, iei anon ewe Samon Kot: Nupwen ewe ran epwe feito pwe repwe nuku non ngang, pwe ngang Kraist, pun ua fen fori ew pwon mi pin ngeni semer kewe pwe repwe niwinsefan non ewe aion, won fonufan, ngeni ekkewe fonuen ar kewe neuo.\n\n8 Iwe ewe fansoun epwe feito pwe repwe ioifengeninong seni ar nangatamen toropaseno, seni ekkewe fonuen neset, me seni ekkewe ruanu kinikinin fonufan; iwe ekkewe muun chon Gentile repwe napanap me ne mesei, anon Kot, ne kakkinor ngeni ekkewe fonuen ar kewe neuo.\n\n9 Ewer, ekkewe kingen ekkewe chon Gentile repwe semen chon tumun ngeni ir, iwe nour kewe finesamol repwe winiti iner chon tumun; ina minne, ekkewe pwon an ewe Samon mi auchea ngeni ekkewe chon Gentile, pun i a fen apasano, iwe ion epwe tongeni anini?\n\n10 Nge nengeni, ei fonu, anon Kot, epwe ew fonuen om kewe neuo, iwe ekkewe chon Gentile repwe feioch won ewe fonu.\n\n11 Iwe ei fonu epwe ew fonuen ngaseno ngeni ekkewe chon Gentile, iwe esap wor king won ewe fonu, ewe epwe seikita ngeni ekkewe chon Gentile.\n\n12 Iwe upwe apochokunano ei fonu seni meinisin ekkoch muu.\n\n13 Iwe ion epwe fiu ngeni Zion epwe mano, anon Kot.\n\n14 Pun ion epwe seikata emon king ne fiu ngeniei epwe mano, pun ngang, ewe Samon, ewe kingen nang, upwe nour king, iwe upwe ew saram ngeni ir feinfeino chok, ekkewe ra rongorong ai kapas.\n\n15 Ina minne, ren ei popun, pwe ai kewe pwon mi pin repwe pwonueta minne ua fen fori ngeni ekkewe noun aramas, pwe upwe for ngeni ir nupwen ra nonnom non ewe aion, mi namot upwe ataieno ekkewe angangen rochopwak mi monomon, me pwan nii manau, me ekkewe angang mi anieput.\n\n16 Ina minne, ion a fiu ngeni Zion, ir me ru chon Jew me chon Gentile, ir me ru chon fotek me chon ngaseno, ir me ru mwan me fefin, repwe mano; pun ir ekkewe ra chon nisoun unusen fonufan; pun ir ekkewe resap fitiei ra ungeniei, anon ach Kot.\n\n17 Pun upwe apwonueta ai kewe pwon minne ua fen fori ngeni ekkewe noun aramas, pwe upwe for ngeni ir nupwen ra nonnom non ewe aion—\n\n18 Ina minne, ami pwi achengicheng, iei anon ach Kot: Upwe ariaffou mwirimwirimi kewe me ren poun ekkewe chon Gentile; nge inamo, upwe apwetetei netipen ekkewe chon Gentile, pwe repwe usun emon sam ngeni ir; ina minne, ekkewe chon Gentile repwe feioch me anneanong nein ewe imwen Israel.\n\n19 Ina minne, upwe epinano ei fonu ngeni mwirimwirimi kewe, me ion ekkewe repwe anneanong nein mwirimwirimi kewe, feinfeino, pwe epwe ew fonuen ar kewe neuo; pun a ew fonu mi kefinita, anon Kot ngeniei, nap seni meinisin ekkoch fonu, ina minne ua mochen aramas meinisin pwe repwe nonnom won pwe repwe fel ngeniei, anon Kot.\n\n20 Iwe iei, ami pwi achengicheng, sia kuna pwe ach we Kot mi umoumoch a fen ngenikich watten mirit usun ekkei mettoch, sipwene chechemeni i, me nikitano ach kewe tipis, iwe sisap asapwinatiw mokurach, pun sise koturuno; nge inamo, sia fen katou seni ewe fonuen ach kewe neuo; nge sia fen emmwen ngeni ew fonu murino, pun ewe Samon a fori ewe sat pwe aanach, iwe sia nom won ew fonuen neset.\n\n21 Nge a napanap ekkewe pwon an ewe Samon ngeni ir ekkewe ra nom won ekkewe fonuen neset; ina minne usun a apasa ekkewe fonuen neset, mi auchea epwe wor chommong seni ei, iwe ra pwan masow ren pwich kewe.\n\n22 Pun nengeni, ewe Samon Kot a emmwenano aramas seni fansoun ngeni fansoun seni ewe imwen Israel, anongonong ngeni an mochen me met epwe fich ngeni netipan. Iwe iei nengeni, ewe Samon a chechemeni meinisin ir ekkewe ra pokupokuno, ina minne a pwan chechemeni kich.\n\n23 Iei minne, apwapwaiti netipemi, me chechemeni pwe ami oua ngaseno ne foffor ren pwisin ami—ne finata ewe aanen mano esemuch ika ewe aanen manau esemuch.\n\n24 Ina minne, ami pwi achengicheng, siwini nonnomun inisimi ngeni netipen Kot, me esap netipen ewe tefin me ewe aion; iwe chechemeni, mwirin ami oua siwini nonnomun inisimi ngeni Kot, pwe epwe chok me ren me seni ewe chenin Kot ami oupwe manau.\n\n25 Ina minne, amo Kot epwe amanaua kemi seni mano me ren ewe manamanen ewe manausefan, me pwan seni mano esemuch me ren ewe manamanen ewe achasefan, pwe oupwe katiwenong non ewe muun Kot esemuch, pwe oupwe tongeni mwareiti i ren chen seni nang. Amen.\n\n", "2-ne 11": "[center][font_size=26]Sopun 11[/font_size][/center]\n\n[i]Jacob a kuna noun Chon Angasano—Ewe annukun Moses a esisinna Kraist me pwarano pwe I epwe feito. Arap ngeni 559–545 Ier Mwen Kraist.[/i]\n\n1 Iwe iei, Jacob a pwan kapas chommong mettoch ngeni nei aramas non ena fansoun; nge inamo ekkei chok mettoch ua fen fori pwe repwe makkeno, pun ekkewe mettoch minne ua fen makkeno a naf ngeniei.\n\n2 Iwe iei ngang, Nifai, ua makkei pwan ekkoch ekkewe kapas an Isaiah, pun nguni a pwapwa non an kewe kapas. Pun upwe anënnëi an kewe kapas ngeni nei aramas, iwe upwe tinareno ngeni meinisin nei kewe, pun a ennetin kuna ai Chon Angasano, usun ua fen kuna i.\n\n3 Iwe pwi, Jacob, a pwan kuna i usun ua fen kuna i; ina minne, upwe tinano ar kewe kapas ngeni nei kewe pwe epwe pwarata ngeni ir pwe ai kewe kapas mi ennet. Ina minne, seni ekkewe kapas an unumon, Kot a apasa, upwe forano ai kapas. Nge inamo, Kot a tinato pwan ekkoch chon pwarata, iwe a pwarata meinisin an kewe kapas.\n\n4 Nengeni, nguni a pwapwa ne pwari ngeni nei aramas usun ennetin ewe feiton Kraist; pun, fan iten ei popun ewe annuk an Moses a kawor; me mettoch meinisin minne a fen kawor seni Kot seni nepoputan ewe fonufan, ngeni aramas, ra esisina i.\n\n5 Iwe pwan nguni a pwapwa non ekkewe pwon mi pin an ewe Samon minne i a fen fori ngeni semach kewe; ewer, nguni a pwapwa non an chen, me non an pungoch, me manaman, me umoumoch non ewe kokkot mi auchea me esemuch usun ngaseno seni mano.\n\n6 Iwe nguni a pwapwa ne pwari ngeni nei aramas pwe ika Kraist esap feito aramas meinisin repwe mano non pekin ngun.\n\n7 Pun ika esap wor Kraist esap wor Kot; iwe ika esap wor Kot sisap manau, pun ese tongeni wor forutan mettoch. Nge mi wor emon Kot, iwe i Kraist, iwe a feito non ewe fansoun mi fich ngeni i.\n\n8 Iwe iei ua makkei ekkoch ekkewe kapas an Isaiah, pwe ion nein nei kewe aramas epwe kuna ekkei kapas repwe ekieta netiper me pwapwa fan iten aramas meinisin. Iei ekkewe kapas, iwe oupwe anonnoi ir ngenikemi me ngeni aramas meinisin.\n\n", "2-ne 12": "[center][font_size=26]Sopun 12[/font_size][/center]\n\n[i]Isaiah a kuna ewe tempel non fansoun soponon, ioi fengenin Israel, me kapung me kinamwe non ewe menenium—Ekkewe mi namanam tekia me ngaw repwe tipetekison atun ewe Aruwen Wareto—Anonno ngeni Isaiah 2. Arap ngeni 559–545 Ier Mwen Kraist.[/i]\n\n1 Ewe kapas minne Isaiah, ewe noun Amoz, a kuna usun Judah me Jerusalem:\n\n2 Iwe ewe fansoun epwe feito non ekkewe amuchunon ran, nupwen ewe chukun ewe imwen ewe Samon epwe foruno non unungen ekkewe chuk, iwe epwe etekiata asan seni ekkewe chukuchukuta, iwe muu meinisin repwe feito ngeni.\n\n3 Iwe chommong aramas repwe feino me apasa, Feito ami, me mut ngenikich sipwe feita ngeni ewe chukun ewe Samon, ngeni imwen ewe Koten Jacob; iwe epwe aiti kich usun an kewe eereni, iwe sipwe fetan won an kewe aan; pun seni Zion epwe feino ewe annuk, me ewe kapasen ewe Samon seni Jerusalem.\n\n4 Iwe epwe kapung nein ekkewe muu, me epwe apungu chommong aramas: iwe repwe opuni nour kewe ketinas ngeni mechan tu puun, me wokur kewe wokun nikappich ngeni mechan fichin ira—muu resap eitieta ketinas ngeni muu, resap pwan chiwen kaeo maun sefan.\n\n5 O imwen Jacob, feito ami me mut ngenikich sipwe fetan non saramen ewe Samon; ewer, feito, pun ami meinisin oua fen monucheno, emon me emon ngeni an kewe eereni mi ngaw.\n\n6 Iei minne, O Samon, ka fen nikitano noum kewe aramas, ewe imwen Jacob, pokiten ra ureno ren aramas seni otiw, me ausening ngeni ekkewe sou-pwe usun ekkewe chon Philistia, iwe ra apwapwar ren ekkewe noun chon ekis.\n\n7 Fonuer we a pwan ureno ren silver me gold, ese pwan wor soponon ar kewe pisek auchea; fonuer we a pwan ureno ren oris, ese pwan wor soponon war kewe chariot.\n\n8 Fonuer we a pwan ureno ren niosun anu muan; ra fen ngeni angangen pwisin pour, ewe minne pwisin autun pour a fori.\n\n9 Iwe ewe aramas mi kichiniwen ese chappetiw, iwe ewe aramas mi napanap ese atipetekisonei, iei minne, kosap omusano i.\n\n10 O ami ekkewe mi ngaw, tonong non ewe fau, me opakemino non ewe toputop, pun nuokusun ewe Samon me ewe ningen an ning mi napanap epwe wichi kemi.\n\n11 Iwe ewe fansoun epwe feito pwe ewe eingeingen mesemesen aramas repwe tipetekison, iwe ewe sikesiken aramas repwe chappetiw, iwe ewe Samon anamon epwe tekia non ena ran.\n\n12 Pun ewe ranin ewe Samonun Mwicheichen Aramas epwe mwitir feito won muu meinisin, ewer, won ew me ew; ewer, won ewe mi namanam tekia me eingeing, me won emon me emon ewe a sikasini, iwe i epwe tipetekison.\n\n13 Ewer, iwe ewe ranin ewe Samon epwe feito won meinisin ekkewe ira cedar non Lebanon, pun ra tekia me sikasini; me won meinisin ekkewe ira oak non Bashan;\n\n14 Me won meinisin ekkewe chuk mi tekia, me won meinisin ekkewe chukuchukuta, me won meinisin ekkewe muu minne ra sikasini, me won aramas meinisin;\n\n15 Me won meinisin tower mi tekia, me won meinisin ekkewe etip mi tit;\n\n16 Me won meinisin ekkewe sipwen ewe sat, me won meinisin ekkewe sipwen Tarses, me won meinisin ningochun met kewe mi pwano.\n\n17 Iwe ewe eingeingen aramas epwe chappetiw, iwe ewe sikesiken aramas epwe tipetekison; iwe ewe Samon chok epwe tekia non ena ran.\n\n18 Iwe ekkewe niosun anu muan i epwe unusen awesireno.\n\n19 Iwe repwe feino ngeni ekkewe pwangen ekkewe fau, me non ekkewe pokungon ewe puun, pokiten nuokusun ewe Samon epwe feito wor me ewe ningen an ning mi napanap epwe wichir, nupwen a poputa ne uchikingawei ewe puun.\n\n20 Non ena ran emon aramas epwe poutano noun kewe niosun anu muan mi silver, me noun kewe niosun anu muan mi gold, minne i a fen fori fan pwisin itan an epwe fen ngeni ir, ngeni ekkewe mole me ngeni ekkewe poute;\n\n21 Ren feinon non ekkewe ngaten ekkewe fau, me won ekkewe unungen ekkewe fau mi ken, pokiten nuokusun ewe Samon epwe feito wor me ewe ningen an ning mi napanap epwe wichir, nupwen a poputa ne uchikingawei ewe puun.\n\n22 Kouno ami ne apinukunuk non aramas, minne ngasangasan a nom non pwangen potun; pun met namotan an emon epwe aucheani i?\n\n", "2-ne 13": "[center][font_size=26]Sopun 13[/font_size][/center]\n\n[i]Judah me Jerusalem repwe angei niwinir pokiten ar aneasonap—Ewe Samon a tingor fan iten me a apungu Noun kewe aramas—Ekkewe fopun seni Zion ra anumamau me ariaffou pokiten ar sani ekkewe mettochun fonufan—Anonno ngeni Isaiah 3. Arap ngeni 559–545 Ier Mwen Kraist.[/i]\n\n1 Pun nengeni, ewe Samon, ewe Samonun Mwicheichen Aramas, a angeiano seni Jerusalem, me seni Judah, ewe nongonong me apinukunuk, unusen ewe apinukunukun pinewa, me unusen ewe nongonongen konik—\n\n2 Ewe mwan mi napanap, me ewe mwanin maun, ewe sou apung, me ewe soufos, me ewe mi tipachem, me ewe chon nom;\n\n3 Ewe kaptinin nime, me ewe mwan mi sufon, me ewe chon aninis, me ewe chon fana mettoch mi angoch, me ewe sou kapas mi sinenap.\n\n4 Iwe upwe ngeni ir semirit pwe repwe nour kewe prince, me monukon repwe nemenem wor.\n\n5 Iwe ekkewe aramas repwe riaffou, emon me emon meinisin seni pwan emon, iwe emon me emon seni chon orun; ewe semirit epwe anapanapa inisin non namanam tekia ngeni ewe chon nom, iwe ewe ngaw ngeni ewe mi sufon.\n\n6 Nupwen emon mwan epwe kamwochuno pwin we me non imwen seman we, me epwe apasa: En a wor ufom, kopwe nöum chon nemenem, iwe kosap mut ngeni ei tatakis epwe feito fan poum—\n\n7 Non ena ran i epwe akkapon, epwe apasa: Usap emon chon echikar; pun non imwei ese wor pinewa ika uf; kosap foriei ai upwe emon chon nemenemen ekkewe aramas.\n\n8 Pun Jerusalem a tano, me Judah a turutiw, pokiten channawer me ar kewe foffor ra ungeni ewe Samon, ra asonga ekkewe mesen an ning.\n\n9 Ewe nikinikin mesemeser a pwarata usur, me a affatano ar tipis pwe ra usun chok Sodom, iwe rese tongeni opano. Riaffou ngeni ngunur, pun ra niwini ngeni pwisin ir met mi ngaw!\n\n10 Apasa ngeni ekkewe mi tupwon pwe mi öch rer; pun repwe mwongo ewe foun iran ar kewe foffor.\n\n11 Riaffou ngeni ekkewe mi ngaw, pun repwe mano non pekin ngun; pun niwinin pour kewe epwe nonnom wor!\n\n12 Iwe nei aramas, semirit ra nour chon ariaffou, iwe fefin ra wisen nemenem wor. O nei aramas, ir ekkewe ra nemeni kemi ra echimwakemi pwe oupwe mwanino me atai wenewenen ami kewe aan.\n\n13 Ewe Samon a uta pwe epwe tingor, me a foffor pwe epwe apungu ekkewe aramas.\n\n14 Ewe Samon epwe poputa ne kapung fiti ekkewe chon nom seni noun kewe aramas me ekkewe prince seni ikewe; pun oua fen anieno ewe ataken kreip me angeiano ren pochokun pisekin ekkewe mi woungaw non imwemi kewe.\n\n15 Met oua mochen? Oua opuni nei aramas ngeni tatakisitiw, me wusi mesen ekkewe mi woungaw, anon ewe Samon Koten Mwicheich.\n\n16 Soposopono, ewe Samon a apasa: Pokiten ekkewe fopun seni Zion ra sikesik, me fetan fiti awuunen uwer me sikepwachen meser, fetan me nuenuen fetan nupwen ra feino, me fori ew tikitik ren pecher—\n\n17 Iei minne ewe Samon epwe wichir ren ew karakar ne mokuren ekkewe fopun seni Zion, iwe ewe Samon epwe pwarano pekin inisir kewe mi mwonono.\n\n18 Non ena ran ewe Samon epwe angeiano ningen nour ekkewe tikitikin fouten inis, me pwonupwonun mokur, me ekkewe foukukumosun fouten inis usun napanapen ewe maram;\n\n19 Ekkewe senimecha me ekkewe naana, me ekkewe mangakun mokur;\n\n20 Ekkewe akkaw, me ekkewe fouten peche, me ekkewe fofon chamwer, me ekkewe porun nee, me ekkewe iering;\n\n21 Ekkewe ring, me ekkewe enningen pwot;\n\n22 Ekkewe uf mi uf nikkesiwin, me ekkewe pinu, me ekkewe pwonupwonun mokur, me ekkewe arurun mokur;\n\n23 Ekkewe kinassin ourir, me ekkewe mangaku mi pwetete, ekkewe pwonupwonun mokur, me ekkewe nikatupon.\n\n24 Iwe ewe fansoun epwe feito, me nukun pongarangar epwe wor pongaw; iwe me nukun echo noponopa, echo kamwekis; iwe me nukun nikinikochun kokkotun mokur, panneno; iwe me nukun echo fouten neup, echo pwonupwonun mangakun netipeta; kar me nukun nioch.\n\n25 Noum kewe mwan repwe turutiw me ren ewe ketinas me noum kewe mi pochokun non ewe maun.\n\n26 Iwe an kewe tit repwe noninen me netipeta; iwe epwe ponnuno, me epwe mwot won ewe puun.\n\n", "2-ne 14": "[center][font_size=26]Sopun 14[/font_size][/center]\n\n[i]Zion me noun kewe fopun repwe ngaseno me nimenimoch non ewe ranin menenium—Anonno ngeni Isaiah 4. Arap ngeni 559–545 Ier Mwen Kraist.[/i]\n\n1 Iwe non ena ran, fumon fefin repwe kamwochuno emon mwan, repwe apasa: Am aupwe ani pwisin anem pinewa, me ufouf pwisin ufem; nge mut ngenikem am aupwe eiteit ngeni itom pwe epwe awesano am assaw.\n\n2 Non ena ran ewe panen ewe Samon epwene ningoch me amwarar; foun iran ewe puun epwe echipwer me ning ngeni ir ekkewe ra tiweno seni Israel.\n\n3 Iwe ewe fansoun epwe feito, ir ekkewe ra nometiw non Zion me nonnom non Jerusalem repwe fel, emon me emon a mak me nein ekkewe mi manau non Jerusalem—\n\n4 Nupwen ewe Samon epwe tonueno nimengawen ekkewe fopun seni Zion, me epwe enimochuono chan Jerusalem seni nukanapan we me ren ewe ngunun kapung me pwan ren ewe ngunun kar.\n\n5 Iwe ewe Samon epwe forata won meinisin nenien nonnom non chukun Zion, me won an kewe mwicheichen aramas, ew kuchu me otuot fansoun ran me ewe saramen ew ekkei mi ngetenget fansoun pwin; pun won ningen Zion meinisin epwe ew eppet.\n\n6 Iwe epwe wor ew imw pwe epwe ew chuno non fansoun ran seni ewe pwichikar, me epwe ew nenien tumun, me ew nenien asoso seni monumon me seni pungun ran.\n\n", "2-ne 15": "[center][font_size=26]Sopun 15[/font_size][/center]\n\n[i]An ewe Samon we ataken kreip (Israel) epwe ponnuno, iwe Noun kewe aramas repwe toropas fetan—Riaffou epwe feito wor non ar nikinikin amam ennet me toropas fetan—Ewe Samon epwe eitieta ew esisin me ioni Israel—Anonno ngeni Isaiah 5. Arap ngeni 559–545 Ier Mwen Kraist.[/i]\n\n1 Iwe mwirin upwe konu ngeni nei mi unusen achengicheng echo kön usun nei achengicheng, usun an we ataken kreip. A wor an nei mi unusen achengicheng atake non ew chukuchukuta mi uwaoch.\n\n2 Iwe a tittieno, me ionau ekkewe faun ikewe, me fotuki ren ewe iran kreip mi fokkun murino, me fori ew tower nukanapan we, me pwan fori ew mwesinen ungungun kreip non; iwe a esuku pwe epwe uwani foun kreip, iwe a uwani foun kreip mi mwacho.\n\n3 Iwe iei, O aramasen Jerusalem, me mwanin Judah, finata, ouse mochen, nefinen ngang me ai we ataken kreip.\n\n4 Met ita epwe pwan tongeni for ngeni ai we ataken kreip minne use mwo fen fori me non? Ina minne, nupwen ua esuku pwe ita epwe uwani foun kreip a uwani foun kreip mi mwacho.\n\n5 Iwe iei non ei fansoun; upwe erenuk met upwe fori ngeni ai we ataken kreip—upwe angeiano tittin we mi for seni ira, iwe man repwe anieno; iwe upwe ataietiw tittin we, iwe epwe chapapetiw;\n\n6 Iwe upwe ataieno; esap chiwen fich ika tuu; nge epwene marita ekkewe petewen mi fonufon me ira fonufon; upwe pwan annuku ngeni ekkewe kuchu pwe resap chiwen apungatiw pungun ran me won.\n\n7 Pun ewe ataken kreip an ewe Samonun Mwicheichen Aramas ina ewe imwen Israel, iwe ekkewe mwanin Judah ina fatan ira mi menemenoch; iwe a esuku kapung, iwe nengeni, riaffou; a esuku wenechar, nge nengeni, ew pupuchor.\n\n8 Riaffou ngeni ir ekkewe ra apachafengeni imw ngeni imw, tori an esap chiwen wor neni, pwe repwe tongeni anenier anamon chok non nukanapan fonufan!\n\n9 Non seningei, anon ewe Samonun Mwicheichen Aramas, ennet chommong imw repwe ponnuno, iwe esap wor aramasen non ekkewe teninimw mi napanap me ningoch.\n\n10 Ewer, engon acre seni ewe ataken kreip epwe awora ew bath, iwe masowen foun iran ew homer epwe awora ew ephah.\n\n11 Riaffou ngeni ir ekkewe ra pwaata kai fansoun nesossor, pwe repwe kutta sakaw, ekkewe ra soposopono tori nepwin, iwe wain a asakawereno!\n\n12 Iwe ewe harp, me ewe viol, ewe tabret, me pipe, me wain ikkena mi nom non ar kametip; nge rese aucheani ewe angangen ewe Samon, rese pwan ekieki forien poun kewe.\n\n13 Iei minne, nei kewe aramas ra feino ngeni fotek, pokiten ese wor ar weweoch; iwe nour kewe mwan mi sufon ra echik, iwe nour kewe mwicheichen aramas ra pwaseno ren kaka.\n\n14 Iei minne, hell a pwisin awatteno, me sukano awan ese wor kaukun; me ar ning, me nour mwicheichen aramas, me ar ning, iwe ion ewe a pwapwa, epwe feitiw non.\n\n15 Iwe ewe aramas mi kichiniwen epwe turutiw, iwe ewe aramas mi napanap epwe tipetekison, iwe mesen ewe mi eingeing epwe tipetekison.\n\n16 Nge ewe Samonun Mwicheichen Aramas epwe tekia non kapung, iwe Kot ewe mi fel epwe enimenimochuno non wenechar.\n\n17 Iwe ekkewe appanen siip repwe mwongo non pwisin napanaper, iwe chon ekis repwe anieno ekkewe neni mi tano nenien ekkewe siip mi kefinita.\n\n18 Riaffou ngeni ir ekkewe ra nukei angangangaw ren ekkewe fofon namotongaw, me tipis usun ita ew senin kuruma;\n\n19 Ekkewe ra apasa: Fori an epwe mwitir, amwitiri an angang, pwe sipwe tongeni kuna; iwe fori ewe chon aurouren ewe Emon mi Fel re Israel epwe mareto me feito, pwe sipwe sinei.\n\n20 Riaffou ngeni ir ekkewe ra eita ngaw ngeni och, me öch ngeni ngaw, ekkewe ra siwini rochopwak ren saram, me saram ren rochopwak, ekkewe ra siwini kipwin ren ngarangar, me ngarangar ren kipwin!\n\n21 Riaffou ngeni ekkewe mi mirit me non pwisin meser me tipachem me non pwisin kunaer!\n\n22 Riaffou ngeni ekkewe mi napanap ne un wain, me ekkewe mwan mi pochokun ne nofiti sakaw;\n\n23 Ion a epichi ekkewe aramas mi ngaw fan iten niwinin, me angeiano wenecharen ewe mi tupwon seni i!\n\n24 Iei minne, usun ewe ekkei a kenieno ekkewe ira mi pwas, iwe ewe ngetenget a atano ewe unuchen foun ira, warer kewe repwe ngaweno, iwe uwar kewe repwe aasino usun toputop; pokiten ra aturano ewe annuk an ewe Samonun Mwicheichen Aramas, me ponnuku ewe kapasen ewe Emon mi Fel re Israel.\n\n25 Iei minne, ina ewe songen ewe Samon a poputa ngeni noun kewe aramas, iwe a eitieno poun ngeni ir, iwe a wichi ir; iwe ekkewe chukuchukuta ra chechech, iwe inisir kewe mi mano ra kamwefesen me non nukanapen ekkewe aan. Pun inamo iei an we song esap kunnuno, nge poun epwe chok aitieu.\n\n26 Iwe epwe aueta ew esisin ngeni ekkewe muu seni towaw, iwe epwe eisis ngeni ir seni nesopun ewe fonufan; iwe nengeni, repwe mwitir ne feito; esap wor emon epwe pekus ika turuno me neir.\n\n27 Esap wor emon epwe mouruno ika annut; ika achawaren nukanaper resap pwan nikapwesepwes, ika fofon nour kewe sus resap pwan tano;\n\n28 Ion nour foun nikappich mi ken, me meinisin nour kewe nikappich ra monneta, me apachapachen nour kewe oris repwe usun napanapen foun fau, me ar kewe taia repwe usun ew ewuniar, ar weruwer usun emon naion.\n\n29 Repwe weruwer usun ekkewe kukkun naion; ewer, repwe weruwer, me kamwochuno ewe mi ono, me repwe uweiano non tumunoch, iwe esap wor emon epwe angasereno.\n\n30 Iwe non ena ran repwe weruwer ngeni ir usun weruwerun ewe sat; iwe ika repwe nengeni ewe fonu, nengeni, rochopwak me netipengaw, iwe ewe saram a rochono non ekkewe nang ikewe.\n\n", "2-ne 16": "[center][font_size=26]Sopun 16[/font_size][/center]\n\n[i]Isaiah a kuna ewe Samon—An Isaiah kewe tipis ra museno—A kokko pwe epwe osini—A osini usun ketiwengawen an Kraist kewe afanafan me ren ekkewe chon Jew—Ew nussun mwicheich epwe niwinsefan—Anonno ngeni Isaiah 6. Arap ngeni 559–545 Ier Mwen Kraist.[/i]\n\n1 Non ewe ier nupwen king Uzziah a mano, ua pwan kuna ewe Samon a mwommot won ew nenien mwottun king, tekia me kekita, iwe urosun ufan we a aurano ewe tempel.\n\n2 Asetan a uta ekkewe seraphim; emon me emon a wor wonofoch pour; ren ruofoch poun i a pwonuono mesan, me ren ruofoch poun i a pwonuono pechen, me ren ruofoch i a fen chang.\n\n3 Iwe emon a puchor ngeni ewe pwan emon, me a apasa: Fel, fel, fel, ina ewe Samonun Mwicheichen Aramas; unusen fonufan a ureno ren an ning.\n\n4 Iwe ekkewe nongonongen ewe asam ra mwokut pokiten mongungun i ewe a puchor, iwe ewe imw a ureno ren otuot.\n\n5 Mwirin ua apasa: Riaffou a fis ngeniei! pun ua kiteter; pokiten ngang emon mwan mi nimengaw tunnawei; iwe ua nonnom nein ew aramas mi nimengaw tunnawer; pun mesei a fen kuna ewe King, ewe Samonun Mwicheichen Aramas.\n\n6 Mwirin emon me nein ekkewe seraphim a aasito rei, a wor ew moochen ekkei mi char non poun, minne i a angei me ren ruofoch achipw seni ewe nenien kek asor;\n\n7 Iwe a wata won awei, me a apasa: Nengeni, ei a fen attapa tunnawom; iwe om angangangaw a musono, iwe tipisum a nimochuno.\n\n8 Ua pwan rongorong mongungun ewe Samon, a apasa: Ion upwe tinano, me ion epwe feino fan itach? Mwirin ua apasa: Ngang iei; tinieino.\n\n9 Iwe a apasa: Feino me ereni ekkei aramas—Oupwe ennetin rongorong, nge rese weweiti; me oupwe ennetin kuna, nge rese eteneki.\n\n10 Fori netipen ekkei aramas ar resap memef, me fori seninger repwe pung, me achunnano meser—pwe resap kuna ren meser, me rongorong ren seninger, me weweiti ren netiper, me repwe kun seni mi ngaw me repwe chikar.\n\n11 Mwirin ua apasa: Samon, ifa taman? Iwe a apasa: Tori an ekkewe teninimw repwe tano esap wor masower, me ekkewe imw esap wor aramas non, me ewe fonu epwe unusen ponnuno;\n\n12 Iwe ewe Samon a fen asueno aramas towaw, pun epwe wor ew angangen nikitano mi watte nukanapen ewe fonu.\n\n13 Nge epwe chok wor ew ne engonun, iwe repwe niwinsefan, me repwe anieno, usun efoch ira teil, me usun efoch oak ewe auchean kinikinin mi nom non ir nupwen ra amoratiw cheer kewe; pwe mwirimwirin we mi fel epwe ina auchean kinikinin we.\n\n", "2-ne 17": "[center][font_size=26]Sopun 17[/font_size][/center]\n\n[i]Ephraim me Syria ra maun ngeni Judah—Kraist epwe uputiw seni emon fopun nimenimoch—Anonno ngeni Isaiah 7. Arap ngeni 559–545 Ier Mwen Kraist.[/i]\n\n1 Iwe non ewe fansoun non ekkewe ranin Ahaz ewe noun Jotham, ewe noun Uzziah, kingen Judah, pwe Rezin, kingen Syria, me Pekah ewe noun Remaliah, kingen Israel, a feita ngeni Jerusalem pwe epwe maun ngeni, nge ese tongeni okkufu.\n\n2 Iwe a fateno ngeni imwen David, a apasa: Syria a chungeni Ephraim. Iwe netipan a mwokut, me netipen noun kewe aramas, usun ekkewe iran nein petewen ra mwokut ren ewe asepwan.\n\n3 Mwirin ewe Samon a apasa ngeni Isaiah: Feino iei pwe kopwe churi Ahaz, en me Shearjashub noum we anuon, non nesopun aanen ewe asan warawar non ewe aanenapen ewe masies an ewe chon for mangaku;\n\n4 Iwe apasa ngeni i: Kopwe tumunuoch, me kopwe fanafaneno; kosap nuokus, kosap pwan noninen pun ekkewe ruofoch ukun amuch mi otuot, pun ewe song mi pochokun an Rezin ngeni Syria, me an noun Remaliah.\n\n5 Pokiten Syria, Ephraim, me ewe noun Remaliah, ra fen akkota aurour mi ngaw ngonuk, ra apasa:\n\n6 Sipwene feita ungeni Judah me eriaffou, me sipwe atai pwe sipwe tonong, me awiisa emon king nukanapan, ewer, ewe noun Tabeal.\n\n7 Iei anon ewe Samon Kot: Esap uta, esap pwan fisino.\n\n8 Pun ewe mokurenapen teninimwen Syria ina Damascus, me ewe mokurenapen teninimwen Damascus, Rezin; iwe me mwen wone me nimu ier Ephraim epwe morono pwe esap chiwen ew mwicheichen aramas.\n\n9 Iwe ewe mokurenapen teninimwen Ephraim ina Samaria, me ewe mokurenapen Samaria ina noun Remaliah we anuon. Ika ousap nuku iwe ennet ousap tumun.\n\n10 Soposopono, ewe Samon a pwan kapas ngeni Ahaz, a apasa:\n\n11 Kopwe tingorei ewe Samon om Kot ew esisin; kopwe tingorei ew esisinen seni anonnonun fonufan, ika seni asan non nang.\n\n12 Nge Ahaz a apasa: Usap tingor, usap pwan sotuni ewe Samon.\n\n13 Iwe a apasa: Kopwe rongorong iei, O imwen David; a ew mettoch mi kukkun ren om kopwe apekusu aramas, nge oupwe pwan apekusu ai Kot?\n\n14 Iei minne, ewe Samon pwisin epwe ngonuk ew esisin—Nengeni, emon fopun nimenimoch epwe pwopwo, me epwe nounatiw emon at, me epwe eita ngeni Immanuel.\n\n15 Pwetö me punech i epwe mwongo, pwe i epwe sinei an esap etiwa ewe mi ngaw me epwe finata ewe mi och.\n\n16 Pun me mwen ewe monukon epwe sinei an esap etiwa ewe mi ngaw me finata ewe mi och, ewe fonu ka oput epwe monnukuno seni ir me ruomon noun kewe king.\n\n17 Ewe Samon epwe forata wom, me won noum kewe aramas, me won imwen semom we, ekkewe ran rese mwo feito seni ewe ran nupwen Ephraim a suno seni Judah, ewe kingen Assyria.\n\n18 Iwe ewe fansoun epwe feito pwe non ewe ran pwe nupwen Samon epwe eisis pwe epwe kokkori ewe noong a nom non ewe towawenon kinikinin Egypt, me kokkori ewe sisata ewe a nom non ewe fonuen Assyria.\n\n19 Iwe repwe feito, me ir meinisin repwe nom non ekkewe nemonun chuk mi ponnuno, me non ekkewe pwangen ekkewe fau, me won ira fonufon meinisin, me won petewen meinisin.\n\n20 Non ewe pwan chok ran ewe Samon epwe raisew ren efoch raiso mi kamo, me ren ir ekkewe pekinon ewe chonupupu, me ren ewe kingen Assyria, ewe mokur, me ewe unounen ekkewe peche; iwe epwe pwan raisew ewe enis.\n\n21 Iwe ewe fansoun epwe feito pwe non ena ran, emon mwan epwe tumunu emon appanen kou me ruomon siip;\n\n22 Iwe ewe fansoun epwe feito pwe, pokiten mi wor chommongun minik i epwe mwongo pwetö; pun meinisin ekkewe ra nometiw non ewe fonu repwe mwongo pwetö me punech.\n\n23 Iwe ewe fansoun epwe feito pwe non ena ran, ew me ew neni epwe fis, ikewe mi wor ew ngerou ira kreip ren ew ngerou foun silver, epwe winiti petewen mi fonufon me ira fonufon.\n\n24 Mwan repwe feito ngeni ena neni fiti foun nikappich me nikappich, pokiten unusen ewe fonu epwe winiti petewen fonufon me ira fonufon.\n\n25 Iwe ekkewe chukuchukuta meinisin repwe tuuta ren ewe mechan tuu puun, esap feito ikewe ewe nuokusun petewen fonufon me ira fonufon; nge epwe winiti nenien titinon oksen, me puratiwen appanen siip me sike.\n\n", "2-ne 18": "[center][font_size=26]Sopun 18[/font_size][/center]\n\n[i]Kraist epwe efou foun chepetek me efou foun efeiengaw—Kutta ewe Samon, nge esap ekkewe sou roong mi tik neuwer—Sapengeni ewe annuk me ngeni ewe kapasen pwarata ren emmwen—Anonno ngeni Isaiah 8. Arap ngeni 559–545 Ier Mwen Kraist.[/i]\n\n1 Soposopono, ewe kapas an ewe Samon a kapas ngeniei: Angei ngonuk ewe nenien mak mi watte, me makkei non me ren efoch pen noun aramas, usun Maher-shalal-hash-baz.\n\n2 Iwe ua angei ngeniei ekkoch chon pwarata mi nukuchar pwe repwe makkei, Uriah ewe pris, me Zechariah ewe noun Jeberechiah.\n\n3 Iwe ua feino ngeni ewe fefin soufos; iwe a pwopwo me nounatiw emon at. Mwirin ewe Samon a apasa ngeniei: Eita ngeni, Maher-shalal-hash-baz.\n\n4 Pun nengeni, ewe semirit esap sinei an epwe puchor, Semei, me inei, me mwen ekkewe pisekisekin Damascus me ewe niapen maun an Samaria epwe kekino me mwen ewe kingen Assyria.\n\n5 Ewe Samon a pwan kapas ngeniei sefan, a apasa:\n\n6 Pokiten ekkei aramas rese etiwa ekkewe konikin Shiloah minne ra pupu non pwetete, me ra pwapwa non Rezin me noun Remaliah anuon;\n\n7 Iei minne, nengeni, ewe Samon a wata wor ekkewe konikin ewe chonupupu, mi pochokun me chommong, pwan mwo ewe kingen Assyria me unusen an ning; iwe i epwe feita won unusen an kewe epin chonupupu, me ureno seni an kewe nepekin chonupupu.\n\n8 Iwe i epwe feino nukanapen Judah; i epwe ureno me epwe nuseni, i epwe mwo pwan feita tori ewe wuu; me meresinon poun kewe repwe aurano unusen fonuom we, O Immanuel.\n\n9 Achiechia fengenikemi, O ami aramas, iwe oupwe tatakisitiw; me oupwe ausening ami meinisin seni ekkewe fonu mi towaw; finitano nukanapemi, iwe oupwe tatakisitiw; finitano nukanapemi, iwe oupwe tatakisitiw.\n\n10 Kokkot fengen, iwe epwe namotongaw; apasa ewe porous, iwe esap fis; pun Kot a nom rech.\n\n11 Pun ewe Samon a kapas ngeniei ren efoch pau mi pochokun, me a aurouraei pwe usap fetan non ewe napanapen ekkei aramas, a apasa:\n\n12 Ousap apasano, Ew tipeewfengen, ngeni meinisin ion ekkei aramas repwe apasa, Ew tipeewfengen; ousap pwan nuokusiti ar nuokus, ousap pwan noninen.\n\n13 Sufonuti pwisin ewe Samonun Mwicheichen Aramas, iwe mut ngeni i epwe ami nuokus, me mut ngeni i epwe ami aurek.\n\n14 Iwe i epwe winiti ew nenien tumun; nge epwe efou foun chepetek, me epwe efou foun efeiengaw ngeni ir me ru ekkewe imwen Israel, epwe ew minne niap me ew sar ngeni ekkewe aramasen Jerusalem.\n\n15 Iwe chommong me neir repwe turuno me turutiw, me repwe tatakis, me repwe tup non sar, me repwe ono.\n\n16 Fotano ewe kapasen pwarata, me eppungano ewe annuk me nein nei kewe chon kaeo.\n\n17 Iwe upwe apinukunuku ewe Samon, ewe a opano mesan seni ewe imwen Jacob, iwe upwe kutta i.\n\n18 Nengeni, ngang me ekkewe semirit minne ewe Samon a ngeniei pwe repwe esisin me repwe mettoch mi amwarar non Israel seni ewe Samonun Mwicheichen Aramas, ewe a nonnom non ewe Chukun Zion.\n\n19 Iwe nupwen repwe apasa ngonuk: Kutta seni ir ekkewe ra chiechi ngeni sou-wananu, me seni ekkewe sou roong ekkewe mi tik neuwer me mongunungun—aramas resap kutta seni ar Kot fan iten ekkewe mi manau ar repwe rongorong seni ekkewe mi mano?\n\n20 Kutta seni ewe annuk me seni ewe kapasen pwarata; iwe ika rese kapas anongonong won ei kapas, iwe epwe pokiten ese wor saram non ir.\n\n21 Iwe repwe feino nukanapan we ren riaffou mi weires me echik; iwe ewe fansoun epwe feito pwe nupwen repwe echik, repwe pwisin mangaw, me otteki nour king me ar Kot, me repwe neta asan.\n\n22 Iwe repwe nengeni ewe puun me kuna fitikoko, me rochopwak, kirochen riaffou, iwe repwe suno ngeni rochopwak.\n\n", "2-ne 19": "[center][font_size=26]Sopun 19[/font_size][/center]\n\n[i]Isaiah a kapas fan iten ewe Messiah—Ekkewe aramas non rochopwak repwe kuna ew saram mi pochokun—Ngenikich emon semirit epwe uputiw—I epwe ewe Princen Kinamwe me epwe nemenem won an David we nenien mwottun king—Anonno ngeni Isaiah 9. Arap ngeni 559–545 Ier Mwen Kraist.[/i]\n\n1 Nge inamo, ewe kiroch esap usun met mi fis non an we osukosuk, nupwen akkom i epwe ekis eriaffou ewe fonuen Zebulun, me ewe founen Naphtali, iwe mwirinon epwe fori ekkoch riaffou mi rochongaw a weneno ren ewe aanen ewe Setipar pekinon Jordan non Galilee seni ekkewe muu.\n\n2 Ekkewe aramas ra fen fetan non rochopwak ra kuna ew saram mi pochokun; ir ekkewe ra nom non ewe fonuen ewe chumonnun mano, ewe saram a tinetiw wor.\n\n3 Ka fen achommongano masowen ewe muu, me anapano ewe pwapwa—ra pwapwa me mwom anongonong won ewe pwapwan kinikin uwa, iwe usun mwan ra pwapwa nupwen ra ineti ekkewe niapen maun.\n\n4 Pun ka fen ataieno osan achoun we, me ewe iran afaran, ewe wokun an chon ariaffou.\n\n5 Pun meinisin maun an ewe sounfiu a fis ren osukosuken akurang, iwe ekkewe uf ra fokkun cha; nge ei epwe fis ren kar me kakun ekkei.\n\n6 Pun ngenikich emon semirit a uputiw, ngenikich emon at a kawor; iwe ewe government epwe nonnom won afaran; iwe itan epwe iteni, Amwarar, Chon Aninis, Ewe Kot mi Napanap, Ewe Sam Esemuch, Ewe Princen Kinamwe.\n\n7 Ren ewe napenon government me kinamwe esap wor soponon, won ewe nenien mwottun king an David, me won muun we pwe epwe oota, me epwe forano ren kapung me ren pungoch seni ei fansoun feino, pwan mwo feinfeino. Ewe pochokunen memef an ewe Samonun Mwicheichen Aramas epwe fori ei.\n\n8 Ewe Samon a tinano an kapas ngeni Jacob iwe a asaramano won Israel.\n\n9 Iwe ekkewe aramas meinisin repwe sinei, pwan mwo Ephraim me ekkewe aramasen Samaria, ekkewe ra ekiek non namanam tekia me pochokunen netip:\n\n10 Ekkewe foun simen ra turutiw, nge sipwe aueta ren fau mi fanafan; ekkewe sycamore ra pokupokutiw nge sipwe siwini ir ngeni ira cedar.\n\n11 Iei minne ewe Samon epwe forata ekkewe chon koum an Rezin repwe ungeni i, me repwe achufengeni noun kewe chon koum;\n\n12 Ekkewe chon Syria akkom me ekkewe chon Philistia mwirin; iwe repwe ataieno Israel ren awer mi sukuno. Pun inamo iei an we song esap kunnuno, nge poun a chok aitieu.\n\n13 Pun ekkewe aramas rese kunngeni i ewe a wichi ir, rese pwan kutta aninis me ren ewe Samonun Mwicheichen Aramas.\n\n14 Iei minne ewe Samon epwe pokueno seni Israel mokuran me ukun, panan me fetin non ew ran.\n\n15 Ewe chon nom, i mokuran; iwe ewe soufos a afanafana chofona, i ewe ukun.\n\n16 Pun ekkewe sou emmwenin ekkei aramas ra fori ir pwe repwe mwanino; iwe ekkewe ra angei emmwen seni ir repwe mano.\n\n17 Iei minne ewe Samon esap wor an pwapwa non nour kewe kukkun anuon, esap pwan wor an umoumoch ngeni ekkewe ese wor semer me ekkewe fefin mi mano punuwer; pun emon me emon meinisin mi nikatuputup me chon fori mi ngaw, iwe meinisin aaw repwe apasa mettoch mi umwes. Pun inamo iei an we song esap kunnuno, nge poun a chok aitieu.\n\n18 Pun fofforungaw epwe kar usun ewe ekkei; epwe kenieno ekkewe petewen mi fonufon me ira fonufon, iwe epwe aku ekkei non ekkewe wenuwenun ewe petewen, iwe repwe chukuchukuta usun ewe feitan otuot.\n\n19 Seni ewe ningeringerin ewe Samonun Mwicheichen Aramas ewe fonu a rochono, iwe ekkewe aramas repwene usun kakun ewe ekkei; esap wor emon aramas epwe umoumoch ngeni pwin.\n\n20 Iwe i epwe turufi me won peniemwanin poun me epwe echik; iwe i epwe mwongo won ewe peniefefinin poun me esap menemenoch; emon me emon epwe pwisin ani futuken poun—\n\n21 Manasseh, Ephraim; me Ephraim, Manasseh; ir fengen repwe ungeni Judah. Pun inamo iei an we song esap kunnuno, nge poun a chok aitieu.\n\n", "2-ne 20": "[center][font_size=26]Sopun 20[/font_size][/center]\n\n[i]Ewe kiteterinon Assyria a ew esisinen ewe kiteterinon ekkewe aramas mi ngaw atun ewe Aruwen Wareto—Fitemon chok aramas repwe chiwen manau mwirin ewe Samon epwe feito sefan—Ewe nussun Jacob epwe niwin non ena ran—Anonno ngeni Isaiah 10. Arap ngeni 559–545 Ier Mwen Kraist.[/i]\n\n1 Riaffou ngeni ir ekkewe ra annukano annuk ese wenechar, me ekkewe ra makkei porous ese pung minne ra fen forano;\n\n2 Ren ar repwe eppeti seni ekkewe mi osupwang ar kapung, me ar repwe angeiano ekkewe pung seni ekkewe mi woungaw ne nein nei kewe aramas, pwe ekkewe fefin mi mano punuwer repwe ar niapen maun, me pwan repwe sona seni ekkewe ese wor semer.\n\n3 Iwe met kopwe fori non ewe ranin efeiengaw, me non ewe tatakis minne epwe feito seni towaw? ngeni ion oupwe su ngeni ne angei aninis? me ian oupwe nikitatiw ami kewe pisekisek?\n\n4 Me nukun ngang repwe chappetiw fan ekkewe ewe choun chon fotek, iwe repwe turutiw fan ekkewe mi ninnino. Pun inamo iei an we song esap kunnuno, nge poun a chok aitieu.\n\n5 O chon Assyria, ewe pochokunen ai song, me ewe efoch wok non pour ina ar song mi pungoch.\n\n6 Upwe tinano i epwe ungeni ew muu mi nikatuputup, me ungeni ekkewe aramasen ai ningeringer upwe ngeni i ew annuk pwe epwe angei ekkewe winnen maun, me epwe angei ekkewe niapen maun, me epwe puriretiw usun ewe pwakaken ekkewe aan.\n\n7 Iwe nge i ese mochen epwe ina usun, netipan ese pwan mochen ewe sokkun, nge non netipan pwe epwe atano me pokueno ekkewe muu esap ekkoch chok.\n\n8 Pun a apasa: Met esap nei kewe prince meinisin ir king?\n\n9 Esap Calno usun Carchemish? Esap Hamath usun Arpad? Esap Samaria usun Damascus?\n\n10 Iwe pokiten pei a forata ekkewe muun niosun anu muan, me noun kewe nios mi fanafan ra napeseni ir ekkewe seni Jerusalem me seni Samaria;\n\n11 Ngang usap fori, usun ua fen fori ngeni Samaria me noun kewe niosun anu muan, upwe pwan fori ngeni Jerusalem me noun kewe niosun anu muan?\n\n12 Ina minne ewe fansoun epwe feito pwe nupwen ewe Samon epwe fori unusen an angang won Chukun Zion me won Jerusalem, upwe ngeni niwinin uwan ewe netip mi pochokun an ewe kingen Assyria, me ewe ningen nikinikin mi tekia.\n\n13 Pun i a apasa: Seni pochokunen pei me seni ai mirit ua fen fori ekkei mettoch; pun ngang mi tipachem; me ua fen amwokutu ekkewe kianin ekkewe aramas, me sonai ar pisek auchea, me ua fen okkufatiw ekkewe aramas usun emon mwan mi pwaracho;\n\n14 Iwe pei a kuna usun ew faas ekkewe pisekisekin ekkewe aramas; me usun emon a ioifengeni ekkewe sokun ra nomwetiw ua fen ioifengeni unusen ewe fonufan; iwe ese wor emon a amwokutu ewe pau, ika suki ewe aw, ika tik neuwer.\n\n15 Met ewe kouk epwe pwisin eingano i seni ewe a nouni i ne pokupok? Met ewe ngerenger epwe pwisin anapano i seni ewe a uchiki i? Usun ita ewe wok epwe pwisin uchiki seni ir ekkewe ra ekieta, ika usun ita ewe fochun ira epwe pwisin ekieta usun ita ese wor iran!\n\n16 Iei minne pwe ewe Samon, ewe Samonun Mwicheichen Aramas, epwe tinano me nein noun kewe mi kefinita, osukosuk; me fan an ning i epwe aku ew kar usun ewe karen ew ekkei.\n\n17 Iwe ewe saramen Israel epwe usun ew ekkei, iwe noun we Emon mi Fel epwe usun ew ngetenget, iwe epwe kareno me epwe kenieno an kewe ira fonufon me an kewe petewen fonufon non ew ran;\n\n18 Iwe epwe kenieno ningen an petewen, me ewe masies mi uwaoch, ewe ngun me pwan ewe inis; iwe repwe usun nupwen emon chon wei finaik a peno.\n\n19 Iwe ekkewe nussunon iran ewe petewen repwe chokukkun, pwe emon semirit epwe tongeni anneanir.\n\n20 Iwe ewe fansoun epwe feito pwe non ena ran, pwe ewe nussun Israel, me ekkewe ra ngaseno seni ewe imwen Jacob, resap chiwen apinukunuk non i ewe a wichi ir, nge repwe apinukunuk won ewe Samon, ewe Emon mi Fel re Israel, non ennet.\n\n21 Ewe nussun epwe niwin, ewer, pwan mwo ewe nussunon Jacob, ngeni ewe Kot mi napanap.\n\n22 Pun inamo noum aramas Israel epwe usun ewe pien neset, nge inamo ew nussur epwe niwin; ewe katano mi foruno epwe ureno ren wenechar.\n\n23 Pun ewe Samon Koten Mwicheichen Aramas epwe fori ew tatakis, epwe pwan fis ngeni unusen ewe fonu.\n\n24 Iei minne, iei anon ewe Samon Koten Mwicheichen Aramas: O nei aramas ekkewe ra nonnom non Zion, ousap nuokusiti ewe chon Assyria; i epwe wichikemi ren efoch wok, me epwe eitieta efoch ira ne ungenikemi, non ewe napanapen Egypt.\n\n25 Pun ekiseno chok, me ewe song mi pungoch epwe kouno, me ai song non ar kiteter.\n\n26 Iwe ewe Samonun Mwicheichen Aramas epwe amwasangata ew ninni fan itan anongonong won ewe ninninon Midian non nenien ewe foun faun Oreb; iwe usun wokun a nom won ewe sat iwe i epwe pwan eitata non ewe napanapen Egypt.\n\n27 Iwe ewe fansoun epwe feito pwe non ena ran pwe achoun we epwe angeiano seni won afarom, me osan we seni won uwom, iwe osan we epwe katano pokiten ewe kepit.\n\n28 I a feito ngeni Aiath, i a sopweino ngeni Migron; non Michmash i a isonano wan kewe kuruma.\n\n29 Ra feino ngeni nepekin ewe aan; ra fen fori nenien asoso non Geba; Ramath a nuokus; Gibeah seni Saul a fen suno.\n\n30 Anoumwongata ewe mongungu, O fopun seni Gallim; fori pwe Laish epwe rongorongan, O Anathoth mi riaffou.\n\n31 Madmenah a suno; ekkewe aramasen Gebim ra ioifengeni ir pwe repwe suno.\n\n32 Usun iei i epwe nometiw non Nob atun ewe ran; i epwe uchiki poun ngeni ewe chuken ewe fopun seni Zion, ewe chukuchukutan Jerusalem.\n\n33 Nengeni, ewe Samon, ewe Samonun Mwicheichen Aramas epwe pokuetiw ewe watten panen ira fiti anuokus; iwe ekkewe mi namanam tekia repwe pokupokuno; iwe ekkewe mi sikesik repwe tipetekison.\n\n34 Iwe i epwe pokuetiw ekkewe wenuwenun ewe petewen ren efoch kouken iron, iwe Lebanon epwe turutiw me ren emon mi napanap.\n\n", "2-ne 21": "[center][font_size=26]Sopun 21[/font_size][/center]\n\n[i]Ewe nepopun Jesse (Kraist) epwe apungu non wenechar—Ewe mirit usun Kot epwe ponano ewe fonufan non ewe Menenium—Ewe Samon epwe seikata ew esisin me ioni Israel—Anonno ngeni Isaiah 11. Arap ngeni 559–545 Ier Mwen Kraist.[/i]\n\n1 Iwe epwe feito efoch kukkunun ira a puk seni nepopun Jesse, me efoch panen ira epwe puk seni waran kewe.\n\n2 Iwe Ngunun ewe Samon epwe nom won i, ewe ngunun mirit me wewe, ewe ngunun aurour me manaman, ewe ngunun sinei me sufonun ewe Samon;\n\n3 Iwe epwe fori i epwe mwitir weweiti non sufonun ewe Samon; iwe i esap apungano anongonong won kunaen mesan, esap pwan apungupung anongonong won rongorongen seningan.\n\n4 Nge ren wenechar i epwe apungu ekkewe mi woungaw, me kapung ren pungoch fan iten ekkewe mi tipetekison seni fonufan; iwe i epwe wichi ewe fonufan ren kapasen awan, me ren ngasangasen tunnawan i epwe nieno ekkewe aramas mi ngaw.\n\n5 Iwe wenechar epwe an achawaren nukanapan, me nukuchar epwe achawaren nepekin.\n\n6 Ewe wonif epwe pwan nom ren ewe appanen siip, iwe ewe leopard epwe konetiw ren ewe kukkunun sike, iwe ewe appanen kou me we kukkun naion me kitinupun man repwe nomefengen; iwe emon kukkun semirit epwe emmwenir.\n\n7 Iwe ewe kou me ewe bear repwe mwongo; nour kewe kukkun repwe kokkon fengen; iwe ewe naion epwe mwongo fetin mi pwas usun ewe oks.\n\n8 Iwe ewe semirit mi chok oup epwe kukkunou won pwangen emon kukkunun serepenit mi poison, iwe ewe semirit a keran kouno ne oup epwe wata poun won ewe nenien serepenit mi poison.\n\n9 Resap efeiengawa ika atano emon me non chukui kewe meinisin mi fel, pun ewe fonufan epwe ureno ren ewe mirit usun ewe Samon, usun ekkewe konik ra ponueno ewe sat.\n\n10 Iwe non ena ran epwe wor ew waren Jesse, minne epwe uta pwe epwe ew esisinen ekkewe aramas; ekkewe chon Gentile repwe kutta ewe waren Jesse; iwe an nenien asoso epwe ningoch.\n\n11 Iwe ewe fansoun epwe feito non ena ran pwe ewe Samon epwe poputa angang sefan atun ewe aruwen fansoun pwe epwe aniwinato nussun noun kewe aramas minne repwe nometiw, seni Assyria, me seni Egypt, me seni Pathros, me seni Cush, me seni Elam, me seni Sainar, me seni Eimat, me seni ekkewe fonuen neset.\n\n12 Iwe i epwe aueta ew esisin fan iten ekkewe muu, iwe epwe achufengeni ekkewe mi katuruu seni Israel, me ioifengeni ekkewe mi toropas seni Judah seni ekkewe ruanu kinikinin fonufan.\n\n13 Ewe nonowon Ephraim epwe pwan wesino, me ekkewe koum ngeni Judah repwe pokupokuno; Ephraim esap nonowoiti Judah, me Judah esap eriaffou Ephraim.\n\n14 Nge repwe changeta won afaren ekkewe chon Philistia ngeni notou; repwe niapenifengeni ir seni otiw; repwe wata pour won Itam me Moab; iwe ekkewe noun Ammon repwe aneasochisi ir.\n\n15 Iwe ewe Samon epwe unusen ataieno channawan ewe setin Egypt; iwe me ren an asepwan mi pochokun i epwe uchiki poun won ewe chonupupu, me epwe wichietiw non fisu kukkun chonupupu, me fori aramas repwe feino non nour sus.\n\n16 Iwe epwe wor ew aanenap fan iten nussunon noun kewe aramas minne epwe nometiw, seni Assyria, usun chok a fis ngeni Israel non ewe ran i epwe feita seni ewe fonuen Egypt.\n\n", "2-ne 22": "[center][font_size=26]Sopun 22[/font_size][/center]\n\n[i]Non ewe ranin menenium aramas meinisin repwe mwareiti ewe Samon—I epwe nonnom neir—Anonno ngeni Isaiah 12. Arap ngeni 559–545 Ier Mwen Kraist.[/i]\n\n1 Iwe non ena ran kopwe apasa: O Samon, upwe mwareituk; inamo ika ka song rei om song a kunnuno, iwe ka ekinamweiei.\n\n2 Nengeni, Kot i ai chon amanau; upwe apinukunuk, iwe usap nuokus; pun ewe Samon Siowa i ai pochokun me ai kon; i a pwan winiti ai chon amanau.\n\n3 Iei minne, ren pwapwa upwe ififiu konik seni ekkewe puachetan konikin amanau.\n\n4 Iwe non ena ran ami oupwe apasa: Mwareiti ewe Samon, kokkori itan, affatano an kewe foffor me nein ekkewe aramas, oupwe pwarano pwe itan mi tekia.\n\n5 Kön ngeni ewe Samon; pun i a fen fori mettoch mi echipwer; ei a fateno non unusen ewe fonufan.\n\n6 Puchoreu me apwas, ami aramasen Zion; pun mi napanap ewe Emon mi Fel re Israel mi nom me neimi.\n\n", "2-ne 23": "[center][font_size=26]Sopun 23[/font_size][/center]\n\n[i]Ewe kiteterinon Babylon a ew esisinen ewe kiteter epwe fis atun ewe Aruwen Wareto—Epwe ew ranin ningeringer me niwiningaw—Babylon (ewe fonufan) epwe turutiw feinfeino chok—Anonno ngeni Isaiah 13. Arap ngeni 559–545 Ier Mwen Kraist.[/i]\n\n1 Ewe porousen riaffou an Babylon, minne Isaiah ewe noun Amoz a kuna.\n\n2 Ekieta ew finaik won unungen ewe chuk mi tekia, anoumwongu ewe mongungu ngeni ir, uchuki ewe pau, pwe repwe feino non ekkewe tittin ekkewe aramas tekia.\n\n3 Ua fen annuku nei kewe mi enimenimochuno, ua pwan kori nei kewe mi napanap, pun ai song ese nom won ir ekkewe ra pwapwa non ai tekia.\n\n4 Ewe akurangen ewe mwicheich won ekkewe chuk a usun chok ew mwichen aramas mi napanap, ew neuwomwongun akurangen ekkewe muun fonu ra ioifengen, ewe Samonun Mwicheichen Aramas a ionifengeni ekkewe mwicheichen ewe maun.\n\n5 Ra feito seni ew fonu towaw, seni nesopun nang, ewer, ewe Samon, me ekkewe pisekin maunen an song mi pungoch, an epwe atano unusen ewe fonu.\n\n6 Ngungures ami, pun ewe ranin ewe Samon a arapeto; epwe feito usun ew kiteter seni ewe emon mi Tekia.\n\n7 Iei minne pau meinisin repwe apwangapwang, netipen aramas meinisin repwe peno;\n\n8 Iwe repwe nuokus; metek mi ken me netipengaw repwe angeireno; repwe mairu emon ren emon; meser epwene usun saramen ekkei.\n\n9 Nengeni, ewe ranin ewe Samon a feito, emmetek ren ningeringer me pwan ren song pochokun, pwe epwe fori ewe fonu epwe ponnuno; iwe i epwe nieno ekkewe chon tipis ikewe seni ewe neni.\n\n10 Pun ekkewe fuuen nang me ekkewe mwichen fuu ikewe resap awora saramer; ewe akkar epwe rochono non an feino, iwe ewe maram esap fori saraman an epwe saram.\n\n11 Iwe upwe ngeni niwinin ewe fonufan pokiten mi ngaw, me ekkewe aramas mi ngaw pokiten ar angangangaw; upwe fori tipewatten ewe mi namanam tekia epwe kouno, iwe upwe aukatiw sikesiken ewe mi aniweniw.\n\n12 Upwe fori pwe emon aramas epwe kon auchea nap seni gold mi nimoch; pwan mwo emon aramas epwe auchea nap seni ewe gold mi for seni Ofer.\n\n13 Iei minne, upwe uchuki ekkewe nang, iwe ewe fonufan epwe mwokutuu seni nenian, non ningeringerin ewe Samonun Mwicheichen Aramas, me non ewe ranin an song mi pochokun.\n\n14 Iwe epwe usun ewe chia ir mi chei, me usun emon siip ese wor emon epwe ioni; iwe repwe pwisin niwin ngeni nour aramas, me asueno meinisin ngeni pwisin fonuer.\n\n15 Meinisin ekkewe mi namanam tekia repwe pwos; ewer, iwe meinisin ekkewe ra chungeni ekkewe aramas mi ngaw repwe turutiw me ren ewe ketinas.\n\n16 Nour kewe repwe pwan tatakisitiw ngeni kukkunun kinikin me mwen meser; imwer kewe repwe niapeni ir me punuwer kewe repwe ochomanau.\n\n17 Nengeni, upwe amwasangata ekkewe Mits repwe ungeni ir, ewe esap aucheani silver me gold, resap pwan pwapwa non ir.\n\n18 Nour kewe nikappich repwe pwan atatakisi ekkewe anuon ngeni kukkunun kinikin; iwe esap wor ar kirekiroch won uwan ewe neenuk; meser esap amanaua ekkewe semirit.\n\n19 Iwe Babylon, ewe ningen ekkewe muu, ewe ningochun an ekkewe chon Kalti echipwer, epwe usun nupwen Kot a akkufatiw Sodom me Gomorrah.\n\n20 Esap tongeni epwe masow, esap pwan wor epwe nonnom non seni fansoun tori fansoun: ekkewe chon Arabia resap pwan aueta imwer kewe imw mangaku ikewe; ekkewe chon masen siip resap pwan fori ar nenien siip ikewe.\n\n21 Nge ekkewe man mwachon ewe fonu pon repwe nonnom ikewe; iwe imwer kewe repwe ureno ren man mi nikinikingaw; me ekkewe koki repwe nonnom ikewe, me ekkewe niemwanin sike repwe pworuk ikewe.\n\n22 Iwe ekkewe man mwachon ekkewe fonuen neset repwe puchor non imwer kewe mi ponnuno, me ekkewe dragon non imwer kewe mi ning watte; iwe an fansoun a arap epwe feito, me ranin esap mangeno. Pun upwe mwitir ataieno; ewer, pun upwe umoumoch ngeni nei kewe aramas, nge ekkewe aramas mi ngaw repwe mano non pekin ngun.\n\n", "2-ne 24": "[center][font_size=26]Sopun 24[/font_size][/center]\n\n[i]Israel epwe ioifengen me epwe weri ewe kinamwein Menenium—Lucifer a katuruu seni nang pokiten an ungeni—Israel epwe akkufu Babylon (ewe fonufan)—Anonno ngeni Isaiah 14. Arap ngeni 559–545 Ier Mwirin Kraist.[/i]\n\n1 Pun ewe Samon epwe wor an umoumoch won Jacob, iwe epwe pwan finata Israel, iwe epwe anenier non pwisin fonuer; iwe ekkewe chon ekis repwe pachengenir, iwe repwe chungeni ewe imwen Jacob.\n\n2 Iwe ekkewe aramas repwe angei ir me uwei ir ngeni nenier; ewer, seni towaw ngeni nesoponon fonufan; iwe repwe niwin ngeni fonuer kewe fonuen pwon. Iwe ewe imwen Israel epwe nemenireno, iwe ewe fonuen ewe Samon epwe nenien chon angang me fefin chon angang; iwe repwe uwei ir ngeni fotek ngeni ir ekkewe mi fen fotekini ir me akkom, iwe repwe nemenem won ekkewe chon ariaffour.\n\n3 Iwe ewe fansoun epwe feito non ena ran pwe ewe Samon epwe ngonuk asoso, seni om netipengaw, me seni om nuokus, me seni ewe fotek mi weires minne ka echimw pwe kopwe anganga.\n\n4 Iwe ewe fansoun epwe feito non ena ran, pwe kopwe poputa ne apasa ekkei kapas ngeni ewe kingen Babylon, me apasa: Ifa usun an ewe chon ariaffou a kouno, ewe teninimw mi for seni gold a kouno!\n\n5 Ewe Samon a fen kupi ewe fochun ira an ekkewe aramas mi ngaw, me ewe wokun nemenem an ekkewe chon nemenem.\n\n6 I ewe a wichi ekkewe aramas non ningeringer fiti ew soposoponon wopup, ewe a nemeni ewe muu non song, a riaffou, iwe esap wor emon epwe aukatiw.\n\n7 Ewe unusen fonufan a asoso, iwe a fanafaneno; ra puchoruu non kön.\n\n8 Ewer, ekkewe ira fir ra pwapwa reom, me pwan ekkewe ira cedar non Lebanon, ra apasa: Nupwen ka turutiw esap wor chon pokupok ira epwe feita ungenikem.\n\n9 Hell seni fan a mwokut fan itom pwe epwe churuk atun om feito; a amwasangata ekkewe mi mano fan itom, pwan mwo ekkewe ir mi auchea seni ewe fonufan; a aueta ekkewe kingen ekkewe muu meinisin seni ar kewe nenien mwottun king.\n\n10 Meinisin repwe kapas me apasa ngonuk: Ka pwan apwangapwangeno usun am? Ka pwan winiti usun am?\n\n11 Om ning a turutiw ngeni ewe peias; ese wor chon rongorong ngeni akurangen noum kewe viol; ewe nikanipun a mereseno fom, me ekkewe nikanipun ra ponukeno.\n\n12 Ifa usun om ka turutiw seni nang, O Lucifer, noun ewe nesossor! Ifa usun ka pokupokutiw ngeni ewe puun, ewe a akkufatiw ekkewe muu!\n\n13 Pun ka fen ekieki non netipom: Upwe feita ngeni nang, upwe atekia ai nenien mwottun king asan ekkewe fuuen Kot; upwe pwan momot won ewe chuken nenien mwich, non ekkewe towawen kianin ennefen.\n\n14 Upwe feita asan unungen ekkewe kuchu; upwe usun ewe mi Unusen Tekia.\n\n15 Nge inamo kopwe katurutiw ngeni hell, ngeni ekkewe towawen kianin ewe pwang.\n\n16 Ir ekkewe repwe kunok repwe attonaochuk, iwe repwe nenengenuk, iwe repwe apasa: Iei i ewe mwan a fori ewe fonufan pwe epwe chechech, ewe a achechechi ekkewe muu?\n\n17 Me fori ewe fonufan epwe usun ew fonu pon, me ataieno ekkewe teninimw ikewe, me ese suki ewe imwen noun kewe chok fotek?\n\n18 Meinisin ekkewe kingen ekkewe muu, ewer, ir meinisin, ra konetiw non ning, emon me emon neir non pwisin imwan.\n\n19 Nge ka fen katuruu seni peiasom usun efoch popun ira mi anieput, iwe ewe nussunon ekkewe ra mano, ra pwos me ren efoch ketinas, ekkewe ra feitiw ngeni ekkewe fau non ewe pwang; usun inisin aramas mi mano ra puratiw fan peche.\n\n20 Kosap chungeni ir me non peias, pokiten ka fen ataieno fonuom me nieno noum kewe aramas; mwirimwirin aramas ra fofforungaw resap tongeni itefouno.\n\n21 Amonnata ninninon noun kewe pokiten fofforungawen semer kewe, pwe resap angei sefan pochokun, resap pwan fonueni ewe fonu, resap pwan aurano unusen ewe fonufan ren teninimw.\n\n22 Pun upwe poputa ne ungeni ir, anon ewe Samonun Mwicheichen Aramas, me pokupokuno seni Babylon itan we, me ewe nussun, me noun at, me noun pwin at, anon ewe Samon.\n\n23 Upwe pwan fori epwe ew neni mi pon fan iten ekkewe machang, me nönön konik; iwe upwe pirumwei me ren efoch pirumen kiteter, anon ewe Samonun Mwicheichen Aramas.\n\n24 Ewe Samonun Mwicheichen Aramas a fen pwon, a apasa: Ennet met ua fen ekieki, iwe epwe pwan pwonueta; iwe met ua fen kokkot, epwe fisino—\n\n25 Pwe upwe emmweni ewe chon Assyria non fonuei we, iwe won chukui kewe upwe akkufatiw i fan peche; mwirin osan kewe repwe suseni i, iwe achoun we epwe suseni afarer.\n\n26 Iei ewe popun a fen kokkotono fan iten unusen fonufan; iwe iei ewe pau ewe a aitieu won muu meinisin.\n\n27 Pun ewe Samonun Mwicheichen Aramas a fen akokkotono, iwe ion epwe eppeti? Iwe poun a fen aitieu, iwe ion epwe eniwinangong?\n\n28 Non ewe ier nupwen king Ahaz a mano ina ewe porousen riaffou.\n\n29 Kosap pwapwa, unusen Palestina, pokiten ewe wokun i ewe a wichiuk a kup; pun seni popun ewe serepenit epwe tou emon serepenit mi poison, iwe uwan epwe emon serepenit mi akkas me ngetenget.\n\n30 Iwe ewe a aewin uputiw seni ewe mi woungaw epwe mwongo, iwe ewe mi osupwang epwe konetiw non tumun; iwe upwe nieno popum we ren nengita, iwe i epwe nieno nussum we.\n\n31 Ngungures, O tit; puchor, O teninimw; ami, unusen Palestina, ka moreno; pun ew otuot epwe feito seni ennefen, iwe esap wor emon epwe anamon non an kewe fansoun mi fisino.\n\n32 Met epwe ponuan ekkewe chon kunon ekkewe muu? Pwe ewe Samon a forata Zion, iwe ekkewe mi woungaw nein noun kewe aramas repwe apinukunuk non.\n\n", "2-ne 25": "[center][font_size=26]Sopun 25[/font_size][/center]\n\n[i]Nifai a pwapwa non fatafatoch—An Isaiah kewe osini repwe weweoch non ekkewe ranin soponon—Ekkewe chon Jew repwe niwin seni Babylon, repwe irapengesi ewe Messiah, me repwe toropas fetan me ninni—Repwe niwin nupwen ra nuku non ewe Messiah—I epwe akkom feito wonepuku ier mwirin Liai a suseni Jerusalem—Ekkewe chon Nifai ra aneasochisi ewe annukun Moses me nuku non Kraist, i ewe Emon mi Fel re Israel. Arap ngeni 559–545 Ier Mwirin Kraist.[/i]\n\n1 Iei ngang, Nifai, ua kapas ita usun ekkewe kapas minne ua fen makkei, minne ra fen kapas me ren awen Isaiah. Pun nengeni, Isaiah a kapas chommong mettoch minne ra weires ngeni chommong me nein nei kewe aramas ar repwe weweiti; pun rese sinei usun ewe napanapen osini me nein ekkewe chon Jew.\n\n2 Pun ngang, Nifai, usamo aiti ir chommong mettoch usun napanapen ekkewe chon Jew; pun ar kewe angang ra angangen rochopwak, me ar kewe foffor ra fofforun anieput.\n\n3 Ina minne, ua mak ngeni nei aramas, ngeni meinisin ekkewe repwe angei ekkei mettoch non fansoun mwach minne ua makkei, pwe repwe tongeni sinei ekkewe kapung an Kot, pwe repwe feito won ekkewe muu meinisin, anongonong won ewe kapas minne i a fen apasa.\n\n4 Ina minne, ausening, O nei aramas, minne ekkewe seni ewe imwen Israel, iwe ausening ngeni ai kapas; pun pokiten ekkewe kapas an Isaiah rese fatafatoch ngeni kemi, nge inamo ra fatafatoch ngeni meinisin ekkewe ra uren ewe ngunun osini. Nge upwe ngenikemi ew osini, anongonong won ewe ngun minne a nom non ngang; ina minne upwe osini anongonong won ewe fatafatoch minne a fen nonnom rei seni ewe fansoun ua tou seni Jerusalem fiti semei we; pun nengeni, nguni a pwapwa non fatafatoch ngeni nei aramas, pwe repwe tongeni kaeo.\n\n5 Ewer, iwe nguni a pwapwa non ekkewe kapas an Isaiah, pun ua tou seni Jerusalem, iwe mesei a fen kuna ekkewe mettochun ekkewe chon Jew, iwe ua sinei pwe ekkewe chon Jew ra weweiti ekkewe mettochun ekkewe soufos, iwe ese pwan wor ekkoch aramas ra weweiti ekkewe mettoch minne ra kapas ngeni ekkewe chon Jew usur, tiwenon chok ika ra aiti ir non ewe napanapen ekkewe mettochun ekkewe chon Jew.\n\n6 Nge nengeni, ngang, Nifai, usamo aiti nei kewe non ewe napanapen ekkewe chon Jew; nge nengeni, ngang, pwisin won inisi, ua fen nom non Jerusalem, ina minne ua sinei usun ekkewe kinikin neni ikewe; iwe ua fen apasa ngeni nei kewe usun ekkewe kapung an Kot, minne ra fen fisino me nein ekkewe chon Jew, ngeni nei kewe, anongonong won meinisin minne Isaiah a fen apasa, iwe use makker.\n\n7 Nge nengeni, ua soposopono ren pwisin ai osini, anongonong won ai fatafatoch; non ewe fatafatoch ua sinei pwe ese wor emon aramas a tongeni mwanino non ar weweiti; nge inamo, non ekkewe ran ekkewe osini an Isaiah repwe pwonueta aramas repwe ennetin sinei wewen ekkewe osini an Isaiah, atun ekkewe fansoun nupwen repwe pwonueta.\n\n8 Ina minne, ra auchea ngeni ekkewe noun aramas, iwe i ewe a ekieki pwe rese auchea, ngeni ir upwe kapas akkaewin ngeni ir, iwe upwe auku ekkewe kapas ngeni pwisin nei aramas; pun ua sinei pwe repwe wesen auchea ngeni ir non ekkewe ranin soponon; pun non ena ran repwe weweiti ir; ina minne, ren ochur ua fen makker.\n\n9 Iwe usun ew tappin aramas a fen ninnino me nein ekkewe chon Jew pokiten ar angangangaw, usun chok ra fen ninnino seni ew tappin aramas ngeni ew tappin aramas anongonong won ar kewe fofforungaw; iwe esap mwo emon me neir a fen ninnino tiwenon chok ika a osini ngeni ir seni ekkewe soufosun ewe Samon.\n\n10 Ina minne, a fen fatengeni ir usun ewe kiteter minne epwe feito wor, epwe mwitir mwirin chok semei we a suseni Jerusalem; nge inamo, ra apochokunano netiper; iwe anongonong won ai we osini ra fen mano, tiwenon chok ekkewe ra uweireno non fotek ngeni Babylon.\n\n11 Iwe iei ei ua kapas pokiten ewe ngun minne a nom non ngang. Iwe inamo ra fen uweiareno repwe pwan niwin sefan, me fonueni ewe fonuen Jerusalem; ina minne, repwe niwinfengen sefan ngeni ewe fonuen ar kewe neuo.\n\n12 Nge, nengeni, epwe wor ar maun, me ekkewe porousen maun; iwe nupwen ewe ran epwe feito pwe Noun ewe Sam Anamon, ewer, pwan mwo ewe Semenapen nang me ewe fonufan, epwe pwarano pwisin inisin ngeni ir non ewe aion, nengeni, resap etiwa i, pokiten ar kewe fofforungaw, me pochokunen netiper, me kumen uwer.\n\n13 Nengeni, repwe irapengesi i; iwe mwirin ra akonatiw non ew nenien peias ren ukukun unungat ran i epwe manau seni mano, fiti ewe pochokunen chikar non poun; iwe meinisin ekkewe ra nuku non itan we repwe manau non ewe muun Kot. Ina minne, nguni a pwapwa ne osini usun i, pun ua fen kuna ranin we, iwe netipei a mwareiti itan mi fel.\n\n14 Iwe nengeni ewe fansoun epwe feito pwe mwirin ewe Messiah a fen manaueta seni mano, me fen pwarano pwisin inisin ngeni noun kewe aramas, ngeni pwan meinisin repwe nuku non itan we, ngeni, Jerusalem epwe pwan tano sefan; pun riaffou ngeni ir ekkewe ra fiu ngeni Kot me ekkewe aramasen an we mwichefen.\n\n15 Ina minne, ekkewe chon Jew repwe toropas fetan me nein muu meinisin; ewer, me pwan Babylon epwe tano; ina minne, ekkewe chon Jew repwe toropas fetan me ren ekkoch muu.\n\n16 Iwe mwirin ra fen toropas fetan, me ewe Samon Kot a fen ninni ir me ren ekkoch muu ren ukukun chommong tappin fansoun, ewer, pwan feitiw seni ew tappin aramas ngeni ew tappin aramas tori ar repwe pesepes ne nuku non Kraist, ewe Noun Kot, me ewe achasefan, minne esemuch fan iten aramas meinisin—iwe nupwen ena ran epwe feito pwe repwe nuku non Kraist, me fel ngeni ewe Sam non itan we, fiti netip mi nimenimoch me pau mi nimoch, me resap chiwen esuku pwan emon Messiah, mwirinon, atun ena fansoun, ewe ran epwe feito pwe mi auchea pwe repwe nuku ekkei mettoch.\n\n17 Iwe ewe Samon epwe poputa angang sefan poun atun ewe aruwen fansoun pwe epwe aniwini noun kewe aramas seni ar nikinikin monucheno me non ew turutiwen nikinik. Ina minne, i epwe soposopono ne fori ew angang mi auchea me amwarar me nein ekkewe noun aramas.\n\n18 Ina minne, i epwe wato an kewe kapas ngeni ir, ekkewe kapas repwe apungur atun ewe ranin soponon, pun repwe kawor ngeni ir fan iten ewe popun an epwe peser usun ewe Messiah mi ennet, ewe ese ketiw me rer; me fan iten an epwe peser pwe resap chiwen esuku pwan emon Messiah an epwe feito, pun esap chiwen wor epwe feito, tiwenon chok ika epwe emon Messiah mi chofona minne epwe atupano ekkewe aramas; pun mi wor emon chok Messiah a kapas usun seni ekkewe soufos, iwe ewe Messiah i ewe esap ketiw me ren ekkewe chon Jew.\n\n19 Pun anongonong won ekkewe kapas an ekkewe soufos, ewe Messiah epwe feito non wonepuku ier seni ewe fansoun semei we a suseni Jerusalem; iwe anongonong won ekkewe kapas an ekkewe soufos, me pwan ewe kapas an ewe chon nangin Kot, itan epwe Jises Kraist, ewe Noun Kot.\n\n20 Iwe iei, ami pwi, ua fen kapas fatafatoch pwe ousap mwanino non ami weweiti. Iwe usun ewe Samon Kot mi manau ewe a emmwenau Israel seni ewe fonuen Egypt, me ngeni Moses pochokun pwe i epwe echikara ekkewe muu mwirin ekkewe serepenit mi poison ra kur, ika pwe repwe nenetai meser ngeni ewe serepenit minne i a seikata me mwer, me pwan ngeni i pochokun pwe i epwe wichi ewe fau me konik epwe kus seni; ewer, nengeni ua apasa ngenikemi, pwe usun ekkei mettoch mi ennet, me usun ewe Samon Kot mi manau, ese pwan wor ew it a kawor fan nang tiwenon chok epwe ei Jises Kraist, usun minne ua fen apasa, ren minne aramas repwe tongeni manau.\n\n21 Ina minne, ren ei popun ewe Samon Kot a pwon ngeniei pwe ekkei mettoch minne ua makkei repwe isois me tumun, me keititiw ngeni mwirimwiri, seni ew tappin aramas ngeni ew tappin aramas, pwe ewe pwon epwe pwonueta ngeni Joseph, pwe mwirimwirin kewe resap tongeni mano non ukukun ewe fonufan epwe nonnom.\n\n22 Ina minne, ekkei mettoch repwe feino seni ew tappin aramas ngeni ew tappin aramas non ukukun ewe fonufan epwe nonnom; iwe repwe feino anongonong won ewe mochen me met epwe fich ngeni netipan Kot; iwe ekkewe muu ekkewe repwe pisekinir repwe kapung me rer anongonong won ekkewe kapas minne ra makkeno.\n\n23 Pun am aua nikitu ne mak, pwe am aupwe pesei nöum kewe, me pwan pwium kewe, pwe repwe nuku non Kraist, me repwe siwini nonnomur ngeni Kot; pun am aua sinei pwe a seni chen kich sia manau, mwirinon meinisin met sia tongeni fori.\n\n24 Iwe, inamo am aua nuku non Kraist, aua aneasochisi ewe annuk an Moses, me esuku fiti tipepos ngeni Kraist, tori ewe annuk epwe pwonueta.\n\n25 Pun, ren ei popun ewe annuk a kawor; ina minne ewe annuk usun a mano fan itach, iwe sia manau non pekin ngun punun Kraist pokiten ach nuku; nge inamo sia aneasochisi ewe annukun Moses pokiten ekkewe annuk.\n\n26 Iwe am aua kapas usun Kraist, aua pwapwa non Kraist, aua afanafan usun Kraist, aua osini usun Kraist, me aua mak anongonong won am kewe osini, pwe nöum kewe repwe sinei ngeni ian repwe apinukunuk won ren omusomusen ar kewe tipis.\n\n27 Ina minne, sia kapas usun ewe annuk pwe nouch kewe repwe sinei usun manon ewe annuk; iwe ir, seni ar sinei usun manon ewe annuk, repwe neneno mwer ngeni ewe manau minne a nom non Kraist, me sinei ren met popun ewe annuk a kawor. Iwe mwirin ewe annuk a pwonueta non Kraist, pwe mi auchea pwe resap apochokunano netiper seni i nupwen ewe annuk epwe wesino.\n\n28 Iwe iei nengeni, nei aramas, ami oua aramas nukumach; ina minne, ua fen kapas fatafatoch ngenikemi, pwe ami ousap tongei mwanino non ami weweiti. Iwe ekkewe kapas minne ua apasa repwe nom usun ew kapasen pwarata usun fofforum; pun ra naf ne aiti emon aramas ewe aan mi pung; pun ewe aan mi pung pwe sipwe nuku non Kraist me sisap amam i; pun ika oua amam i oua pwan amam ekkewe soufos me ewe annuk.\n\n29 Iwe iei nengeni, ua apasa ngeni kemi pwe ewe aan mi pung pwe sipwe nuku non Kraist, me sisap amam i; iwe Kraist i ewe Emon mi Fel re Israel; ina minne oupwe chappetiw me mwen i, me fel ngeni i ren unusen ami tongeni, ekiek, me pochokun, me unusen ngunumi; iwe ika ami oua fori ei ousap katuruu.\n\n30 Iwe, non ukukun an epwe auchea, ami oupwe aneasochisi ekkewe mwokutukut me angangepin an Kot tori ewe annuk epwe pwonueta minne a kawor ngeni Moses.\n\n", "2-ne 26": "[center][font_size=26]Sopun 26[/font_size][/center]\n\n[i]Kraist epwe afanafan ngeni ekkewe chon Nifai—Nifai a osini kiteterinon noun kewe aramas—Repwe kapas seni ewe puun—Ekkewe chon Gentile repwe aueta ekkoch mwichefen mi chofona me mwicheich mi monomon—Ewe Samon a annuku aramas pwe resap anganga mwokutukutun pris. Arap ngeni 559–545 Ier Mwen Kraist.[/i]\n\n1 Iwe mwirin Kraist epwe manaueta seni mano i epwe pwarano inisin ngenikemi, nei, me pwi achengicheng; iwe ekkewe kapas minne i epwe apasa ngenikemi repwe annuk minne ami oupwe fori.\n\n2 Pun nengeni, ua apasa ngeni kemi pwe ua fen kuna pwe chommong tappin fansoun repwe wesino, iwe epwe wor maun watte me anini fengen nein nei kewe aramas.\n\n3 Iwe mwirin ewe Messiah epwe feito epwe wor esisin epwe kawor ngeni nei kewe aramas usun uputiwan we, me pwan usun an we mano me manausefan; iwe ena ran epwe fokkun auchea me anoninen ngeni ekkewe aramas mi ngaw, pun repwe mano; iwe repwe mano pokiten ar asueu ekkewe soufos, me ekkewe souneng, me moner ngeni fau, me nireno; ina minne sion chan ekkewe souneng repwe feita ngeni Kot seni ewe puun pwe epwe ungeni ir.\n\n4 Ina minne, meinisin ekkewe ra namanam tekia, me ra fori mi ngaw, ena ran epwe feito epwe kenireno, anon ewe Samonun Mwicheichen Aramas, pun repwe usun fetin mi pwas.\n\n5 Iwe ir ekkewe ra nieno ekkewe soufos, me ekkewe souneng, ewe anonnonun ewe puun epwe oromareno, anon ewe Samonun Mwicheichen Aramas; me ekkewe chuk repwe ponureno, me ekkewe ewuniar repwe uweiareno, me imw watte repwe turutiw wor me apachacheretiw ngeni kukkunun kinikin me wusi ir ngeni powder.\n\n6 Iwe epwe churir chopunap, me inefi, me chechin fonu, me sokopaten kiteter meinisin, pun ewe ekkein songen ewe Samon epwe poputa ungeni ir, iwe repwe usun fetin mi pwas, iwe ewe ran epwe feito epwe kenireno, anon ewe Samonun Mwicheichen Aramas.\n\n7 O ewe metek, me ewe riaffoun ngunui pokiten poutunon manon nei kewe aramas! Pun ngang, Nifai, ua fen kuna, iwe epwe fen pwan kekino me mwen mesen ewe Samon; nge upwe sio ngeni ai Kot: Om kewe eereni mi pung.\n\n8 Nge nengeni, ekkewe mi tupwon ra aneasochis ngeni ekkewe kapas an ekkewe soufos, iwe rese nireno, nge ra esuku Kraist fiti tipepos fiti ekkewe esisin minne ra kawor, me nukun meinisin eriaffou—nengeni, ir ekkewe minne resap mano.\n\n9 Nge ewe Noun mi Wenechar epwe pwato ngeni ir; iwe i epwe echikarer, iwe epwe wor ar kinamwe me ren, tori unungat tappin fansoun epwe wesino, iwe chommong seni ewe aruwanun tappin aramas repwene fen mano non wenechar.\n\n10 Iwe nupwen ekkei mettoch ra wesino ew mwitir kiteter epwe feito ngeni nei kei aramas; pun, me nukun ekkewe metekin ngunui, ua fen kuna; ina minne, ua sinei pwe epwe fisino; iwe repwe pwisin amömöreno non namotongaw; pun, ren niwinin ar namanam tekia me ar umwes repwe kini uwan kiteter; pun pokiten ra tup ngeni ewe tefin me finata ekkewe angangen rochopwak nap seni saram, iei minne repwe feitiw ngeni hell.\n\n11 Pun Ngunun ewe Samon esap chok angang ren aramas fansoun meinisin. Iwe nupwen ewe Ngun a kouno ne angang ren aramas iwe epwe mwitir feito kiteter, iwe ei a enetipengawa ngunui.\n\n12 Iwe nupwen ua kapas usun pesepesen ekkewe chon Jew, pwe Jises i ewe ennetin Kraist, mi auchea pwe ekkewe chon Gentile repwe pwan pesepes pwe Jises i ewe Kraist, ewe Kot Esemuch;\n\n13 Iwe pwe i a pwarano pwisin inisin ngeni meinisin ekkewe ra nuku non i, seni ewe manamanen ewe Ngun mi Fel; ewer, ngeni muu meinisin, einang, sokopaten kapas, me aramas, anganga manaman, esisin, me mettoch mi amwarar mi napanap, me nein ekkewe noun aramas anongonong won ar nuku.\n\n14 Nge nengeni, ua osini ngenikemi usun ekkewe ranin soponon; usun ekkewe ran nupwen ewe Samon Kot epwe uweiato ekkei mettoch ngeni ekkewe noun aramas.\n\n15 Mwirin mwirimwiri kewe me mwirimwirin pwi kewe repwe kukkununo non ar nuku, me repwe wichiwich me ren ekkewe chon Gentile; ewer, mwirin ewe Samon Kot epwe fen aueta nenian pwe epwe ungeni ir, me epwe rokopwanireno ren ew chukuchukuta, me aueta teninimw epwe ungeni ir; iwe mwirin ar repwene turutiw non ewe puun, pwan mwo ika resap chiwen manau, nge inamo ekkewe kapas an ekkewe mi tupwon repwe makkeno, me ekkewe iotek an ekkewe mi nikitu Kot epwe rongorong, me meinisin ekkewe repwe kukkununo non ar nuku aramas resap monnukano usur.\n\n16 Ren ekkewe repwe ninnino repwe kapas ngeni ir seni ewe puun, iwe ar kewe porous repwe feiniu seni ewe puun, iwe mongungur epwe usun emon mi sou-wananu; pun ewe Samon Kot epwe ngeni i pochokun, pwe i epwe mongunungun usur, usun ita a tou seni ewe puun; iwe ar poraus repwe mongunungunuu seni ewe puun.\n\n17 Pun iei anon ewe Samon Kot: Repwe makkei ekkewe mettoch minne repwe fis me neir, iwe repwe makkeno me eppunguno non ew puk, iwe ekkewe ra fen kukkununo non ar nuku resap angei ir, pun ra kutta ar repwe ataieno ekkewe mettochun Kot.\n\n18 Ina minne, usun ekkewe ra fen ninnino ra fen mwitir ninnino; iwe ewe mwicheichen aramasen ekkewe mi anoninen repwe usun unuchen foun ira ra moreno—ewer, iei anon ewe Samon Kot: Epwe fis non ew fansoun mi mwochomwoch, epwe mwitir—\n\n19 Iwe ewe fansoun epwe feito, pwe ekkewe ra fen kukkununo non ar nuku repwe wichiwich me ren poun ekkewe chon Gentile.\n\n20 Iwe ekkewe chon Gentile ra sikasini non namanam tekian ne meser, iwe ra turuno, pokiten ar we foun chepetek mi napanap, pwe ra fen forata chommong mwichefen; nge inamo, ra turunufasei ewe pochokunen me manamanen Kot, me pwisin afanafana ngeni ir ar mirit me ar pwisin kaeo, pwe repwe pisekisekino me repwe wusi won mesen ekkewe mi woungaw.\n\n21 Iwe a wor chommong mwichefen ra kauuta minne ra forata angangen nonowo, me anini, me ewe mochenin efeiengaw.\n\n22 Iwe a pwan wor mwicheich mi monomon, pwan mwo usun non ekkewe fansoun nom, anongonong won ekkewe mwicheich mi monomon an ewe tefin, pun i ewe chon forata ekkei mettoch meinisin; ewer, ewe chon forata nii manau, me ekkewe angangen rochopwak; ewer, iwe i a emmwenireno me ren uwer fiti efoch san a for seni flax, tori an a fotireno ren an kewe san mi pochokun feinfeino chok.\n\n23 Pun nengeni, ami pwi achengicheng, ua apasa ngenikemi pwe ewe Samon Kot ese angang non rochopwak.\n\n24 Ese fori och mettoch tiwenon chok ika pwe epwe efeiochu fonufan; pun i a tongei ewe fonufan, pwan mwo i a pwisin watiw manauan pwe i epwe emerato aramas meinisin ngeni i. Ina minne, i ese annuku emon pwe resap angei seni an amanau.\n\n25 Nengeni, i a puchor ngeni emon, a apasa: Feino seniei? Nengeni, ua apasa ngenikemi, Apw; nge i a apasa: Feito ngeniei ami meinisin ekis meinisin non ewe fonufan, kame milik me punech, nge esap ren moni me ese wor niwinin.\n\n26 Nengeni, i a annuku ekkoch pwe repwe feino seni ekkewe sinakok, ika seni ekkewe imwen fel? Nengeni, ua apasa ngenikemi, Apw.\n\n27 I a annuku ekkoch pwe resap angei seni an we amanau? Nengeni ua apasa ngenikemi, Apw; nge i a awora nge esap wor niwin ngeni aramas meinisin; iwe i a fen annuku noun kewe aramas pwe repwe pesei aramas meinisin pwe repwe aier.\n\n28 Nengeni, met ewe Samon a annuku ekkoch pwe resap angei seni an kirekiroch? Nengeni ua apasa ngenikemi, Apw; nge aramas meinisin ra tufich ewe emon me usun ewe pwan emon, iwe ese wor emon epwe tiweno.\n\n29 I a annuku pwe esap wor mwokutukutun pris; pun, nengeni, ekkewe mwokutukutun pris ra era pwe aramas repwe afanafan me etekiareta pwe repwe ew saram ngeni ewe fonufan, pwe repwe pisekisekino me itefouno nein chon fonufan; nge rese kutta tufichin Zion.\n\n30 Nengeni, ewe Samon a annuku ei mettoch; ina minne, ewe Samon Kot a awora ew annuk pwe aramas meinisin epwe wor ar tong ennet, ewe tong ennet ina tong. Iwe ika ese wor ar tong ennet repwe namotongaw. Ina minne, ika epwe wor ar tong ennet iwe resap mut ngeni ewe chon angang non Zion epwe mano.\n\n31 Nge ewe chon angang non Zion epwe angang fan iten Zion; pun ika repwe angang fan iten moni iwe repwe mano non ngun.\n\n32 Iwe sefan, ewe Samon Kot a fen annuku pwe aramas resap nii manau; pwe resap chofona; pwe resap sona; pwe resap pan-muani iten ewe Samon Kot; pwe resap nonowo; pwe esap wor ar mochenin efeiengaw; pwe resap anini fengen nefiner; pwe resap fori nisou; me resap fori ew me nein ekkei mettoch; pun ion a forir epwe mano non ngun.\n\n33 Pun ese wor ew me nein ekkei angang mi ngaw a feito seni ewe Samon; pun i a fori met mi öch me nein ekkewe noun aramas; me i ese fori och mettoch tiwenon chok ika a fatafatoch ngeni ekkewe noun aramas; me i a etiwer meinisin pwe repwe feito ngeni i me angei seni an kirekiroch; iwe ese amam emon epwe feito ngeni i, chon me pwechepwech, chon fotek me chon ngaseno, mwan me fefin; iwe i a chechemeni ewe ese sinei namanam; me meinisin ra nonno chok ngeni Kot, ir me ru chon Jew me chon Gentile.\n\n", "2-ne 27": "[center][font_size=26]Sopun 27[/font_size][/center]\n\n[i]Rochopwak me fansoun rochopwak epwe ponueno ewe fonufan non ekkewe ranin soponon—Ewe Puken Mormon epwe feito—Unumon chon pwarata repwe pwarata usun ewe puk—Ewe mwan mi tipachem epwe apasa pwe i ese tongeni anneani ewe puk mi eppunguno—Ewe Samon epwe fori ew angang mi auchea me amwarar—Anonno ngeni Isaiah 29. Arap ngeni 559–545 Ier Mwen Kraist.[/i]\n\n1 Nge, nengeni, non ekkewe ranin soponon, are non ekkewe ranin ekkewe chon Gentile—ewer, nengeni ekkewe muun chon Gentile meinisin me pwan ekkewe chon Jew, ir me ru ekkewe repwe feito won ei fonu me ekkewe repwe nom won ekkoch fonu, ewer, pwan mwo won ekkewe fonuen ewe fonufan meinisin, nengeni, repwe sakaweno ren angangangaw me sokopaten angang mi anieput meinisin—\n\n2 Iwe nupwen ena ran epwe feito repwe chu me ren ewe Samonun Mwicheichen Aramas, fiti chopunap me fiti chechin fonu, me fiti ew akurang mi neuwomong, me fiti monumon, me fiti asepwan watte, me fiti ngetengetin ekkei mi kareno.\n\n3 Iwe ekkewe muu meinisin minne ra fiu ngeni Zion, me ekkewe ra ariaffouni, repwene usun ew tanen nemwasepwi nepwin; ewer, epwe fis ngeni ir, usun chok ita ngeni emon mwan mi echik minne a tan, iwe nengeni i epwe mwongo nge a neno me ngunun mi pon; are usun emon mwan mi kaka minne a tan, iwe nengeni i a ka nge a neno me nengeni i mi apwangapwang, me a wor an ngunun mochenin mwongo; ewer, usun ita ewe mwicheichen ekkewe muu meinisin minne ra fiu ngeni Zion.\n\n4 Pun nengeni, ami meinisin oua angangangaw, oupwe kouno me mwar, pun oupwe ngunguresiu, me puchor; ewer, oupwe sakaweno nge esap ren wain, oupwe taroporop nge esap ren sakaw.\n\n5 Pun nengeni, ewe Samon a ninatiw womi ewe ngunun mouruchou. Pun nengeni, oua fen apungano mesemi, me oua poutano ekkewe soufos; me noumi kewe chon nemenem, me ekkewe chon osini i a angeireno pokiten ami angangangaw.\n\n6 Iwe ewe fansoun epwe feito pwe ewe Samon Kot epwe uweiato ngenikemi ekkewe kapasen ew puk, iwe repwe kapasen ir ekkewe ra fen ammouruno.\n\n7 Iwe nengeni ewe puk epwe eppunguno; iwe non ewe puk epwe wor ew pwarata seni Kot, seni nepoputan ewe fonufan tori nesoponon we.\n\n8 Ina minne, pokiten ekkewe mettoch minne ra eppunguno, ekkewe mettoch minne ra eppunguno resap kawor non ewe ranin fofforungaw me angang mi anieput an ekkewe aramas. Ina minne ewe puk epwe moneno seni ir.\n\n9 Nge ewe puk epwe kawor ngeni emon mwan, iwe i epwe wano ekkewe kapasen ewe puk, minne ir kapasen ekkewe ra fen ammouruno non ewe puun, iwe i epwe wano ekkei kapas ngeni pwan emon;\n\n10 Nge ekkewe kapas minne mi eppunguno i esap wano, i esap pwan wano ewe puk. Pun ewe puk epwe eppunguno seni ewe manamanen Kot, iwe ewe pwarata minne mi eppunguno epwe nometiw non ewe puk tori ewe pwisin fansoun an ewe Samon, pwe repwe feito; pun nengeni, ra pwari mettoch meinisin seni nongonongen ewe fonufan tori nesoponon we.\n\n11 Iwe ewe ran a feito pwe ekkewe kapasen ewe puk minne ir mi eppunguno repwe annea me won unungen ekkewe imw; iwe repwe annea me ren ewe manamanen Kraist; iwe mettoch meinisin repwe pwano ngeni ekkewe noun aramas minne ir mi fen nonnom me nein ekkewe noun aramas, me minne repwe nonnom tori nesoponon ewe fonufan.\n\n12 Ina minne, atun ena ran nupwen ewe puk epwe kawor ngeni ewe mwan minne ua fen kapas usun, ewe puk epwe kopeno seni ekkewe mesen fonufan, pwe esap wor mesen emon epwe kuna tiwenon chok pwe ekkewe unumon chon pwarata repwe kuna, seni ewe manamanen Kot, me nukun i ewe epwe kawor ngeni ewe puk; iwe repwe pwarata usun ennetin ewe puk me ekkewe mettoch me non.\n\n13 Iwe ese pwan wor emon minne epwe kuna, tiwenon chok fitemon anongonong won ewe mochenin Kot, ar repwe apasa ar kapasen pwarata usun an kapas ngeni ekkewe noun aramas; pun ewe Samon Kot a fen apasa pwe ekkewe kapas an ewe mi nikitu epwe kapas usun ita epwe seni ewe mi mano.\n\n14 Ina minne, ewe Samon Kot epwe soposopono ne uweiato ekkewe kapasen ewe puk; iwe non awen chommong chon pwarata usun mi öch me ren i epwe forata an kapas; me riaffou epwe ngeni i ewe a poutano ewe kapasen Kot!\n\n15 Nge nengeni, ewe fansoun epwe feito pwe ewe Samon Kot epwe apasa ngeni i ion i epwe ngeni ewe puk: Angei ekkei kapas minne rese eppunguno me ngeni pwan emon, pwe i epwe pwari ir ngeni ewe mi tipachem, me apasa: Anneani ei, ua tingor ngonuk. Iwe ewe mi tipachem epwe apasa: Wato ewe puk, iwe upwe anneani ir.\n\n16 Iwe iei, pokiten mwareitin ewe fonufan me ar repwe pisekisekino repwe apasa ei, me esap ren sufonun Kot.\n\n17 Iwe ewe mwan epwe apasa: Use tongeni uweiato ewe puk, pun mi eppunguno.\n\n18 Mwirin ewe mi tipachem epwe apasa: Use tongeni anneani.\n\n19 Ina minne ewe fansoun epwe feito, pwe ewe Samon Kot epwe awora sefan ewe puk me kapasan kewe ngeni i ewe ese tipachem; iwe ewe mwan ese tipachem epwe apasa: Use tipachem.\n\n20 Mwirin ewe Samon Kot epwe apasa ngeni i: Ewe mi tipachem esap anneani ir, pun ra fen poutireno, iwe ua tongeni fori pwisin ai angang; ina minne kopwe anneani ekkewe kapas minne upwe ngonuk.\n\n21 Kosap attapa ekkewe mettoch minne mi eppunguno, pun upwe uweiareto non ai we pwisin fansoun; pun upwe pwar ngeni ekkewe noun aramas pwe ngang mi tongeni pwisin fori ai angang.\n\n22 Ina minne, nupwen kopwe anneani ekkewe kapas minne ua annuku ngonuk, me angei ekkewe chon pwarata minne ua fen pwonei ngonuk, iwe kopwe eppungano sefan ewe puk, me opano ngeniei, pwe upwe tumunu ekkewe kapas minne kose anneani, tori inet ua ekieki pwe a fich anongonong won ai pwisin mirit ai upwe pwarano mettoch meinisin ngeni ekkewe noun aramas.\n\n23 Pun nengeni, ngang Kot; iwe ngang emon Kot a fori mananam; iwe upwe pwar ngeni ewe fonufan pwe ngang ewe chok nanew, ikenai, me feinfeino chok; iwe use angang me nein ekkewe noun aramas tiwenon chok ika a anongonong won ar nuku.\n\n24 Iwe ewe fansoun epwe feito sefan pwe ewe Samon epwe apasa ngeni i ewe epwe anneani ekkewe kapas minne a kawor ngeni i:\n\n25 Non ukukun an ekkei aramas repwe mareto ngeniei ren awer, me ren tunnawer ra sufonutiei, nge ra esueno netiper towaw seniei, me ar nuokusitiei ra kaeo me ren ekkewe annukun aramas—\n\n26 Iei minne, upwe soposopono ne fori ewe angang mi amwarar me nein ekkei aramas, ewer, ew angang mi amwarar me auchea, pun miritin nour kewe mi mirit me tipachem repwe moreno, me ewe wewen nour kewe mi tipachem repwe monono.\n\n27 Iwe riaffou ngeni ir ekkewe ra kutta ar repwe opaochueno ar kewe aurour seni ewe Samon! Iwe ar kewe angang a fis non rochopwak; iwe ra apasa: Ion a kuna kich, me ion a sinei kich? Iwe ra pwan apasa: Ennet, om okununatiw mettoch epwe usun murinon an ewe chon for ainipoch puun mi chochon. Nge nengeni, upwe pwar ngeni ir, anon ewe Samonun Mwicheichen Aramas, pwe ngang mi sinei ar kewe angang meinisin. Pun ewe angang epwe apasa usun ewe chon forata i, i ese foriei? Ika ewe mettoch a for epwe apasa usun ewe chon forata i, i ese wor an wewe?\n\n28 Nge nengeni, anon ewe Samonun Mwicheichen Aramas: Upwe pwar ngeni ekkewe noun aramas pwe epwe fokkun ekiseno chok iwe Lebanon epwe winiti ew masies mi uwaoch; me ewe masies mi uwaoch epwene murino usun ew petewen.\n\n29 Iwe non ena ran ewe mi pung seningan epwene rongorong ekkewe kapasen ewe puk, iwe mesen ewe mi chun epwe kuna seni osukosuk me seni rochopwak.\n\n30 Iwe ewe mi tipetekison epwe pisekisekino, iwe ar pwapwa epwe nom non ewe Samon, iwe ewe mi woungaw me nein aramas epwe pwapwa non ewe Emon mi Fel re Israel.\n\n31 Pun ennetin usun ewe Samon mi manau repwe kuna pwe ewe emon mi anoninen ese wor namotan, iwe ewe chon orochongaw a kareno, iwe meinisin ekkewe ra esuku angangangaw ra pokupokuno;\n\n32 Iwe ir ekkewe ra fori emon aramas pwe emon chon atai annuk pokiten ew kapas, me forata ew sar fan iten i ewe a kapung non ewe tit, me akunnano ewe mi pung pokiten ew mettoch ese wor namotan.\n\n33 Iei minne, iei anon ewe Samon, ewe a angasano Abraham, usun ewe imwen Jacob: Jacob esap saw, esap pwan pwecheno won mesan.\n\n34 Nge nupwen i a kuna noun kewe, ewe angangen pei, me nein i, repwe sufonuti itei we, me sufonuti ewe Emon mi Fel noun Jacob, iwe repwe nuokusiti ewe Koten Israel.\n\n35 Ir ekkewe repwe pwan muan non pekin ngun repwe weweoch, me ir ekkewe ra ngunungun repwe kaeo nongonong mi ennet.\n\n", "2-ne 28": "[center][font_size=26]Sopun 28[/font_size][/center]\n\n[i]Chommong mwichefen mi chofona repwe kauuta non ekkewe ranin soponon—Repwe asukuna mettoch mi muan, namotongaw, me nongonong mi puch—Fansoun rochopwak epwe cheewno pokiten ekkewe sense mi chofona—Ewe tefin epwe fori osukosuk non netipen aramas—I epwe asukuna ekkewe nongonong mi chofona. Arap ngeni 559–545 Ier Mwen Kraist.[/i]\n\n1 Iwe iei, nengeni, ami pwi, ua fen kapas ngenikemi, anongonong won an ewe Ngun peseiei; ina minne, ua sinei pwe repwe fokkun fisino.\n\n2 Iwe ekkewe mettoch minne repwe makkeno seni ewe puk epwe napanap auchear ngeni ekkewe noun aramas, iwe akkaewin ngeni mwirimwirich kewe, minne ir nussun ewe imwen Israel.\n\n3 Pun ewe fansoun epwe feito non ena ran pwe ekkewe mwichefen minne ra kauuta, nge esap ngeni ewe Samon, nupwen ewe ew epwe apasa ngeni ewe pwan ew: Nengeni, ngang, ngang an ewe Samon; iwe ekkewe ekkoch repwe apasa: Ngang, ngang an ewe Samon; iwe iei met meinisin repwe apasa ir ekkewe ra aueta ekkewe mwichefen, nge esap ngeni ewe Samon—\n\n4 Iwe repwe anini fengen nefiner; iwe nour kewe pris repwe anini fengen nefiner, iwe repwe assukun ren ar sinei, me amam ewe Ngun mi Fel, ewe a auroura ngenikich met sipwe apasa.\n\n5 Iwe ra amam ewe manamanen Kot, ewe Emon mi Fel re Israel; iwe ra apasa ngeni ekkewe aramas: Ausening ngenikem, me rongorong ngeni am annuk; pun nengeni ese wor Kot ikenai, pun ewe Samon me ewe Chon Angasano a wesino an angang, iwe i a ngeni an manaman ngeni aramas;\n\n6 Nengeni, ausening ami ngeni ai annuk; ika repwe apasa pwe mi wor ew manaman a fisino seni poun ewe Samon, ousap nuku; pun non ei ran i esap emon Kot a fori manaman; i a fen awesano an angang.\n\n7 Ewer, iwe epwe chommong ekkewe repwe apasa: Mwongo, un, me pwapwa, pun nesor sipwene mano; iwe epwe murino ngeni kich.\n\n8 Iwe epwe pwan chommong ekkewe repwe apasa: Mwongo, un, me pwapwa; nge inamo, sufonuti Kot—i epwe epichakono ren om fori ekkoch chok tipis; ewer, ekis chofona, kopwe angei tufich seni emon pokiten an kewe kapas, tueta ew pwang fan iten chon orum; ese wor met mi ngaw ren om fori ei; me fori ekkei mettoch meinisin, pun nesor sipwene mano; iwe ika pwe sia tipis, Kot epwe opunikich ren fite chok wichiwich, iwe nesoponon sipwe manau non ewe muun Kot.\n\n9 Ewer, epwe chommong ekkewe minne repwe assukun non ei sokkun napanap, muan me namotongaw me nongonong mi puch, me repwe nuapas non netiper, me repwe kutta ar repwe opaochueno ar kewe aurour seni ewe Samon; iwe ar kewe angang repwe fis non rochopwak.\n\n10 Iwe chan ekkewe souneng repwe kapaseu seni ewe puun pwe epwe ungeni ir.\n\n11 Ewer, ra fen tawaneno seni ewe aan; ra fen ngaweno.\n\n12 Pokiten namanam tekia, me pokiten ekkewe sense mi chofona, me nongonong mi chofona, ar kewe mwichefen ra fen ngaweno, iwe ar kewe mwichefen ra nuapas; pokiten namanam tekia ra nuapas.\n\n13 Ra sona seni ekkewe mi woungaw pokiten ar kewe imwenipin mi murino; ra sona seni ekkewe mi woungaw pokiten ufer kewe mi murino; iwe ra ariaffou ekkewe mi tipetekison me ekkewe mi woungaw non netiper, pokiten non ar namanam tekia ra nuapas.\n\n14 Ra pwarano uwer mi kum me achifata chamwer; ewer, iwe pokiten ar namanam tekia, me fofforungaw, me angang mi anieput, me nisou, ra fen monucheno tiwenon chok fitemon, ir ra tipetekisonun chon tapweno mwirin Kraist; nge inamo, ra emmwenino, pwe non chommong fansoun ra fori mi muan pokiten ra kaeo me ren ekkewe annukun aramas.\n\n15 O ewe mi mirit, me ewe mi tipachem, me ewe mi pisekisek, ekkewe ra nuapas non namanam tekian netiper, me meinisin ekkewe ra afanafana nongonong mi chofona, me meinisin ekkewe ra fori nisou, me angawano ewe aanen ewe Samon, riaffou, riaffou, riaffou epwe ngeni ir, anon ewe Samon Kot mi Napanap, pun repwe koturutiw ngeni hell!\n\n16 Riaffou ngeni ir ekkewe ra akunnano ekkewe mi pung pokiten ew mettoch ese wor namotan me kapas mi ngaw ngeni ewe minne mi och, me apasa pwe ese wor auchean! Pun ewe ran epwe feito pwe ewe Samon Kot epwe mwitir churi ekkewe aramasen fonufan; iwe non ena ran pwe ra mwukono non angangangaw repwe mano.\n\n17 Nge nengeni, ika ekkewe aramasen ewe fonufan repwe aier seni ar kewe fofforungaw me angang mi anieput resap ninnino, anon ewe Samonun Mwicheichen Aramas.\n\n18 Nge nengeni, ena pochokunen me anieputen mwichefen, ewe fin nisou won unusen ewe fonufan, epwe turuno ngeni ewe puun, iwe epwe fokkun wachimuk an turutiw.\n\n19 Pun ewe muun ewe tefin epwe chechech, iwe ir ekkewe ra choni repwe mwasangeta ar repwe aier, are ewe tefin epwe kamwochuno ir me ren an kewe senimecha feinfeino chok, iwe repwe mwasangeta ar repwe song, me mano non ngun;\n\n20 Pun nengeni, atun ena ran i epwe fori osukosuk non netipen ekkewe noun aramas, me amwasangereta ar repwe song ngeni minne mi och.\n\n21 Iwe ekkoch i epwe chachari, me emichireno ngeni tumunun mochenin fonufan, pwe repwe apasa: Meinisin mi murino non Zion; ewer, Zion a feioch, meinisin mi murino—iwe iei ewe tefin a otupano ngunur, me emmwenireno ekis me ekisitiw ngeni hell.\n\n22 Iwe nengeni, ekkoch i a otupureno, iwe i a ereni ir pwe ese wor hell; me a apasa ngeni ir: Esap ngang emon tefin, pun ese wor emon—iwe iei i a mongunungun non seninger, tori an a kamwochuno ir ren an kewe senimecha mi anoninen, seni ikewe ese wor ngaseno.\n\n23 Ewer, repwe kamwochuno non mano, me hell; me mano, me hell, me ewe tefin, me ir meinisin ekkewe ra fen tupuno seni ir repwe uta me mwen ewe nenien mwottun king an Kot, iwe repwe kapung anongonong won ar kewe angang, seni ikewe repwe feino ngeni ewe neni mi monneta fan iter, pwan mwo ew noomun ekkei me brimstone, minne mi riaffou esemuch.\n\n24 Iei minne, riaffou ngeni i ewe a mefi kinamwe non Zion!\n\n25 Riaffou epwe ngeni i ewe a afanafana: Meinisin mi murino!\n\n26 Ewer, riaffou epwe ngeni i ewe a ausening ngeni ekkewe annukun aramas, me amam ewe manamanen Kot, me ewe niffangen Ngun mi Fel!\n\n27 Ewer, riaffou epwe ngeni i ewe a apasa: Am aua angei, iwe am ause chiwen mochen pwan ekkoch!\n\n28 Iwe amuchunon, riaffou ngeni meinisin ekkewe repwe chechech, me ra song pokiten ewe ennet an Kot! Pun nengeni, i ewe a aueta won ewe fau a etiwa ren pwapwa; iwe i ewe a aueta won ew nongonongen pii a chechech pokiten i epwe turutiw.\n\n29 Riaffou ngeni i ewe a apasa: Am aua angei ewe kapasen Kot, iwe am ause chiwen mochen pwan ekkoch kapasen Kot, pun a naf!\n\n30 Pun nengeni, iei anon ewe Samon Kot: Upwe ngeni ekkewe noun aramas kinikinin kapas won kinikinin kapas, annuk won annuk, iei ekis me pwan ina ekis; iwe ra feioch ir ekkewe ra rongorongoch ngeni ai kewe annuk, me ausening ngeni ai aurour, pun repwe kaeo mirit; pun ren i ewe a angei upwe ngeni i pwan och; me angei seni ir ekkewe ra apasa, A naf met a wor rem, seni ir ewe Samon epwe angeireno pwan mwo ewe minne mi wor rer.\n\n31 A anumamau i ewe a wanong an apinukunuk non aramas, are fori aion pwe poun, are repwe ausening ngeni ekkewe annukun aramas, tiwenon chok ika ar kewe annuk repwe kawor seni ewe manamanen ewe Ngun mi Fel.\n\n32 Riaffou epwe ngeni ekkewe chon Gentile, anon ewe Samon Koten Mwicheichen Aramas! Pun inamo upwe attamau pei ngeni ir seni ran me ran, repwe amam ngang; nge inamo upwe umoumoch ngeni ir, anon ewe Samon Kot, ika repwe aier me feito ngeniei; pun pei a tameu unusen ewe ran, anon ewe Samon Koten Mwicheichen Aramas.\n\n", "2-ne 29": "[center][font_size=26]Sopun 29[/font_size][/center]\n\n[i]Chommong chon Gentile repwe poutano ewe Puken Mormon—Repwe apasa, Sise chiwen mochen pwan ekkoch Bible—Ewe Samon a kapas ngeni chommong muu—I epwe apungu ewe fonufan seni ekkewe puk minne repwe makkeno. Arap ngeni 559–545 Ier Mwen Kraist.[/i]\n\n1 Nge nengeni, epwe chommong ekkoch—atun ena ran nupwen upwe soposopono ne fori ew angang mi amwarar me neir, pwe upwe chechemeni ai kewe pwon mi pin minne ua fori ngeni ekkewe noun aramas, pwe upwe poputa angang sefan atun ewe aruwen fansoun pwe upwe aniwini nei kewe aramas, minne ir chon ewe imwen Israel;\n\n2 Iwe pwan, pwe upwe chechemeni ekkewe pwon minne ua fori ngonuk, Nifai, me pwan ngeni semom kewe, pwe upwe chechemeni mwirimwirum kewe; me pwe ekkewe kapas an mwirimwirum kewe repwe feino seni awei ngeni mwirimwirum kewe; me ai kewe kapas repwe eisiseno ngeni ekkewe nesopun ewe fonufan, pun epwe ew esisin ngeni nei kewe aramas, minne ir chon ewe imwen Israel;\n\n3 Iwe pokiten ai kewe kapas repwe esisino—chommong me nein ekkewe chon Gentile repwe apasa: Ew Bible! Ew Bible! Am aua fen nouni ew Bible, iwe ese tongeni pwan wor ekkoch Bible.\n\n4 Nge iei anon ewe Samon Kot: O ir mi puch, repwe nouni ew Bible; iwe epwe feino seni ekkewe chon Jew, nei kewe aramas pwon chon nom. Iwe met ra ani kinisou ngeni ekkewe chon Jew ren ewe Bible minne ra angei seni ir? Ewer, met ekkewe chon Gentile ra mochen? Ra chechemeni ekkewe riaffou, me ekkewe angang, me ekkewe metekin ekkewe chon Jew, me ar kewe nikitu ngeniei, ren ar awora amanau ngeni ekkewe chon Gentile?\n\n5 O ami chon Gentile, ami mi chechemeni ekkewe chon Jew, nei aramas pwon chon nom? Apw; nge ami oua anumamauer, me oua oputer, me ouse kutta ami oupwe aniwinsefanireto. Nge nengeni, upwe aniwinsefani ekkei mettoch meinisin won mokuremi; pun ngang ewe Samon use monnuki nei kewe aramas.\n\n6 En mi puch, ewe a apasa: Ew Bible, am aua fen nouni ew Bible, iwe ause chiwen mochen pwan ekkoch Bible. Oua fen angei ew Bible tiwenon chok ika seni ekkewe chon Jew?\n\n7 Ouse sinei pwe mi wor ekkoch muu me nukun chok ew? Ouse sinei pwe ngang, ewe Samon ami Kot, ua fen forata aramas meinisin, me ua chechemeni ekkewe ra nom won ekkewe fonuen neset; me ua nemenem non ekkewe nang asan me non ewe fonufan fan; me ua wato ai kapas ngeni ekkewe noun aramas, ewer, pwan mwo won ekkewe muun ewe fonufan meinisin?\n\n8 Ina minne oupwe ngunungun, pokiten oupwe angei pwan och ai kapas? Ouse sinei pwe kapasen pwarata an ru muu a ew pisekin pwarata ngenikemi pwe ngang Kot, pwe ua chechemeni ew muu usun chok pwan ew? Ina minne, ua apasa ekkewe chok pwan kapas ngeni ew muu usun chok pwan ngeni ew. Iwe nupwen ekkewe ru muu repwe achufengeni ewe kapasen pwarata an ekkewe ru muu repwe pwan chufengen.\n\n9 Iwe ua fori ei pwe upwe tongei pwarata ngeni chommong pwe ngang ewe chok nanew, ikenai, me feinfeino chok; iwe pwe ngang ua apasano ai kewe kapas anongonong won pwisin ai mochen. Iwe pokiten ua fen apasa ewe kapas ousap ekieki pwe usap pwan apasa pwan ew; pun ai angang esemo wesino iei; esap pwan wesino me mwen soponon aramas, esap pwan wesino seni ena fansoun feinfeino me esap much.\n\n10 Ina minne, pokiten oua fen nouni ew Bible ousap ekieki pwe a masoweni meinisin ai kewe kapas; ousap pwan ekieki pwe usemo fen fori ekkoch repwe pwan makkeno.\n\n11 Pun ua annuku aramas meinisin, ekkewe non otiw me non notou, me non ennefen, me non eor, me non ekkewe fonuen neset, pwe repwe makkei ekkewe kapas minne ua apasa ngeni ir; pun seni ekkewe puk minne repwe makkeno upwe apungu ewe fonufan, aramas meinisin anongonong won ar kewe angang, anongonong won minne mi makkeno.\n\n12 Pun nengeni, upwe kapas ngeni ekkewe chon Jew iwe repwe makkei; iwe upwe pwan kapas ngeni ekkewe chon Nifai iwe repwe makkei; iwe upwe pwan kapas ngeni ekkewe ekkoch einangen ewe imwen Israel, ekkewe ua fen emmwenireno, iwe repwe makkei; iwe upwe pwan kapas ngeni ekkewe muun ewe fonufan meinisin iwe repwe makkei.\n\n13 Iwe ewe fansoun epwe feito pwe ekkewe chon Jew repwe angei ekkewe kapasen ekkewe chon Nifai, iwe ekkewe chon Nifai repwe angei ekkewe kapasen ekkewe chon Jew; iwe ekkewe chon Nifai me ekkewe chon Jew repwe angei ekkewe kapasen ekkewe einangen Israel mi monucheno; iwe ekkewe einangen Israel mi monucheno repwe angei ekkewe kapasen ekkewe chon Nifai me ekkewe chon Jew.\n\n14 Iwe ewe fansoun epwe feito pwe nei kewe aramas, minne ir seni ewe imwen Israel, repwe ionfengen ngeni imwer non fonuer kewe; iwe ai kapas epwe pwan ionfengen non ew. Iwe upwe pwar ngeni ir pwe ion epwe fiu ngeni ai kapas me ngeni nei kewe aramas, ekkewe ir seni ewe imwen Israel, pwe ngang Kot, me pwe ngang ua fen fori ew pwon mi pin ngeni Abraham pwe upwe chechemeni mwirmwirin kewe feinfeino chok.\n\n", "2-ne 30": "[center][font_size=26]Sopun 30[/font_size][/center]\n\n[i]Ekkewe chon Gentile mi siwin repwe anneanong nein ekkewe aramas pwon—Chommong chon Leiman me chon Jew repwe nuku ewe kapas me winiti aramas mi murino—Israel epwe niwinfengen me ekkewe aramas mi ngaw repwe ninnino. Arap ngeni 559–545 Ier Mwen Kraist.[/i]\n\n1 Iwe iei nengeni, pwi achengicheng, upwe kapas ngenikemi; pun ngang, Nifai, usap mut ngenikemi pwe oupwe ekieki pwe oua tupwon mwen ekkewe chon Gentile repwe tongeni tupwon. Pun nengeni, tiwenon chok ika oupwe aneasochisi ekkewe annukun Kot oupwe pwan fokkun mano non ngun; iwe pokiten ekkewe kapas minne ra fen wesino ami ousap ekieki pwe ekkewe chon Gentile ra unusen ninnino.\n\n2 Pun nengeni, ua apasa ngenikemi pwe usun chommongun ekkewe chon Gentile repwe aier ir ekkewe aramas pwon noun ewe Samon; iwe usun chommongun ekkewe chon Jew resap aier repwe katuruno; pun ewe Samon ese fori ew pwon mi pin ngeni emon tiwenon chok ika epwe ngeni ir ekkewe ra aier me nuku non Noun we, i ewe Emon mi Fel re Israel.\n\n3 Iwe iei, upwe osini pwan ekis usun ekkewe chon Jew me ekkewe chon Gentile. Pun mwirin ewe puk usun minne ua fen kapas usun epwe feito, me epwe makkeno ngeni ekkewe chon Gentile, ra eppunguno sefan ngeni ewe Samon, epwe chommong ekkewe repwe nuku ekkewe kapas minne ra makkeno; iwe repwe uweiareno ngeni nussun mwirimwirich kewe.\n\n4 Iwe mwirin ewe nussun mwirimwirich kewe repwe sinei usuch, pwe sia feito seni Jerusalem, me pwan ir ra mwirimwirin ekkewe chon Jew.\n\n5 Iwe ewe kapas allimen Jises Kraist epwe fateno me neir; ina minne, repwe niwinsefan ngeni miritin semer kewe, me pwan ewe miritin Jises Kraist, minne mi nom me nein semer kewe.\n\n6 Iwe atun ena fansoun repwene pwapwa; pun repwe sinei pwe a ew feioch ngeni ir seni poun Kot; iwe ekkewe unuchen rochopwak epwe poputa ne turutiw seni meser; iwe chommong tappin aramas resap mano me neir, tiwenon chok ika repwe ew aramas mi nimenimoch me murino.\n\n7 Iwe ewe fansoun epwe feito pwe ekkewe chon Jew minne ra toropas fetan repwe pwan poputa ne nuku non Kraist; iwe repwe poputa ne ionfengen won unusen ewe fonu; iwe usun meinisin repwe nuku non Kraist repwe pwan winiti ew aramas mi murino.\n\n8 Iwe ewe fansoun epwe feito pwe ewe Samon Kot epwe poputani an angang me nein ekkewe muu meinisin, einang, sokopaten kapas, me aramas, epwe aniwinato feiochun noun kewe aramas won fonufan.\n\n9 Iwe ren wenechar ewe Samon Kot epwe apungu ekkewe mi woungaw, me kapung ren pungoch fan iten ekkewe mi tipetekison seni fonufan. Iwe i epwe wichi ewe fonufan ren kapasen awan, me ren ngasangasen tunnawan i epwe nieno ekkewe aramas mi ngaw.\n\n10 Pun ewe fansoun a mwitir feito nupwen ewe Samon Kot epwe fori ew keimufesen mi napanap me nein ekkewe aramas, iwe ekkewe aramas mi ngaw i epwe nireno; iwe i epwe amanaua noun kewe aramas, ewer, ika mwo pwe i epwe nieno ekkewe aramas mi ngaw ren ekkei.\n\n11 Iwe wenechar epwe achawaren nukanapan, me nikitu epwe achawaren nepekin.\n\n12 Iwe mwirin ewe wonif epwe nom ren ewe appanen siip; iwe ewe leopard epwe konetiw ren ewe semirit, me ewe appanen kou, me ewe kukkun naion, me kitinupun man, repwe nomefengen; iwe emon kukkun semirit epwe emmwenir.\n\n13 Iwe ewe kou me ewe bear repwe mwongo; nour kewe kukkun repwe konetiw fengen; iwe ewe naion epwe mwongo fetin mi pwas usun ewe oks.\n\n14 Iwe ewe semirit mi chok oup epwe kukkunou won pwangen kukkunun serepenit mi poison, iwe ewe semirit a keran wes seni oup epwe wata poun won ewe nenien serepenit mi poison.\n\n15 Resap feiengaw ika tano me non chukui kewe meinisin mi fel, pun ewe fonufan epwe ureno ren miritin ewe Samon usun ekkewe konik ra ponueno ewe sat.\n\n16 Ina minne, ekkewe mettochun ekkewe muu meinisin repwe pwano; ewer, mettoch meinisin repwe pwano ngeni ekkewe noun aramas.\n\n17 Ese wor mettoch minne mi monomon minne esap pwano; ese wor angangen rochopwak minne resap pwarano non ewe saram; iwe ese wor mettoch minne mi eppunguno won fonufan minne esap pichino.\n\n18 Ina minne, mettoch meinisin minne ra fen pwano ngeni ekkewe noun aramas repwe pwano atun ena ran; me esap chiwen wor an Setan pochokun won netipen ekkewe noun aramas, non ew fansoun nangatam. Iwe iei, ami pwi achengicheng, ua osopwano ai kapas.\n\n", "2-ne 31": "[center][font_size=26]Sopun 31[/font_size][/center]\n\n[i]Nifai a aporousa pwata Kraist a papatais—Mi namwot pwe aramas repwe tapweno mwirin Kraist, repwe papatais, angei ewe Ngun mi Fel, me nikitu tori nesoponon ar repwe manau—Aier me papatais ir ekkewe asamen ewe tit ngeni ewe aan mi aukukkun me chokisikis—Manau Esemuch epwe feito ngeni ekkewe ra aneasochisi ekkewe annuk mwirin papatais. Arap ngeni 559–545 Ier Mwen Kraist.[/i]\n\n1 Iwe iei ngang, Nifai, ua osopwano ai osini ngenikemi, ami pwi achengicheng. Iwe use tongeni mak nge ekkoch chok mettoch, minne ngang mi sinei pwe repwe ennetin fis; use pwan tongeni mak nge ekkoch chok ekkewe kapas an pwi we Jacob.\n\n2 Ina minne, ekkewe mettoch minne ua fen makkei a naf ngeniei, tiwenon chok fitefou kapas minne upwe apasa usun ekkewe nongonong mi ennet an Kraist; ina minne, upwe apasa ngenikemi non fatafatoch, anongonong won fatafatochun ai osini.\n\n3 Pun ngunui a pwapwa non fatafatoch; pun non ei napanap ewe Samon Kot epwe angang me nein ekkewe noun aramas. Pun ewe Samon Kot a awora saram ngeni ewe wewe; pun i a kapas ngeni aramas anongonong won ar kapas, ngeni ar wewe.\n\n4 Ina minne, ua mochen pwe oupwe chechemeni pwe ua fen kapas ngenikemi usun ewe soufos minne ewe Samon a pwar ngeniei, ewe epwe papataisei ewe Namen Kot, ewe epwe angeiano tipisin fonufan.\n\n5 Iwe iei, ika ewe Namen Kot, i mi pin, epwe namot an epwe papatais ren konik, pwe epwe apwonueta wenechar meinisin, O ika epwe ina, epwe ifa aukukun auchean kich, sise pin, pwe sipwe papatais, ewer, pwan mwo ren konik!\n\n6 Iwe iei, upwe eisinikemi, pwi achengicheng, ifa usun ewe Namen Kot a apwonueta wenechar meinisin ren an papatais ren konik?\n\n7 Ouse sinei pwe i mi pin? Nge inamo i mi pin, i a pwar ngeni ekkewe noun aramas pwe, ren ewe aion i a pwisin atipetekisonei me mwen ewe Sam, me pwarata ngeni ewe Sam pwe i epwe aneasochis ngeni i ne apwonueta an kewe annuk.\n\n8 Ina minne, mwirin an we papatais ren konik ewe Ngun mi Fel a feitiw won i non napanapen emon muro.\n\n9 A pwan, pwar ngeni ekkewe noun aramas aukukkunun ewe aan, me chokisikisin ewe tit, me ikewe repwe tonong me ia, i a forata ewe nenien appiru me mwer.\n\n10 Iwe a apasa ngeni ekkewe noun aramas: Oupwe tapweto mwiri. Ina minne, ami pwi achengicheng, sia tongeni tapweno mwirin Jises tiwenon chok ika sia mochen aneasochisi ekkewe annuk an ewe Sam?\n\n11 Iwe ewe Sam a apasa: Oupwe aier, oupwe aier, me papatais non iten Nei mi Achengicheng.\n\n12 Iwe pwan, ewe mongungun ewe Nau a feito ngeniei, a apasa: I ewe a papatais non itei, ngeni i ewe Sam epwe ngeni ewe Ngun mi Fel, usun chok ngang; ina minne, tapweto mwiri, me fori ekkewe mettoch meinisin minne oua fen kuna ua fori.\n\n13 Ina minne, pwi achengicheng, ua sinei pwe ika oupwe tapweno mwirin ewe Nau, ren unusen netip, esap wor fofforun nikatupotup me mwaken me mwen Kot, nge epwe ren ennetin mochen, aier seni ami kewe tipis, pwarata ngeni ewe Sam pwe oua mochen mwarei womi iten Kraist, ren papatais—ewer, ren ami tapweno mwirin ami Samon me ami Chon Amanau ren ami feitiw non ewe konik, anongonong won an kapas, nengeni, mwirin oupwe angei ewe Ngun mi Fel; ewer, mwirin epwe feito ewe papataisen ekkei me ewe Ngun mi Fel; iwe mwirin oua tongeni kapas ren ewe kapasen chon nang, me puchor kapasen mwareiti ngeni ewe Emon mi Fel re Israel.\n\n14 Nge, nengeni, pwi achengicheng, iei usun a feito ewe mongungun ewe Nau ngeniei, a apasa: Mwirin oua aier seni ami kewe tipis, me pwarata ngeni ewe Sam pwe oua mochen aneasochisi ai kewe annuk, ren ami papatais ren konik, me oua fen angei ewe papatais ren ekkei me ren ewe Ngun mi Fel, me oua tongeni kapas ren ew minafon kapas, ewer, pwan mwo ewe kapasen chon nang, iwe mwirin ei ika oupwe amam ngang, mi fen ita murino ngenikemi pwe ousap sineiei.\n\n15 Iwe ua rongorong ew mongungu seni ewe Sam, a apasa: Ewer, ekkewe kapas an nei Achengicheng mi ennet me nukuchar. I ewe a nikitu ngeni nesoponon, ewe emon epwe pwan manau.\n\n16 Iwe iei, pwi achengicheng, ua sinei seni ei pwe tiwenon chok ika emon aramas epwe nikitu tori nesoponon, ne tapweno mwirin ewe nenien appiru an Noun ewe Kot mi manau, i esap tongeni manau.\n\n17 Ina minne, fori ekkewe mettoch minne ua fen erenikemi ua fen kuna pwe ami we Samon me ami Chon Angasano epwe fori; pun, pun iei popun a fen pwar ngeniei, pwe oupwe tongeni sinei ewe asamen ewe tit minne oupwe tonong non. Pun asamen ewe tit minne oupwe tonong non iei aier me papatais ren konik; iwe mwirin epwe feito ew omusomusen ami kewe tipis seni ekkei me seni ewe Ngun mi Fel.\n\n18 Iwe mwirin oua nom won ewe aan mi aukukkun me chokisikis minne a wenengeni manau esemuch; ewer, oua fen tonong non me ren ewe asamen ewe tit; oua fen fori anongonong won ekkewe annuk an ewe Sam me ewe Nau; me oua fen angei ewe Ngun mi Fel, minne a pwarata usun ewe Sam me ewe Nau, ren apwonuetan ewe pwon minne i a fen fori, pwe ika oua tonong non me ren ewe aan oupwe angei.\n\n19 Iwe iei, pwi achengicheng, mwirin ami oua fen tonong non ewe aan mi aukukkun me chokisikis, upwe eis ika meinisin a wesino? Nengeni, upwe apasa ngenikemi, Apw; pun ouse mwo feito ikei tiwenon chok ika epwe me ren ewe kapasen Kraist fiti pochokunen nuku non i, unusen anukunuk won ekkewe nimenimochun fofforun i ewe mi manaman ne amanaua kich.\n\n20 Ina minne, oupwe nikitu fiti tipepos non Kraist, epwe wor ami unusochun saramen apinukunuk, me ew tongen Kot me aramas meinisin. Ina minne, ika oupwe feino mwemi, kametip won ewe kapasen Kraist, me nikitu tori nesoponon, nengeni, iei anon ewe Sam: Oupwe weri ewe manau esemuch.\n\n21 Iwe iei, nengeni, ami pwi achengicheng, iei ewe aan; iwe ese pwan wor ew aan ika it a kawor me fan nang ren minne aramas repwe tongeni manau non ewe muun Kot. Iwe iei, nengeni, iei ewe nongonong mi ennet an Kraist, me ewe chok ew nongonong mi ennet an ewe Sam, me an ewe Nau, me an ewe Ngun mi Fel, minne a ew chok Kot, ese wor nesoponon. Amen.\n\n", "2-ne 32": "[center][font_size=26]Sopun 32[/font_size][/center]\n\n[i]Chon nang ra kapas ren ewe manamanen ewe Ngun mi Fel—Mi namwot pwe aramas repwe iotek me angei mirit fan iter seni ewe Ngun mi Fel. Arap ngeni 559–545 Ier Mwen Kraist.[/i]\n\n1 Iwe iei, nengeni, pwi achengicheng, ua ekieki pwe oua ekis ekipwichi non netipemi usun met minne oupwe fori mwirin ami tonong non me ren ewe aan. Nge, nengeni, pwata oua ekipwichi ekkei mettoch non netipemi?\n\n2 Ouse chechemeni pwe ua apasa ngenikemi pwe mwirin ami oupwe angei ewe Ngun mi Fel oupwe tongeni kapas ren ewe kapasen chon nang? Iwe iei, ifa usun oupwe tongeni kapas ren ewe kapasen chon nang tiwenon chok ika epwe me ren ewe Ngun mi Fel?\n\n3 Chon nang ra kapas me ren ewe manamanen ewe Ngun mi Fel; ina minne, ra kapas ekkewe kapasen Kraist. Ina minne, ua apasa ngenikemi, kametip won ekkewe kapasen Kraist; pun nengeni, ekkewe kapasen Kraist repwe erenikemi mettoch meinisin met oupwe fori.\n\n4 Ina minne, iei mwirin ua fen apasa ekkei kapas, ika ousap tongeni weweiti ir iwe epwe pokiten ouse tingor, ouse pwan fichifich; ina minne, rese katonong non ewe saram, nge oupwe mano non ngun non ewe rochopwak.\n\n5 Pun nengeni, upwe apasa sefan ngenikemi pwe ika oupwe tonong non me ren ewe aan, me angei ewe Ngun mi Fel, epwe pwar ngenikemi mettoch meinisin met oupwe fori.\n\n6 Nengeni, iei ewe nongonong mi ennet an Kraist, iwe esap pwan chiwen wor nongonong mi ennet epwe kawor tori mwirin i epwe pwarano inisin ngenikemi non pekin aion. Iwe nupwen i epwe pwarano inisin ngenikemi non ewe pekin aion, ekkewe mettoch minne i epwe apasa ngenikemi oupwe pii pwe oupwe fori.\n\n7 Iwe iei ngang, Nifai, use chiwen mumuta ne apasa pwan ekkoch; ewe Ngun a pinei ai kapas, iwe ua nomwetiw pwe upwene netipeta pokiten ese wor nuku, me ewe fofforungaw, me ewe tiparoch, me ewe nukumachen aramas; pun resap kutta mirit, ika weweiti mirit mi auchea, nupwen a kawor ngeni ir non fatafatoch, pwan mwo usun fatochun ew kapas mi mecheres.\n\n8 Iwe iei, pwi achengicheng, ua weweiti pwe oua chok ekipwichi non netipemi; iwe a enetipengawaei pwe mi namwot ai upwe kapas usun ei mettoch. Pun ika oupwe ausening ngeni ewe Ngun minne a aiti emon aramas pwe epwe iotek, oupwe sinei pwe mi auchea oupwe iotek; pun ewe ngun mi ngaw a aiti emon aramas pwe esap iotek, nge a aiti i pwe mi auchea esap iotek.\n\n9 Nge nengeni, ua apasa ngenikemi pwe oupwe fokkun iotek fansoun meinisin, me ousap tipemwaramwar; pwe ousap fori och mettoch ngeni ewe Samon tiwenon chok non ewe fansoun oupwe akkom iotek ngeni ewe Sam non iten Kraist, pwe i epwe epinano ami angang ngenikemi, pwe ami angang epwe fis pwe etufichin ngunumi.\n\n", "2-ne 33": "[center][font_size=26]Sopun 33[/font_size][/center]\n\n[i]An Nifai kewe kapas mi ennet—Ra pwarata usun Kraist—Ekkewe ra nuku non Kraist repwe nuku an Nifai kewe kapas, minne epwe nom pwe epwe ew pisekin pwarata me mwen ekkewe nenien kapung. Arap ngeni 559–545 Ier Mwen Kraist.[/i]\n\n1 Iwe iei ngang, Nifai, use tongeni makkei ekkewe mettoch meinisin minne aua aiti me nein nei kewe aramas; use pwan angangoch non mak, usun chok pwan ne kakapas; pun nupwen emon aramas epwe kapas me ren ewe manamanen ewe Ngun mi Fel ewe manamanen ewe Ngun mi Fel epwe uweiano ekkewe kapas ngeni netipen ekkewe noun aramas.\n\n2 Nge nengeni, mi chommong ekkewe ra apochokunano netiper seni ewe Ngun mi Fel, iwe esap wor nenian me rer; ina minne, ra aturano chommong mettoch minne mi mak me ekieki pwe ra usun ekkewe mettoch ese wor auchear.\n\n3 Nge ngang, Nifai, ua fen makkei met ua fen makkei, iwe ua ekieki pwe a watte namotan, iwe akkaewin ngeni nei kewe aramas. Pun ua soposopono ne iotek fan iter fansoun neran, iwe mesei a achochonu ai pinnu fansoun nepwin, pokiter; iwe ua sio ngeni ai Kot non nuku, iwe ua sinei pwe i epwe rongorong ngeni ai iotek.\n\n4 Iwe ua sinei pwe ewe Samon Kot epwe epinano ai kewe iotek fan iten etufichin nei kewe aramas. Iwe ekkewe kapas minne ua fen makkei non apwangapwang repwe pochokununo ngeni ir; pun a peser pwe repwe fori mi och; a affata ngeni ir usun semer kewe; me a kapas usun Jises, me a peser pwe repwe nuku non i, me repwe nikitu tori nesoponon, ina ewe manau esemuch.\n\n5 Iwe a kapas pochokun ngeni tipis, anongonong won fatafatochun ewe ennet; ina minne, ese wor emon aramas epwe song ngeni ekkewe kapas minne ua fen makkei tiwenon chok ika i epwe nom fan nemenien ngunun ewe tefin.\n\n6 Ua pwapwa non fatafatoch; ua pwapwa non ennet; ua pwapwa non ai Jises, pun i a fen angasano ngunui seni hell.\n\n7 A wor ai tong ennet fan iten nei aramas, me nuku mi pochokun non Kraist pwe upwe churi chommong ngun mi nimenimoch me fan an we nenien mwottun kapung.\n\n8 A wor ai tong ennet fan iten ekkewe chon Jew—ua apasa chon Jew, pokiten ua ekieki usun ir seni ian ua feito me ia.\n\n9 A pwan wor ai tong ennet ngeni ekkewe chon Gentile. Nge nengeni, pun esap wor emon me nein ekkei upwe apinukunuku tiwenon chok ika repwe siwini nonnomur ngeni Kraist, me tonong non ewe asamen ewe tit mi chokisikis, me fetan non ewe aan mi aukukkun minne a weneno ngeni manau, me soposopono non ewe aan tori nesoponon ewe ranin sossot.\n\n10 Iwe iei, pwi achengicheng, me pwan chon Jew, me ami meinisin ekis meinisin non ewe fonufan, ausening ngeni ekkei kapas me nuku non Kraist; iwe ika ouse nuku non ekkei kapas nuku non Kraist. Iwe ika oupwe nuku non Kraist oupwe nuku non ekkei kapas, pun ir ekkewe kapasen Kraist, me i a pwarato ir ngeniei; iwe ra aiti aramas meinisin pwe repwe fori mi och.\n\n11 Iwe ika resap ekkewe kapasen Kraist, oupwe apungur—pun Kraist epwe pwar ngenikemi, fiti manaman me ning mi napanap, pwe ir an kewe kapas, atun ewe ranin soponon; iwe ami me ngang sipwe uta nenefengen me mwen an we nenien kapung; iwe oupwe sinei pwe ua fen annuk me ren pwe upwe makkei ekkei mettoch, ina mwo ika ngang mi apwangapwang.\n\n12 Iwe ua iotek ngeni ewe Sam non iten Kraist pwe chommong me neich, ika esap meinisin, sipwene manau non an we muu atun ena auchean me soponon ran.\n\n13 Iwe iei, pwi achengicheng, meinisin ekkewe ir chon ewe imwen Israel, me ami meinisin ekis meinisin non ewe fonufan, ua kapas ngenikemi usun ita mongungun emon a puchoreu seni ewe puun: Oune nom tori ena ran napanap epwe feito\n\n14 Iwe ami ekkewe ousap angei seni ewe kirekirochun Kot, me sufonuti ekkewe kapas an ekkewe chon Jew, me pwan ai kewe kapas, me ekkewe kapas minne repwe feino seni awen ewe Namen Kot, nengeni, ua apasa ngenikemi ewe kapongen feino esemuch, pun ekkei kapas repwe etipisuk atun ena ranin soponon.\n\n15 Pun met ua eppungano won fonufan, epwe feito ungonuk me ren ewe nenien kapung; pun iei ewe Samon a annukuei, iwe mi namwot ai upwe aneasochisi. Amen.\n\n", "jacob 1": "[center][font_size=26]Ewe Puken Jacob ewe Pwin Nifai[/font_size][/center]\n\nEkkewe kapasen an we afanafan ngeni pwin kewe. A asawa emon mwan a achocho an epwe atano ewe nongonong mi ennet an Kraist. Ekkoch kapas usun uruon ekkewe aramasen Nifai.\n\n[center][font_size=26]Sopun 1[/font_size][/center]\n\n[i]Jacob me Joseph ra achocho ne pesei aramas pwe repwe nuku non Kraist me aneasochisi An kewe annuk—Nifai a mano—Fofforungaw a cheewno me nein ekkewe chon Nifai. Arap ngeni 544–421 Ier Mwen Kraist.[/i]\n\n1 Pun nengeni, ewe fansoun a feito pwe nime me nimu ier a no seni ewe fansoun Liai a tou seni Jerusalem; ina minne, Nifai a ngeniei, Jacob, ew annuk usun ekkewe kukkun seleich, won minne ekkei mettoch ra makketiw.\n\n2 Iwe i a ngeniei, Jacob, ew annuk pwe upwe makkei won ekkei seleich ekkoch me nein ekkewe mettoch minne ua ekieki pwe ra fokkun auchea; pwe usap makkei usun, tiwenon chok ika pwe epwe ekis chok, usun ewe uruon ekkei aramas minne ra iteni ekkewe aramasen Nifai.\n\n3 Pun i apasa pwe ewe uruon ekkei aramas epwe makketiw won an kewe ekkoch seleich, iwe pwe ngang upwe tumunu ekkei seleich me eitiretiw ngeni mwirimwiri kewe, seni ew tappin aramas ngeni ew tappin aramas.\n\n4 Iwe ika mi wor afanafan minne mi pin, ika pwarata minne mi auchea, ika osini, pwe upwe makkei auchear kewe won ekkei seleich, me makkei wor non ukukun an epwe fich, fan asengesin Kraist, me fan asengesin nöum ekkewe aramas.\n\n5 Pun pokiten nuku me aurek napanap, a ennetin pwano ngenikem usun nöum kewe aramas, ekkewe mettoch epwe fis ngeni ir.\n\n6 Iwe mi pwan chommong am pwarata, iwe ewe ngunun chommong osini; ina minne, am mi sinei usun Kraist me muun we, minne epwe feito.\n\n7 Ina minne aua achocho ne angang me nein nöum kewe aramas, pwe aupwe tongeni peser ne feito ngeni Kraist, me angei seni ewe kirekirochun Kot, pwe repwe tongeni tonong non an nenien asoso, pun ra nuokus ika i epwe akkapon non an ningeringer pwe resap tonong non, usun ewe atun anini non ekkewe ranin sossot nupwen ekkewe aramasen Israel ir mi nom non ewe fonu pon.\n\n8 Ina minne, am aua mochen me ren Kot pwe aupwe pesei aramas meinisin pwe resap ungeni Kot, ne asonga i, nge ita aramas meinisin repwe nuku non Kraist, me ekieki usun an we mano, me riaffouni an we irapenges me mwarei ewe assaw seni ewe fonufan; ina minne, ngang, Jacob, ua wata pwisin woi pwe upwe apwonueta ewe annuk seni pwi we Nifai.\n\n9 Iei Nifai a poputa ne chinnapeno, iwe a kuna pwe i epwe fokkun mwitir mano; ina minne, a epiti emon mwan pwe epwe emon king me emon chon nemeni noun kewe aramas iei, anongonong won muun ekkewe king.\n\n10 Ekkewe aramas ra fokkun tongei Nifai, pokiten i a fen emon chon tumun mi napanap fan iter, pokiten a nounou ewe ketinas noun Laban non an eppetir, me pokiten a angang non unusen ranin kewe fan iten tufichir—\n\n11 Ina minne, ekkewe aramas ra mochen pwe repwe nonnom non achechemenien itan we. Iwe ion epwe nemenem non wisan we repwe eiteit me ren ekkewe aramas, aruwen Nifai, aunungatin Nifai, me soposopono, anongonong won muun ekkewe king; iwe iei ra eiteit me ren ekkewe aramas, mut ngeni ir repwe pwisin eiter ngeni met ra mochen.\n\n12 Iwe non ewe fansoun pwe Nifai a mano.\n\n13 Iei ekkewe aramas minne esap ir chon Leiman ra chon Nifai; nge inamo, ra iteni chon Nifai, chon Jacob, chon Joseph, chon Soram, chon Leiman, chon Lemuel, me chon Ishmael.\n\n14 Nge ngang, Jacob, mwirin ei fansoun usap etettenir anongonong won ekkei it, nge upwe eita ngeni ir chon Leiman ekkewe ra sotuni ar repwe nieno ekkewe aramasen Nifai, me ekkewe ra chiechioch ngeni Nifai upwe eita ngeni ir chon Nifai, ika ekkewe aramasen Nifai, anongonong won muun ekkewe king.\n\n15 Iwe iei non ewe fansoun pwe ekkewe aramasen Nifai, fan nemenemen ewe aruwen king, a poputa ne pochokununo non netiper, me ra mutata inisir ne fori ekkoch sokkun mwokutukut mi ngaw, awewe usun chok David seni nom a mochen chommong punuwan me noun nikomwir, me pwan usun Solomon, noun anuon.\n\n16 Ewer, iwe ra pwan poputa ne kutta chommong gold me silver, me poputa ne nuapas non ekis namanam tekia.\n\n17 Ina minne ngang, Jacob, ua ngeni ir ekkei kapas nupwen ua aitir me non ewe tempel, ua akkom angei ai kokko me ren ewe Samon.\n\n18 Pun ngang, Jacob, me pwi we Joseph am aua epinipinino pwe aupwe pris me sensen ekkei aramas, me ren poun Nifai.\n\n19 Iwe am aua apwonueta wiisem ngeni ewe Samon, aua wata wom ewe wiis, aua ponueni tipisin ekkewe aramas won pwisin mokurem ika am ause aitir ewe kapasen Kot fiti unusen achocho; ina minne, seni angang fiti am pochokun char esap tongeni epwunu ufem kewe; ika esap ina iwe char epwe epwunu ufem kewe, iwe am ausap nom non pekin nimenimoch atun ewe ranin soponon.\n\n", "jacob 2": "[center][font_size=26]Sopun 2[/font_size][/center]\n\n[i]Jacob a afanafana pwe mi ngaw ewe tongen pisekisek, namanam tekia, me nimengawen nisou—Aramas mi tufich kutta pisekisek ar repwe anisi aramaser kewe—Ewe Samon a annuku pwe esap wor emon mwan me nein ekkewe chon Nifai epwe nap seni emon chok punuwan—Ewe Samon a pwapwa non ewe nimenimochun fefin. Arap ngeni 544–421 Ier Mwen Kraist.[/i]\n\n1 Ekkewe kapas minne Jacob, ewe pwin Nifai, a apasa ngeni ekkewe aramasen Nifai, mwirin manon Nifai:\n\n2 Iei, pwi achengicheng, ngang, Jacob, anongonong won ewe wiis minne ngang mi nom fan ngeni Kot, ai upwe apwonueta wiisei ren fatafatoch, iwe pwe upwe animenimochueno ufei kewe seni ami tipis, ua feita ngeni ewe tempel non ei ran pwe upwe afanafana ngenikemi ewe kapasen Kot.\n\n3 Iwe ami mi pwisin sinei pwe ua fen achocho tori ei fansoun non wiisen ai kokko; nge ngang non ei ran ua chourek ren ewe watten mochen me aurek fan iten tufichin ngunumi nap seni ai ua fen fori akkom.\n\n4 Pun nengeni, feito tori ei fansoun, oua fen aneasochis ngeni ewe kapasen ewe Samon, minne ua fen awora ngenikemi.\n\n5 Nge nengeni, ausening ami ngeniei, me oupwe sinei pwe seni ewe aninisin ewe Chon Fori nang me fonufan mi unusen manaman ua tongeni erenikemi usun ami kewe ekiek, ifa usun oua poputa ne angang non tipis, ewe tipis mi pwano pwe mi fokkun anieput ngeniei, ewer, me mi anieput ngeni Kot.\n\n6 Ewer, a enetipengawa ngunui me foriei ai upwe nurufengen ren saw me mwen mesen ai we Chon Fori, pwe upwe pwarata ngenikemi usun fofforungawen netipemi.\n\n7 Iwe a pwan enetipengawaei pwe mi namwot ai upwe aea watten pochokunen kapas usumi, me mwen punuwemi kewe me noumi kewe, chommong me neir ar memef ra fokkun netip pwetete me nimenimoch me apwetete me mwen Kot, ewe mettoch mi apwapwa ngeni Kot;\n\n8 Iwe ua ekieki pwe ra feita ikei pwe repwe rongorong ewe kapas mi apwapwa an Kot, ewer, ewe kapas minne a echikara ewe ngun mi feiengaw.\n\n9 Ina minne, a achou ngunui ren ai upwe pesepes, pokiten ewe annuk mi tichik minne ua fen angei me ren Kot, ai upwe apungu kemi anongonong won ami kewe atai annuk, ai upwe anapano metekin ekkewe ra fen metek, me nukun ai upwe echipa me echikara metekir kewe; iwe ekkewe resemo fen metek, me nukun ar repwe kametip won ewe kapas mi apwapwa an Kot epwe wor saar an epwe pwereni ngunur me emeteki ar ekiek mi apwetete.\n\n10 Nge, inamo ewe weiresin ewe angang, upwe fokkun fori anongonong won ekkewe annukun Kot mi tichik, me erenikemi usun ami fofforungaw me angang mi anieput, fan mesen ekkewe mi nimenimoch non netiper, me ekkewe mi netipechou, me fan kunaen nerikin anonnonun mesen ewe Kot mi Napanap.\n\n11 Ina minne, upwe fokkun erenikemi ewe ennet anongonong won ewe fatafatochun ewe kapasen Kot. Pun nengeni, nupwen ai tingorei ewe Samon, iei a feito ewe kapas ngeniei, a apasa: Jacob, kopwe feita ngeni ewe tempel non ewe soran, me afanafana ewe kapas minne upwe awora ngonuk kopwe ngeni ekkei aramas.\n\n12 Iwe iei nengeni, ami pwi, iei ewe kapas minne upwe afanafana ngenikemi, pwe chommong me neimi oua fen poputa ne kutta gold, me silver, me meinisin sokopaten napanapen mecha mi auchea, usun minne ei fonu, minne a ew fonuen pwon ngenikemi me ngeni mwirimwirimi kewe, a fokkun chommong ekkei mettoch me non.\n\n13 Iwe poun ewe chon awora a emenimenitiw womi non unusen pwapwa, pwe oua fen angei chommong pisekisek; iwe pokiten ekkoch me neimi oua fen angei chommong nap seni ekkewe minne pwiumi kewe ra angei oua nuapas non namanam tekian netipemi, me oua pwarano uwemi mi kum me achifata chamwemi pokiten watten niwinin ufemi kewe, me oua ariaffou pwiumi kewe pokiten oua ekieki pwe oua nap seni ir.\n\n14 Iwe iei, ami pwi, oua ekieki pwe Kot a epichikemino me non ei mettoch? Nengeni, ua apasa ngenikemi, Apw. Nge i a apungakemino pwe ami mi tipis, iwe ika oua soposopono non ekkei mettoch an we kapung epwe fokkun mwitir feito womi.\n\n15 O amo i epwe pwar ngenikemi pwe i mi tongeni pwerenikemi, iwe ren ew nerikin mesan i a tongeni wichikemi ngeni ewe puun!\n\n16 O amo i epwe angasakemino seni ei angangangaw me angang mi anieput. Iwe, O amo oupwe rongorong ngeni ewe kapasen an kewe annuk, me ousap mutata ei namanam tekian netipemi epwe atano ngunumi!\n\n17 Ekieki usun pwiumi kewe usun oua pwisin ekiekikemi, me oupwe chiechioch ngeni meinisin me oupwe fangafangoch pisekimi kewe, pwe repwe pisekisek usumi.\n\n18 Nge me mwen oupwe kutta ekkewe pisekisek, oupwe kutta ewe muun Kot.\n\n19 Iwe mwirin oua angei ew apinukunuk pokiten Kraist oupwe angei ekkewe pisekisek, ika oua kutter; iwe oupwe kutter ren ewe popun ami oupwe fori mi och—oupwe aufoufa ekkewe mi seneno, me amwongoni ekkewe mi echik, me angasano ekkewe mi fotek, me awora aninis ngeni ekkewe mi semwen me ekkewe mi riaffou.\n\n20 Iwe iei, ami pwi, ua fen kapas ngenikemi usun namanam tekia; iwe ekkewe me neimi oua fen ariaffou chon orumi kewe, me oua ariaffou i pokiten oua namanam tekia non netipemi, usun ekkewe mettoch minne Kot a ngenikemi, met oupwe apasa usun ekkei mettoch?\n\n21 Ouse ekieki pwe ekkena sokkun mettoch mi anieput ngeni i ewe a fori aion meinisin? Me ewe emon aramas mi auchea me ne mesan usun chok ewe pwan emon. Iwe aion meinisin ra seni ewe moromoren puun; iwe ren ewe pwan chok popun i a forireta, pwe repwe aneasochisi an kewe annuk me mwareiti i feinfeino chok.\n\n22 Iwe iei ua osopwano ai kapas ngenikemi usun ei namanam tekia. Iwe ika ese namwot pwe upwe kapas ngenikemi usun ew atai annuk mi fokkun ngaw, netipei epwe fokkun pwapwa pokitemi.\n\n23 Nge ewe kapasen Kot a achouwei pokiten ami kewe atai annuk mi fokkun ngaw. Pun nengeni, iei anon ewe Samon: Ekkei aramas ra poputa ne napeno non angangangaw; rese weweiti ekkewe pukefel, pun ra kutta ar repwe omusano pwisin ir ne fori nisou, pokiten ekkewe mettoch minne ra makketiw usun David, me Solomon noun we anuon.\n\n24 Nengeni, David me Solomon ra ennetin chommong punuwer me nour nikomwir, ekkei mettoch mi anieput me mwei, anon ewe Samon.\n\n25 Ina minne, iei anon ewe Samon, ua fen emmweni ekkei aramas seni ewe fonuen Jerusalem, me ren manamanen pei, pwe upwe tongeni seikata ngeniei ew mwich mi tupwon seni uwan nukanapan Joseph.\n\n26 Ina minne, ngang ewe Samon Kot usap mutata pwe ekkei aramas repwe foffor usun ekkewe chon nom.\n\n27 Ina minne, ami pwi, ausening ngeniei, me ausening ngeni ewe kapasen ewe Samon: Pun esap wor emon mwan me neimi epwe wor nap seni emon chok punuwan; me esap wor noun nikomwir;\n\n28 Pun ngang, ewe Samon Kot, ua pwapwa non nimenimochun fefin. Iwe fofforun nisou mi angang anieput me mwei; iei anon ewe Samonun Mwicheichen Aramas.\n\n29 Ina minne, ekkei aramas repwe aneasochisi ai kewe annuk, anon ewe Samonun Mwicheichen Aramas, are ewe fonu epwe anumamau fan asengesir.\n\n30 Pun ika upwe, anon ewe Samonun Mwicheichen Aramas, seikata mwirimwirin aramas fan itei, upwe annuku nei kewe aramas; ika esap ina iwe repwe aneasochis ngeni ekkei mettoch.\n\n31 Pun nengeni, ngang, ewe Samon, ua fen kuna ewe netipengaw, me rongorong netipetan ekkewe fopun noun nei kewe aramas non ewe fonuen Jerusalem, ewer, me non meinisin ekkewe fonuen nei kewe aramas, pokiten ewe fofforungaw me angang mi anieput an punuwer kewe.\n\n32 Iwe usap mutata, anon ewe Samonun Mwicheichen Aramas, pwe sion ekkewe fopun mi nioch noun ekkei aramas, minne ua fen emmwenireu seni ewe fonuen Jerusalem, repwe feita ngeniei ar repwe ungeni ekkewe mwanin nei kewe aramas, anon ewe Samonun Mwicheichen Aramas.\n\n33 Pun resap emmwenireno non fotek ekkewe fopun noun nei kewe aramas pokiten ar pwetete, tiwenon chok ika upwe churir ren ew anumamau mi ariaffou, pwan mwo tori kiteterinor; pun resap fori nisou, usun ekkewe chon nom, anon ewe Samonun Mwicheichen Aramas.\n\n34 Iwe iei nengeni, ami pwi, oua sinei pwe ekkei annuk ra kawor ngeni semach we, Liai; ina minne, oua fen sinei ir me akkom; iwe oua fen feito ngeni kapung mi pochokun; pun oua fen fori ekkei mettoch minne ita ousap fen fori.\n\n35 Nengeni, oua fen fori ennetin fofforungaw nap seni ekkewe chon Leiman, pwich kewe. Oua fen enetipechou netipen punuwemi kewe mi netip pwetete, me a turusenikemi apinukunukun noumi kewe, pokiten ami nenien appiru mi ngaw me mwer; me kechiwengawen netiper a feita ngeni Kot pwe repwe ungenikemi. Iwe pokiten tichikin ewe kapasen Kot, minne a feitiw epwe ungenikemi, chommong netip ra mano, ra pwer me ren ammetekin memef.\n\n", "jacob 3": "[center][font_size=26]Sopun 3[/font_size][/center]\n\n[i]Ekkewe mi nimenimoch non netiper repwe angei ewe kapas mi apwapwa an Kot—Wenecharen ekkewe chon Leiman a nap seni an ekkewe chon Nifai—Jacob a auroura kich usun ngawen nisou, mocheisou, me tipis meinisin. Arap ngeni 544–421 Ier Mwen Kraist.[/i]\n\n1 Nge nengeni, ngang, Jacob, upwe kapas ngenikemi ekkewe mi nimenimoch non netipemi. Sapengeni Kot fiti pochokunen ekiek, me iotek ngeni i ren nuku mi napanap, iwe i epwe chacharikemi non ami riaffou, iwe i epwe tingor fan iten pungumi, me tinatiw kapung won ekkewe ra kutta kiteterinomi.\n\n2 O ami meinisin ekkewe mi nimenimoch non netipemi, sachetai mokuremi me angei ewe kapas mi apwapwa an Kot, me kametip won an tong; pun ami mi tongeni, ika ami ekiek mi pochokun, feinfeino chok.\n\n3 Nge, riaffou, riaffou, ngenikemi ekkewe ouse nimenimoch non netipemi, ekkewe mi nimengaw non ei ran me mwen Kot; pun tiwenon chok ika oupwe aier ewe fonu a anumamau fan asengesimi; me ekkewe chon Leiman, ekkewe rese nimengaw usumi, nge inamo ra anumamau ren ew anumamau mi ariaffou, epwe ninnikemi pwan mwo tori kiteterinomi.\n\n4 Iwe ewe fansoun a mwitir feito, pwe tiwenon chok ika oupwe aier iwe repwe fonueni ewe fonuen ami kewe neuo, iwe ewe Samon Kot epwe emmwenano ekkewe mi tupwon me neimi.\n\n5 Nengeni, ekkewe chon Leiman pwiumi kewe, ekkewe oua oput pokiten ar nimengaw me ewe anumamau minne a feitiw won unucher, ra kon tupwon nap seni kemi; pun resamo monnukano ewe annukun ewe Samon, minne a kawor ngeni semach we—pwe epwe wor emon chok punuwer, me esap wor nour nikomwir, me esap wor fofforun nisou nefiner.\n\n6 Iwe iei, ei annuk ra achocho ne aneasochisi; ina minne, pokiten ei mwokutukutun achocho, ne aneasochisi ei annuk, ewe Samon Kot esap nireno, nge epwe umoumoch ngeni ir; iwe non ew ran repwe winiti ew aramas mi feioch.\n\n7 Nengeni, punuwer kewe mwan ra tongei punuwer kewe fefin, me punuwer kewe fefin ra tongei punuwer kewe mwan; me punuwer kewe mwan me punuwer kewe fefin ra tongei nour kewe; me ar rese nuku me ar oput ami a pokiten angangangawen semer kewe; ina minne, ifa watten murinomi nap seni ir, me mwen mesan ami we Chon Fori mi napanap?\n\n8 O ami pwi, ua nuokus pwe tiwenon chok ika oupwe aier seni ami kewe tipis iwe unucher epwe pwechepwech nap seni unuchemi, nupwen oupwe emmwenito fiti ir me mwen ewe nenien mwottun Kot.\n\n9 Ina minne, ew annuk ua ngenikemi, minne ina ewe kapasen Kot, pwe ousap chiwen kapas mi ngaw ngeni ir pokiten chochonun unucher; ousap pwan chiwen kapas mi ngaw ngeni ir pokiten ar nimengaw; nge oupwe chechemeni pwisin ami nimengaw, me chechemeni pwe ar nimengaw a feito pokiten semer kewe.\n\n10 Ina minne, oupwe chechemeni noumi kewe, ifa usun oua fen enetipengawa netiper pokiten ewe nenien appiru oua forata me mwer; me pwan, chechemeni pwe oupwe tongeni, pokiten ami nimengaw, uwei noumi kewe ngeni pekin kiteterinon ngun, iwe tipisir repwe chukuchukuta won mokuremi atun ewe ranin soponon.\n\n11 O ami pwi, ausening ngeni ai kapas; annenoi ewe tufichin mwokutukutun ngunumi; uchikikemi pwe oupwe tongeni neno seni ewe mourunon mano; me epichano kemi seni ekkewe metekin hell pwe ousap winiti chon nangin ewe tefin, ren ami oupwe katurunong non ewe noomun ekkei me brimstone ina ewe aruwen mano.\n\n12 Iwe iei ngang, Jacob, ua kapas fokkun chommong mettoch ngeni ekkewe aramasen Nifai, ua aurourer usun ngawen nisou me mocheisou, me sokkun tipis meinisin, ua erenir anoninenin pungunon ekkei tipis.\n\n13 Iwe ew ne ipuku kinikinin ekkewe mwokutukutun ekkei aramas, minne a poputa iei ne chommongono, esap tongeni makketiw won ekkei seleich; nge chommong me nein ar kewe mwokutukut a makketiw won ekkewe chowatten seleich, me ar kewe maun, me ar kewe anini fengen, me muun nour kewe king.\n\n14 Ekkei seleich ra iteni ekkewe seleichen Jacob, me ra for seni poun Nifai. Iwe ua osopwano ai apasa ekkei kapas.\n\n", "jacob 4": "[center][font_size=26]Sopun 4[/font_size][/center]\n\n[i]Ekkewe soufos meinisin ra fen ngeni ewe Sam non iten Kraist—An Abraham asoren Isaac a ew esisinen Kot me Noun we Anamon—Aramas repwe siwini nonnomun inisir ngeni Kot me ren ewe Achasefan—Ekkewe chon Jew repwe poutano ewe foun nongonong. Arap ngeni 544–421 Ier Mwen Kraist.[/i]\n\n1 Iei nengeni, non ewe fansoun pwe ngang, Jacob, ua afanafan chommong ngeni nei kewe aramas non kapas, (iwe use tongeni makkei nge ekis chok seni ai kewe kapas, pokiten weiresin makken am kewe kapas won seleich) iwe am aua sinei pwe ekkewe mettoch minne aua makkei won seleich repwe nonnom;\n\n2 Nge met chok mettoch am aua makkei won och mettoch tiwenon chok ika epwe won seleich repwe tano me moreno; nge am aua tongeni makkei ekkoch kapas won seleich, minne epwe kawor ngeni nöum kewe, me pwan pwim kewe achengicheng, ew kukkun ukukun mirit usun am, ika usun semer kewe—\n\n3 Iei non ei mettoch am aua pwapwa ren; iwe aua achocho non angang ne makkei ekkei kapas won seleich, am aua apinukunuku pwe pwim kewe achengicheng me nöum kewe repwe angei ir fiti kinisoun netip, me anneaochur pwe repwe kaeo ren pwapwa nge esap ren netipengaw, esap pwan ren koput, usun aewin semer me iner kewe.\n\n4 Pun, ren ei popun am aua makkei ekkei mettoch, pwe repwe tongeni sinei pwe am aua sinei usun Kraist, me a wor am apinukunukun an we ning fite puku ier me mwen an feito; iwe esap chok am a wor am apinukunukun an we ning, nge pwan meinisin ekkewe soufos mi fel ekkewe ra akkom mwem.\n\n5 Nengeni, ra nuku non Kraist me fen ngeni ewe Sam non itan we, iwe am aua pwan fen ngeni ewe Sam non itan we. Iwe ren ei popun am aua aneasochisi ewe annukun Moses, a akunnu ngunum ngeni i; iwe ren ei popun a epinipinino fan item pwe a wenechar, pwan mwo usun an a fen kawor ngeni Abraham me non ewe fonu pon pwe epwe aneasochis ngeni ekkewe annukun Kot ne asorata noun we Isaac, minne a ew esisinen Kot me Noun we Anamon.\n\n6 Ina minne, am aua kaeo usun ekkewe soufos, iwe aua angei chommong pwarata me ewe ngunun osini; iwe pokiten ekkei pisekin pwarata am aua angei ew apinukunuk, iwe am nuku a pochokununo, ina popun am aua fokkun tongeni annuku mettoch non iten Jises iwe ekkewe ira ra aneasochisi, are ekkewe chuk, are ekkewe nónón ewe sat.\n\n7 Nge inamo, ewe Samon Kot a pwar ngenikem am apwangapwang pwe aupwe sinei pwe a seni an chen, me an tekisoson esemuch ngeni ekkewe noun aramas, pwe a wor am pochokun ne fori ekkei mettoch.\n\n8 Nengeni, ekkewe angangen ewe Samon mi auchea me amwarar. Ifa ukukun weiresin aramas repwe weweiti anonnonun ekkewe monomon usun i; iwe ese tufich pwe aramas repwe sinei usun an kewe eereni meinisin. Iwe ese wor emon aramas a sinei usun an eereni tiwenon chok ika epwe pwano ngeni i; ina minne, pwi, ousap oput ekkewe pwarata an Kot.\n\n9 Pun nengeni, seni ewe manamanen an kapas aramas ra feito won unusen fonufan, minne fonufan a for seni pochokunen an kapas. Ina minne, ika Kot a tongeni kapas iwe ewe fonufan a fis, me kapas me aramas ra fis, O iwe, pwata esap tongeni annuku ewe fonufan, ika fofforun poun won unungan we, anongonong won an mochen me met epwe fich ngeni netipan?\n\n10 Ina minne, pwi, ousap achocho ne auroura ewe Samon, nge oupwe angei aurour seni poun. Pun nengeni, ami pwisin oua sinei pwe i a aurour non mirit, me non pungoch, me non umoumoch esemuch, won an angang meinisin.\n\n11 Ina minne, pwi achengicheng, oupwe siwini nonnomun inisimi ngeni i me ren ewe achasefanin Kraist, Noun we Anamon, iwe oupwe tongeni angei ew manausefan, anongonong won manamanen ewe manausefan minne mi nom non Kraist, me oupwe kawor pwe ami ekkewe chon ewe aewin manausefanitan Kraist ngeni Kot, pokiten ami nuku, me oua angei ew apinukunukun ning mi öch non i me mwen an pwarano inisin non pekin aion.\n\n12 Iwe iei, achengicheng, ousap mairu pwe ua erenikemi ekkei mettoch; pun pwata sisap kapas usun ewe achasefanin Kraist, me pwan angei ewe unusen miritin i, me pwan angei ewe miritin ew manausefan me ewe fonufan epwe feito?\n\n13 Nengeni, ami pwi, i ewe epwe osini, mut ngeni epwe osini pokiten weweitin aramas; pun ewe Ngun a kapas ennet me ese chofona. Ina minne, a kapas usun mettoch usun wesewesen nonnomur, me usun mettoch usun repwe wesewesen fis; ina minne, ekkei mettoch ra pwano ngenikich non fatafatoch, pokiten amanauan ngunuch. Nge nengeni, esap kich chok chon pwarata usun ekkei mettoch; pun Kot a pwan kapas usur ngeni ekkewe soufosun nom.\n\n14 Nge nengeni, ekkewe chon Jew ir aramas mi nukumach; iwe ra epinengaw seni ekkewe kapasen fatafatoch, me nieno ekkewe soufos, me kutta ekkewe mettoch rese tongeni weweiti. Ina minne, pokiten ar chun, minne ewe chun a feito seni nunon ar neno seni ewe esisin, mi auchea repwe turutiw non ngun; pun Kot a angeiano an fatafatoch seni ir, me ngeni ir chommong mettoch minne rese tongeni weweiti, pokiten ina met ra mochen. Iwe pokiten ina met ra mochen Kot a forano, pwe repwe turuno.\n\n15 Iwe iei ngang, Jacob, ua aurour seni ewe Ngun ngeni ai upwe osini; pun ua weweiti angangen ewe Ngun minne mi nom rei, pwe seni turutiwen ekkewe chon Jew repwe poutano ewe fau won minne ita repwe kauuta won me wor ar nongonong mi nukuchar.\n\n16 Nge nengeni, anongonong won ekkewe pukefel, ei fau epwe winiti ewe watten, me ewe soponon, me ewe chok ew nongonong mi pochokun, won minne ekkewe chon Jew ra tongeni kauuta won.\n\n17 Iwe iei, pwi achengicheng, ifa usun epwe tawe pwe ekkei aramas, mwirin ar ra poutano ewe nongonong mi pochokun, repwe tongeni kauuta won non ew fansoun, pwe epwe winiti ewe fau mi fokkun auchea?\n\n18 Nengeni, pwi achengicheng, upwe pwarano ei monomon ngenikemi; ika usap fori, ren och popun, upwe apwangapwangeno seni ai pochokun non ewe Ngun, me turuno pokiten ai aurek fan itemi.\n\n", "jacob 5": "[center][font_size=26]Sopun 5[/font_size][/center]\n\n[i]Jacob a apasa sefani an Sinos kapas usun ewe tutunapen ekkewe ira olif mi mwotuk me mwacho—Ra wewengeni Israel me ekkewe chon Gentile—Ewe toropas fetan me ioifengenin Israel ra fen esisinita—A kapasen awewe usun ekkewe chon Nifai me ekkewe chon Leiman me meinisin chon ewe imwen Israel—Ekkewe chon Gentile repwe kapachenong non Israel—Nesoponon ewe atake epwe kareno. Arap ngeni 544–421 Ier Mwen Kraist.[/i]\n\n1 Nengeni, ami pwi, met ouse chechemeni pwe oua fen anneani ekkewe kapas an ewe soufos Sinos, minne i a apasa ngeni ewe imwen Israel, a apasa:\n\n2 Ausening, O ami chon imwen Israel, me rongorong ekkewe kapas seniei, emon soufosun ewe Samon.\n\n3 Pun nengeni, iei anon ewe Samon, upwe anonno kemi, O imwen Israel, oua usun efoch ira olif mi mwotuk, minne emon a angei me tumunu me non an we atake; iwe a marita, me chinnapeno, me poputa ne apwangapwangeno.\n\n4 Iwe non ewe fansoun ewe mastan ewe atake a feino, iwe a kuna pwe fatan we ira olif a poputa ne apwangapwangeno; iwe a apasa: Upwene fichi panan, me tuu fetanei nepekin, me tumunu, pwe ita epwe tongeni appwukata panan mi kukkun me pwetete, me esap mano.\n\n5 Iwe non ewe fansoun i a fichi panan, me tuu fetanei nepekin, me tumunu anongonong won an kapas.\n\n6 Iwe non ewe fansoun mwirin chommong ran a poputa ne appwukata ekis, panan mi kukkun me pwetete; nge nengeni, unungen popunapan we a poputa ne mano.\n\n7 Iwe non ewe fansoun ewe mastan ewe atake a kuna, iwe a apasa ngeni noun we chon angang: A enetipengawaei pwe epwe mano seniei ei ira; ina minne, feino me utti ekkewe panen ira seni efoch ira olif mi mwacho, me uweiareto ngeniei; iwe sipwe utti ekkewe popunapen panen ira minne ra poputa ne pwaseno, iwe sipwe aturarenong non ewe ekkei pwe repwe kareno.\n\n8 Iwe nengeni, anon ewe Samonun ewe atake, upwe angeiano chommong me nein ekkei panan mi kukkun me pwetete, iwe upwe pacherenong won pwan efoch ira ian chok ua mochen; iwe ese namot ika pwe ewe waran ei ira epwe mano, upwene tongeni isoni foun iran kewe ngeniei pwisin; ina minne, upwe angei ekkei panan mi kukkun me pwetete, iwe upwe pacherenong won pwan efoch ira ian chok ua mochen.\n\n9 Kopwe angei ekkewe panen ewe ira olif mi mwacho, me pacherenong won pwan efoch ira, non nenian we; iwe ekkei minne ua fen uttir upwe aturarenong non ewe ekkei me kenireno, pwe resap tongeni epipi puunun ai we atake.\n\n10 Iwe non ewe fansoun ewe chon angangen ewe Samonun ewe atake a fori anongonong won kapasen ewe Samonun ewe atake, me pachenong ekkewe panen ewe ira olif mi mwacho.\n\n11 Iwe ewe Samonun ewe atake a mutata pwe epwe tuu fetanei nepekin, me fichi panan, me tumunu, a apasa ngeni noun we chon angang: A enetipengawaei pwe epwene mano seniei ei ira; ina minne, pwe ita upwe isoni waran kewe pwe resap mano, pwe ita upwe isoni ir ngeniei pwisin, ua fen fori ei mettoch.\n\n12 Ina minne, feino soposopono; attona ewe ira, me tumunu, anongonong won ai kewe kapas.\n\n13 Iwe ekkei upwene wanong non epichikin kinikinin ai we atake, ian chok ua mochen, ese pwan auchea ngeniei; iwe ua fori pwe upwe tongeni isoni ngeniei pwisin ekkewe wesewesen panen ewe ira; iwe pwan, pwe upwe tongeni isonano foun iran kewe ngeni ewe fansoun mwirin ei, ngeniei pwisin; pun a enetipengawaei pwe epwene mano seniei ei ira me foun iran kewe.\n\n14 Iwe non ewe fansoun ewe Samonun ewe atake a feino soposopono, me opano ekkewe wesewesen panen ewe ira olif mi mwotuk non epichikin kinikinin ewe atake, ekkoch non ew kinikin me ekkoch pwan non ew kinikin, anongonong won an mochen me met epwe fich ngeni netipan.\n\n15 Iwe non ewe fansoun pwe a fansoun nangatam a wesino, iwe ewe Samonun ewe atake a apasa ngeni noun we chon angang: Feito, sipwene feitiw non ewe atake, pwe sipwene tongeni angang non ewe atake.\n\n16 Iwe non ewe fansoun ewe Samonun ewe atake, me pwan ewe chon angang, ra feitiw ngeni ewe atake pwe repwene angang. Iwe non ewe fansoun ewe chon angang a apasa ngeni noun we masta: Nengeni, neto ikei; nengeni ewe ira.\n\n17 Iwe non ewe fansoun ewe Samonun ewe atake a nengeni me kuna ewe ira non minne ekkewe panen ewe ira olif mi mwacho a fen kapachenong won; iwe a fen appwukata me poputa ne uwani foun ira. Iwe i a kuna pwe a och; iwe foun iran kewe ra usun chok ekkewe wesewesen foun ira.\n\n18 Iwe a apasa ngeni ewe chon angang: Nengeni, ekkewe panen ewe ira mwacho ra kamwochuno chöchönun waran we, pwe waran we a awora pochokun mi watte; iwe pokiten ewe pochokun mi watte an waran we panan kewe mi mwacho ra uwani foun ira mi mwotuk. Iei, ika sise apachanong ekkei panan, ewe ira epwe fen mano. Iwe iei, nengeni, upwe isonano chommong foun ira, minne ewe ira a uwani; iwe foun iran kewe upwe isonano ngeni ewe fansoun mwirin ei, ngeniei pwisin.\n\n19 Iwe non ewe fansoun ewe Samonun ewe atake a apasa ngeni ewe chon angang: Feito, sipwene no ngeni epichikin kinikinin ewe atake, iwe nengeni ika ekkewe wesewesen panen ewe ira rese pwan uwani chommong foun ira, pwe upwe tongeni isonano ekkewe foun iran ngeni ewe fansoun mwirin ei, ngeniei pwisin.\n\n20 Iwe non ewe fansoun pwe ra feino ngeni ian ewe masta a opano ekkewe wesewesen panen ewe ira, iwe a apasa ngeni ewe chon angang: Nengeni ekkei; iwe a kuna ewe aewin pwe a uwani chommong foun ira; iwe a pwan kuna pwe mi och. Iwe a apasa ngeni ewe chon angang: Angei foun iran kewe, me isonano ngeni ewe fansoun mwirin ei, pwe upwe tongeni isoni ngeniei pwisin; pun nengeni, a apasa, ei fansoun nangatam ua fen tumunu, iwe a uwani chommong foun ira.\n\n21 Iwe non ewe fansoun pwe ewe chon angang a apasa ngeni noun we masta: Pwata ka feito ikei pwe kopwe fotuki ei ira, are ei panen ewe ira? Pun nengeni, iei ewe neni mi ngaw nap seni meinisin me non unusen fonuen om we atake.\n\n22 Iwe ewe Samonun ewe atake a apasa ngeni i: Kosap aurouraei; ua fen sinei pwe ina ewe neni me non ewe puun mi ngaw; ina minne, ua apasa ngonuk, ua fen tumunu non fansoun nangatam, iwe ka kuna pwe a uwani chommong foun ira.\n\n23 Iwe non ewe fansoun ewe Samonun ewe atake a apasa ngeni noun we chon angang: Neto ikei; nengeni ua fen fotuki pwan efoch panen ewe ira; iwe ka sinei pwe ei neni me non ewe puun mi ngaw seni ewe aewin. Nge, nengeni ewe ira. Ua fen tumunu non ei fansoun nangatam, iwe a uwani chommong foun ira; iei minne, ionifengeni, me isonano ngeni ewe fansoun mwirin ei, pwe upwe tongeni isoni ngeniei pwisin.\n\n24 Iwe non ewe fansoun pwe ewe Samonun ewe atake a apasa sefan ngeni noun we chon angang: Neto ikei, me nengeni pwan efoch panan, minne ua fen fotuki; nengeni pwe ua fen pwan tumunu, iwe a uwani foun ira.\n\n25 Iwe a apasa ngeni ewe chon angang: Neto ikei me nengeni ewe amuchunon. Nengeni, ei ua fen fotuki non ew neni non ewe puun mi och; iwe uwa fen tumunu non fansoun nangatam, iwe ew chok kinikinin ewe ira a uwani foun ira mi mwotuk, me ewe pwan ew kinikinin ewe ira a uwani foun ira mi mwacho; nengeni, ua fen tumunu ei ira usun chok ekkewe ekkoch.\n\n26 Iwe non ewe fansoun ewe Samonun ewe atake a apasa ngeni ewe chon angang: Uttau ekkewe panan rese uwani foun ira mi och, me oturarenong non ewe ekkei.\n\n27 Nge nengeni, ewe chon angang a apasa ngeni i: Sipwene fichi panan kewe, me tuu fetan nepekin, me tumunu ren pwan ekis fansoun, pwe ita epwe tongeni uwani foun ira mi öch ngonuk, pwe kopwe tongeni isonano ngeni ewe fansoun mwirin ei.\n\n28 Iwe non ewe fansoun ewe Samonun ewe atake me ewe chon angangen ewe Samonun ewe atake ra tumunu meinisin ekkewe foun iran ewe atake.\n\n29 Iwe non ewe fansoun a fansoun nangatam a fen wesino, iwe ewe Samonun ewe atake a apasa ngeni noun we chon angang: Feito, sipwene feitiw ngeni ewe atake, pwe sipwene tongeni angang sefan non ewe atake. Pun nengeni, ewe fansoun a arapeto, me nesoponon a mwitir feito; ina minne, upwe isonano foun ira ngeni ewe fansoun mwirin ei, ngeniei pwisin.\n\n30 Iwe non ewe fansoun ewe Samonun ewe atake me ewe chon angang ra feitiw ngeni ewe atake; iwe ra feito ngeni ewe ira minne wesewesen panan kewe ra pokupokuno, iwe ekkewe panan mi mwacho ra fen kapachenong non ekkewe panan mi mwacho ra fen kapachenong non ei ira; iwe nengeni sokopaten foun ira meinisin ra achouatiw ewe ira.\n\n31 Iwe non ewe fansoun ewe Samonun ewe atake a neni ewe foun ira, ew me ew sokkun anongonong won nampan. Iwe ewe Samonun ewe atake a apasa: Nengeni, ei fansoun nangatam sia fen tumunu ei ira, iwe ua fen isonano ngeniei pwisin chommong foun ira ngeni ewe fansoun mwirin ei.\n\n32 Nge nengeni, non ei fansoun a fen uwani chommong foun ira, iwe ese wor efou minne a och. Iwe nengeni, a wor sokkun meinisin foun ira mi ngaw; iwe ese atufichiei, inamo ren unusen ach angang; iwe iei a enetipengawaei pwe epwene mano seniei ei ira.\n\n33 Iwe ewe Samonun ewe atake a apasa ngeni ewe chon angang: Met sipwe fori ngeni ewe ira, pwe upwe tongeni isoni sefan foun iran kewe mi öch ngeniei pwisin?\n\n34 Iwe ewe chon angang a apasa ngeni noun we masta: Nengeni, pokiten ka fen pacherenong ekkewe panen ewe ira olif mi mwacho ra tumunu waran kewe, pwe ra manau me rese mano; ina minne ka kuna pwe ir mi chiwen och.\n\n35 Iwe non ewe fansoun ewe Samonun ewe atake a apasa ngeni noun we chon angang: Ewe ira ese atufichiei, iwe waran kewe rese atufichiei non fansoun an uwani foun ira mi ngaw.\n\n36 Nge inamo, ngang mi sinei pwe waran kewe mi och, iwe ren pwisin ai popun ua fen isonir; iwe pokiten ar pochokun mi watte ra fen uwa tori ei fansoun, seni ekkewe panan mi mwacho, foun ira mi och.\n\n37 Nge nengeni, ekkewe panan mi mwacho ra fen marita me ra fen apwangapwangano waran kewe; iwe pokiten ekkewe panan mi mwacho ra fen akkufu waran kewe a uwani chommong foun ira mi ngaw; iwe pokiten a fen uwani chommong foun ira mi ngaw ka kuna pwe a poputa ne mano; iwe epwene mwitir an esap chiwen uwaoch, pwe epwene katurunong non ewe ekkei, tiwenon chok ika sipwe fori och mettoch fan itan ach sipwe isoni.\n\n38 Iwe non ewe fansoun ewe Samonun ewe atake a apasa ngeni noun we chon angang: Sipwene feitiw ngeni epichikin kinikinin ewe atake, me nengeni ika wesewesen panan kewe ra pwan uwani foun ira mi ngaw.\n\n39 Iwe non ewe fansoun ra feitiw ngeni epichikin kinikinin ewe atake. Iwe non ewe fansoun ra kuna pwe foun iran wesewesen panan kewe ra pwan ngaw; ewer, iwe ewe aewin me ewe aruwan me pwan ewe amuchunon; iwe ir meinisin ra ngaw.\n\n40 Iwe ewe foun iran ewe amuchunon mi mwacho a akkufu ena kinikinin ewe ira minne a uwani foun ira mi och, pwan mwo ewe panan a pwaseno me mano.\n\n41 Iwe non ewe fansoun ewe Samonun ewe atake a kechiw, iwe a apasa ngeni ewe chon angang: Met ita upwe pwan fen fori ngeni ai we atake?\n\n42 Nengeni, ua fen sinei pwe ekkewe foun iran ewe atake meinisin, tiwenon chok ekkei, ra fen ngaweno. Iwe iei ekkei minne ra fen akkom uwani foun ira mi öch ra pwan ngaweno; iwe iei meinisin ekkewe iran ai we atake ra namotongaw tiwenon chok pwe repwene pokupokutiw me katurunong non ewe ekkei.\n\n43 Iwe nengeni ei amuchunon, panan kewe ra pwaseno, ua fotuki non ew neni mi öch non ewe puun; ewer, pwan mwo ewe minne mi finita ngeniei me nein meinisin ekkewe pwan ekkoch kinikinin ewe fonuen ai we atake.\n\n44 Iwe ka kuna pwe ua pwan pokuetiw ewe minne a epipi ei neni non ewe puun, pwe upwe fotuki ei ira non nenian we.\n\n45 Iwe ka kuna pwe ekis kinikinin we a uwani foun ira mi och, iwe ekis kinikinin we a uwani foun ira mi mwacho; iwe pokiten use utti panan kewe me oturarenong non ewe ekkei, nengeni, ra fen akkufu ewe panan mi öch ina pwata a pwaseno.\n\n46 Iwe iei, nengeni, me nukun ekkewe tumun meinisin minne kich sia tumunu ngeni ai we atake, iran kewe ra ngaweno, pwe rese uwani foun ira mi och; iwe ekkei ua apinukunukur pwe upwe isoni ir, pwe upwe isonano foun iran kewe ngeni ewe fansoun mwirin ei, ngeniei pwisin. Nge, nengeni, ra fen winiti usun chok ewe ira olif mi mwacho, iwe ese chiwen wor namoter nge repwene pokupokutiw me katurunong non ewe ekkei; iwe a enetipengawaei pwe repwene mano seniei.\n\n47 Nge met ita upwe pwan fen fori non ai we atake? Met ua fen aukatiw pei, pwe use chiwen tumunu? Apw, ua fen tumunu, me ua fen tuu fetanei nepekin, me ua fen fichi panan kewe, me ua fen koiasini; me ua fen aitieu pei arap ngeni unusen ewe ran, iwe nesoponon a arapeto. Iwe a enetipengawaei pwe upwene pokuetiw ekkewe iran ai we atake meinisin, me aturarenong non ewe ekkei pwe repwe kareno. Ion ewe a angawano ai we atake?\n\n48 Iwe non ewe fansoun ewe chon angang a apasa ngeni noun we masta: Esap ewe eingeingen om atake—esap panan kewe ra fen akkufu waran kewe minne mi och? Iwe pokiten ekkewe panan ra fen akkufu waran kewe, nengeni ra mwitir mar nap seni pochokunen ekkewe waran, ra pwisin angei ngeni ir pochokun. Nengeni, ua apasa, esap iei ewe popun minne ekkewe iran om we atake ra fen ngaweno?\n\n49 Iwe non ewe fansoun ewe Samonun ewe atake a apasa ngeni ewe chon angang: Sipwene feino ngeni me pokuetiw ekkewe iran ewe atake me aturarenong non ewe ekkei, pwe resap chiwen epipi ewe puunun ai we atake, pun ua fen fori mettoch meinisin. Met ita upwe pwan fen fori ngeni ai we atake?\n\n50 Nge, nengeni, ewe chon angang a apasa ngeni ewe Samonun ewe atake: Witi ekiseno chok mwo om kopwe atai.\n\n51 Iwe ewe Samon a apasa: Ewer, upwe witi ekiseno chok mwo ai upwe atai, pun a enetipengawaei pwe epwe mano seniei ekkewe iran ai we atake.\n\n52 Ina minne, sipwene angei ekkoch panen ekkei minne ua fen fotuki non epichikin kinikinin ai we atake, iwe sipwene pacherenong non ewe ira seni ian ra feito seni; iwe sipwene utti seni ewe ira ekkewe panan minne foun iran a fokkun kipwin, me pachenong ekkewe wesewesen panen ewe ira epwe nenieni nenian we.\n\n53 Iwe ei upwe fori pwe ewe ira esap mano, pwe, ita, upwe tongeni isoni ngeniei waran kewe ren pwisin ai popun.\n\n54 Iwe, nengeni, waran ekkewe wesewesen panen ewe ira minne ua fotuki ian chok ua mochen ir mi chok manau; ina minne, pwe upwe pwan isoni ir ren pwisin ai popun, upwe angei ekkoch panen ei ira, iwe upwe pacherenong non ir. Ewer, upwe pachenong non ir ekkewe panen iner we ira, pwe upwe pwan isoni waran kewe ngeniei, pwe nupwen epwe naf ar pochokun pwe ita repwe tongeni uwani foun ira mi öch ngeniei, iwe epwe tongeni chiwen wor ai pwapwa pokiten ekkewe foun iran ai we atake.\n\n55 Iwe non ewe fansoun ra angei seni ewe wesewesen ira minne a winiti mi mwacho, me pacherenong non ekkewe wesewesen ira, minne ra pwan mwacho.\n\n56 Iwe ra pwan angei seni ekkewe wesewesen ira minne ra mwachono, me pacherenong non iner we ira.\n\n57 Iwe ewe Samonun ewe atake a apasa ngeni ewe chon angang: Kosap utti ekkewe panan mi mwacho seni ekkewe ira, tiwenon chok ekkewe ra fokkun kipwin; iwe non ir kopwe pachenong panan anongonong won minne ua fen apasa.\n\n58 Iwe sipwe tumunu sefan ekkewe iran ewe atake, iwe sipwe fichi panan kewe; iwe sipwe uttut seni ekkewe ira ekkewe panan minne resap chiwen uwaoch, ekkewe repwene mano, me aturarenong non ewe ekkei.\n\n59 Iwe ei ua fori pwe, ita, waran kewe repwe tongeni pochokununo pokiten ochur we; iwe pokiten a siwin ekkewe panan, pwe ewe mi öch epwe tongeni akkufu ewe mi ngaw.\n\n60 Iwe pokiten ua fen isoni wesewesen panan kewe me waran kewe, me ua fen pachenong wesewesen panan kewe sefan non iner we ira, me ua fen isoni waran iner we ira, pwe, ita, ekkewe iran ai we atake repwe tongeni uwani sefan foun ira mi och; me ita upwe tongeni pwapwa sefan pokiten foun iran ai we atake, me, ita, upwe tongeni fokkun pwapwa pwe ua fen isoni waran me panan ewe aewin foun ira—\n\n61 Ina minne, feino ngeni, me kokko chon angang, pwe sipwe tongeni achocho ne angang ren ach pochokun non ewe atake, pwe sipwe tongeni amonnata ewe tufich, pwe upwe tongeni uwani sefan ewe wesewesen foun ira, ewe wesewesen foun ira mi öch me ewe a fokkun auchea nap seni ekkoch foun ira meinisin.\n\n62 Ina minne, sipwene feino ngeni me angang ren ach pochokun non ei amuchunon fansoun, pun nengeni ewe nesoponon a arapeto, iwe a iei ewe amuchunon fansoun pwe upwene fichi panen ekkewe iran ai we atake.\n\n63 Pachenong ekkewe panan; poputa ren ewe amuchunon pwe repwe akkom, iwe pwe ewe aewin epwe ewe amuchunon, iwe tuu fetan nepekin ekkewe ira, ekkewe minen nom me ekkewe mi chok kukkun, ewe aewin me ewe amuchunon; iwe ewe amuchunon me ewe aewin, pwe meinisin repwe pwan tumun sefan ren ew amuchunon fansoun.\n\n64 Ina minne, tuu fetanei nepekir, me fichi ir, me koiasinir pwan ew fansoun, ren ew amuchunon fansoun, pun ewe nesoponon a arapeto. Iwe ika pwe ekkei amuchunon ra fen kapachenong pwan non efoch ira iwe repwe mar, me uwani ekkewe wesewesen foun ira, iwe oupwe amonnata ewe tufich fan iter, pwe repwe tongeni mar.\n\n65 Iwe nupwen ra poputa ne mar kopwe wasano ekkewe panan minne a uwani foun ira mi kipwin, anongonong won pochokunen ewe mi öch me nënnën we; iwe kosap wasano unusen ngawan we non ew chok fansoun, pokiten ua nuokus ika waran kewe ra kon pochokun nap seni ewe panan mi kapachenong, iwe ewe panan mi kapachenong epwe mano, iwe epwe mano seniei ekkewe iran ai we atake.\n\n66 Pun a enetipengawaei pwe epwene mano seniei ekkewe iran ai we atake; ina minne kopwe wasano ekkewe mi ngaw anongonong won maritan ekkewe mi och, pwe ewe waran me unungan repwe nonno non pochokun, tori an ewe mi öch epwe akkufu ewe mi ngaw, iwe ewe mi ngaw epwe pokupokutiw me katurunong non ewe ekkei, iwe resap epipi puunun ai we atake; iwe iei upwe pirumweno ekkewe mi ngaw seni ai we atake.\n\n67 Iwe ekkewe panen ewe wesewesen ira upwe pachenong sefan non ewe wesewesen ira;\n\n68 Iwe ekkewe panen ewe wesewesen ira upwe pachenong non ekkewe wesewesen panen ewe ira; iwe iei upwe uweifengeni ir sefan, pwe repwe uwani ekkewe wesewesen foun ira, iwe repwe chok ew.\n\n69 Iwe ewe mi ngaw epwe katuruno, ewer, pwan mwo seni unusen ewe fonuen ai we atake; pun nengeni, non ei ew chok fansoun upwe fichi panen iran ai we atake.\n\n70 Iwe non ewe fansoun ewe Samonun ewe atake a tinano noun we chon angang; iwe ewe chon angang a feino me fori usun met ewe Samon a annuku ngeni, me a uweiato pwan ekkoch chon angang; iwe ir mi chok chokukkun.\n\n71 Iwe ewe Samonun ewe atake a apasa ngeni ir: Feino ngeni, me angang non ewe atake, ren ami pochokun. Pun nengeni, iei ewe amuchunon fansoun pwe upwene tumunu ai we atake; pun ewe nesoponon epwene fis, iwe ewe fansoun mwirin ei epwe mwitir feito; iwe ika oua angang ren ami pochokun rei epwe wor ami pwapwa non ekkewe foun ira minne upwe isonano ngeniei ngeni ewe fansoun minne epwe mwitir feito.\n\n72 Iwe non ewe fansoun ekkewe chon angang ra feino me angang ren ar pochokun; iwe ewe Samonun ewe atake a pwan angang rer; iwe ra aneasochisi ekkewe annuk an ewe Samonun ewe atake non mettoch meinisin.\n\n73 Iwe a poputa ne wor sefan ekkewe wesewesen foun ira non ewe atake; iwe ekkewe wesewesen panan ra poputa me mar me fokkun watteno; iwe ekkewe panan mi mwacho ra poputa ne uttutuno me ra katuruno; ra tumunu waran me unungan we pwe repwe nonnofengen, anongonong won pochokunan we.\n\n74 Iwe iei ra angang, ren unusen ar achocho, anongonong won ekkewe annukun ewe Samonun ewe atake, pwan mwo tori ekkewe panan mi ngaw ra katuruu seni ewe atake, iwe ewe Samon a isoni ngeni pwisin i pwe ekkewe ira ra pwan uwa sefani ekkewe wesewesen foun ira; iwe ra pwan winiti usun chok efoch ira; iwe ekkewe foun ira ra nonnofengen; iwe ewe Samonun ewe atake a isoni ngeni pwisin i ekkewe wesewesen foun ira, minne ra unusen auchea ngeni i seni nepoputan.\n\n75 Iwe non ewe fansoun nupwen ewe Samonun ewe atake a kuna pwe an kewe foun ira ra och, me an we atake ese chiwen ngaw, a kokkori noun kewe chon angang, me a apasa ngeni ir: Nengeni, ren ei amuchunon fansoun sia fen tumunu ai we atake; iwe oua kuna pwe ua fen fori anongonong won ai mochen; iwe upwe isoni ekkewe wesewesen foun ira, pwe mi och, pwan mwo usun chok non ewe nepoputan. Iwe oua feioch; pokiten oua fen achocho ne angang rei non ai we atake, me oua fen aneasochisi ai kewe annuk, me oua fen uweiato sefan ngeniei ekkewe wesewesen foun ira, pwe ai we atake ese chiwen ngaw, iwe ekkewe mi ngaw ra katuruno, nengeni epwe wor ami pwapwa rei pokiten ekkewe foun iran ai we atake.\n\n76 Pun nengeni, ren ew fansoun nangatam upwene isonano foun iran ai we atake ngeniei pwisin ngeni ewe fansoun mwirin ei, minne epwe mwitir feito; iwe ren ewe amuchunon fansoun ua fen tumunu ai we atake, me fichi paner, me tuu fetanei nepekin, me koiasini; ina minne ua isonano ngeniei pwisin ekkewe foun ira, non ew fansoun nangatam, anongonong won met ua fen apasa.\n\n77 Iwe nupwen ewe fansoun a feito pwe ekkewe foun ira mi ngaw repwe feito sefan non ai we atake, non ena fansoun upwe fori pwe ekkewe mi öch me ekkewe mi ngaw pwe repwe ioifengen; iwe ekkewe mi öch upwene isoni ngeniei, me ekkewe mi ngaw upwene aturano ngeni pwisin nenian. Iwe mwirin a feito ewe fansoun mwirin ei me ewe nesoponon; iwe ai we atake upwene fori pwe epwene kareno ren ekkei.\n\n", "jacob 6": "[center][font_size=26]Sopun 6[/font_size][/center]\n\n[i]Ewe Samon epwe aniwinato Israel non ekkewe ranin soponon—Ewe fonufan epwe kareno ren ekkei—Mi namot aramas repwe tapweno mwirin Kraist ar repwe akkouno ewe noomun ekkei me brimstone. Arap ngeni 544–421 Ier Mwen Kraist.[/i]\n\n1 Iwe iei, nengeni, ami pwi, usun ua apasa ngenikemi pwe upwe osini, nengeni, iei ai osini—pwe ekkewe mettoch minne ei soufos Sinos a apasa, usun ewe imwen Israel, non minne i epwe awewer ngeni efoch ira olif mi mwotuk, epwe fokkun ennetin fisino.\n\n2 Iwe ewe ran minne i epwe poputa angang sefan atun ewe aruwen fansoun pwe epwe aniwinato noun kewe aramas, ina ewe ran, ewer, pwan mwo ewe fansoun soponon, pwe ekkewe chon angangen ewe Samon repwe feino non an manaman, pwe repwe tumunu me fichi panen iran an we atake; iwe mwirin ena ewe nesoponon epwe mwitir feito.\n\n3 Iwe ifa ukukun feiochun ekkewe ra fen achocho ne angang non an we atake; me ifa ukukun anumamauen ekkewe repwe katuruu ngeni pwisin nenier! Iwe ewe fonufan epwe kareno ren ekkei.\n\n4 Iwe ifa ukukun umoumochun ach we Kot ngenikich, pun i a chechemeni ewe imwen Israel, ir me ru waran kewe me panan kewe; iwe a aitieu poun ngeni ir unusen ewe ran; iwe ra ew aramas mi nukumach me afitikoko; nge meinisin resap apochokunano netiper repwe manau non ewe muun Kot.\n\n5 Ina minne, pwi achengicheng, ua tingor ngenikemi non kapas mi fatafatoch pwe oupwe aier, me feito ren unusen netip, me nukuchar ngeni Kot usun an nukuchar ngenikemi. Iwe nupwen poun mi umoumoch a aitieu ngenikemi non saramen ewe ran, ousap apochokunano netipemi.\n\n6 Ewer, ikenai, ika oupwe rongorong mongungun, ousap apochokunano netipemi; pun pwata oupwe mano non ngun?\n\n7 Pun nengeni, mwirin oua fen tumun me ren ewe kapas mi öch an Kot non unusen ewe ran, oupwe uwani foun ira mi ngaw, pwe oupwe pokupokutiw me katurunong non ewe ekkei?\n\n8 Nengeni, oupwe poutano ekkei kapas? Oupwe poutano ekkewe kapasen ekkewe soufos; me oupwe poutano meinisin ekkewe kapas minne a fen porous usun Kraist, mwirin chommong ra fen porous usun i; me amam ewe kapas mi öch usun Kraist, me ewe manamanen Kot, me ewe niffangen Ngun mi Fel, me awesano ewe Ngun mi Fel, me fori ew turunufasen ewe kokkotun ngaseno mi auchea, minne a fen for fan itemi?\n\n9 Ouse sinei pwe ika oupwe fori ekkei mettoch, iwe ewe manamanen ewe ngaseno me ewe manausefan, minne a nom non Kraist, epwe uweikemino pwe oupwe uta fiti ami saw me anoninenin niemam me mwen ewe nenien kapung an Kot?\n\n10 Iwe anongonong won ewe manamanen pungoch, pun ousap tongeni amam pungoch, oupwe suno ngeni ewe noomun ekkei me brimstone, ngetengetin kewe rese tongeni kununo, me otuotun a feita feinfeino chok me esemuch, minne noomun ekkei me brimstone a ariaffou esemuch.\n\n11 O iwe, pwi achengicheng, oupwe aier, me tonong non ewe asamen ewe tit mi aukukkun, me soposopono non ewe aan minne mi chokisikis, tori ami oupwe angei manau esemuch.\n\n12 O oupwe mirit; pwan met upwe apasa?\n\n13 Amuchunon, ua apasa ngenikemi ai kapongen feino, tori ai upwe churikemi me mwen ewe nenien kapung an Kot, minne nenien kapung a weitfengeni ekkewe aramas mi ngaw ren anoninenin aurek me nuokus. Amen.\n\n", "jacob 7": "[center][font_size=26]Sopun 7[/font_size][/center]\n\n[i]Serum a amam Kraist, a anini ngeni Jacob, a eis non pochokun ren ew esisin, me a wichiwich me ren Kot—Ekkewe soufos meinisin ra fen kapas usun Kraist me An we Achasefan—Ekkewe chon Nifai ra nonnom non ranir kewe usun chon tawan, ra uputiw non riaffou, me koput me ren ekkewe chon Leiman. Arap ngeni 544–421 Ier Mwen Kraist.[/i]\n\n1 Iwe iei non ewe fansoun mwirin ekkoch ier a no, a feito emon mwan me nein ekkewe aramasen Nifai, itan Serum.\n\n2 Iwe non ewe fansoun a poputa ne afanafan nein ekkewe aramas, iwe a affatano ngeni ir pwe esap wor emon Kraist. Iwe a afanafana chommong mettoch minne mi eingeing ngeni ekkewe aramas nge ir mi chofona; iwe ei a fori pwe epwe tongeni atano ewe nongonong mi ennet an Kraist.\n\n3 Iwe a fokkun achocho pwe i epwe tongeni emmwenano netipen ekkewe aramas, ina popun a fen emmwenano chommong netip; iwe i a sinei pwe ngang, Jacob, a wor ai nuku non Kraist ewe epwe feito, i a kutta chommong tufich an pwe tongeni feito rei.\n\n4 Iwe i mi tipachem, pwe a wor an unusochun mirit usun kapasen ekkewe aramas; ina minne, a tongeni aea chommong kapasen eingeing mi chofona, me chommong pochokunen kapas, anongonong won ewe manamanen ewe tefin.\n\n5 Iwe a wor an apinukunuk an epwe siwiniei seni ewe nuku, me nukun ekkewe chommong pwarata me ekkewe chommong mettoch minne ua fen kuna usun ekkei mettoch; pun ua ennetin kuna chon nang, iwe ra afanafan ngeniei. Iwe pwan, ua fen rongorong ewe mongungun ewe Samon an kapas ngeniei ren wesewesen kapas, seni fansoun ngeni fansoun; ina minne, use tongeni chung.\n\n6 Iwe non ewe fansoun i a feito ngeniei, iwe non ei napanap a kapas ngeniei, a apasa: Pwi Jacob, ua fen kutta chommong tufich ai upwe tongeni kapas ngonuk; pun ua fen rong me pwan sinei pwe ka sai fetan fan chommong, ka afanafana minne met ka ekieki pwe kapas allim, ika ewe nongonong mi ennet an Kraist.\n\n7 Iwe ka fen emmwenano chommong me nein ekkei aramas pwe repwe angawano ewe angang mi pung an Kot, me ar resap aneasochisi ewe annukun Moses minne ina ewe aan mi pung; me siwini ewe annukun Moses ngeni ewe fenin emon aramas minne ka apasa epwe feito non fite puku ier mwach. Iwe iei nengeni, ngang, Serum, ua affatano ngonuk pwe ei mi sufonungaw; pun ese wor emon mi sinei ekkei sokkun mettoch; pun i ese tongeni apasa usun mettoch ar repwe feito. Iwe mwirin ei napanap Serum a anini ngeniei.\n\n8 Nge nengeni, ewe Samon Kot a wanong noun we Ngun non ngunui, ina popun ua asawa i non an kewe kapas meinisin.\n\n9 Iwe ua apasa ngeni i: Ka amam ewe Kraist ewe epwe feito? Iwe a apasa: Ika pwe epwe wor emon Kraist, usap amam i; nge ngang mi sinei pwe ese wor emon Kraist, ese wor akkom, iwe esap pwan wor emon epwe manau.\n\n10 Iwe ua apasa ngeni i: Ka nuku ekkewe pukefel? Iwe a apasa, Ewer.\n\n11 Iwe ua apasa ngeni i: Iwe kose weweiti ir; pun ra ennetin pwarata usun Kraist. Nengeni, ua apasa ngonuk pwe ese wor emon me nein ekkewe soufos a mak, are osini, tiwenon chok ika ra kapas usun ei Kraist.\n\n12 Iwe esap ikkei chok meinisin—a fen pwano ngeniei, pun ua fen rong me kuna; iwe a fen pwan pwano ngeniei me ren ewe manamanen ewe Ngun mi Fel; ina minne, ngang mi sinei pwe ika esap wor ew achasefan epwe for aramas meinisin repwe poutmwanino.\n\n13 Iwe non ewe fansoun i a apasa ngeniei: Pwar ngeniei ew esisin me ren ewe manamanen ewe Ngun mi Fel, ren minne ka fokkun sinei chommong mettoch.\n\n14 Iwe ua apasa ngeni i: Ion ngang ai upwe sotuni Kot an epwe pwar ngonuk ew esisin usun ewe mettoch minne ka sinei pwe mi ennet? Nge inamo kopwe amam, pokiten en ka emon chon fiti ewe tefin. Nge inamo, esap ai mochen epwe fis; nge ika Kot epwe wichiuk, epwene ina ew esisin ngonuk pwe mi wor an manaman, non nang me non fonufan; me pwan, pwe Kraist epwe feito. Iwe om mochen, O Samon, epwe fis, me esap ai.\n\n15 Iwe non ewe fansoun nupwen ngang, Jacob, ua apasa ekkei kapas, ewe manamanen ewe Samon a feitiw won i, ina popun i a turuno ngeni ewe puun. Iwe non ewe fansoun i a tumun ren ukukun chommong ran.\n\n16 Iwe non ewe fansoun i a apasa ngeni ekkewe aramas: Oupwe ioifengen non ewe soran, pun upwene mano; ina minne, ua mochen upwe kapas ngeni ekkewe aramas me mwen upwe mano.\n\n17 Iwe non ewe fansoun non ewe soran ewe mwicheich a ioifengen; iwe a kapas fatafatoch ngeni ir me amam ekkewe mettoch minne i a aitir, me pwarata usun ewe Kraist, me ewe manamanen ewe Ngun mi Fel, me ewe afanafanen chon nang.\n\n18 Iwe a kapas fatafatoch ngeni ir, pwe i a fen tupuno me ren manamanen ewe tefin. Iwe a kapas usun hell, me usun fansoun esemuch, me usun niwinin tipis esemuch.\n\n19 Iwe a apasa: Ua nuokus pun ua fen fori ewe tipis ese tongeni museno, pun ua fen mwaken ngeni Kot; pun ua amam ewe Kraist, me apasa pwe ua nuku ekkewe pukefel; me ra ennetin pwarata usun i. Iwe pokiten ua fen mwaken ngeni Kot ua ennetin nuokus pwe nonnomui epwene anoninen; nge ua pwarata ngeni Kot.\n\n20 Iwe non ewe fansoun nupwen i a apasa ekkei kapas i ese chiwen tongeni apasa pwan och, iwe a fangeta ewe ngun.\n\n21 Iwe nupwen ewe mwicheich a kuna pwe i a apasa ekkei mettoch nupwen an epwene fangeta ewe ngun, ra fokkun ingeno; ina popun ewe manamanen Kot a feitiw wor, iwe ra apwangapwang iwe ra turuno non ewe puun.\n\n22 Iei, ei mettoch a apwapwa ngeniei, Jacob, pun ua fen tingorei seni Semei we ewe a nom non nang; pun i a rongorong ai sio me ponueni ai iotek.\n\n23 Iwe non ewe fansoun kinamwe me ewe tongen Kot a niwinsefan me nein ekkewe aramas; iwe ra attonaochu ekkewe pukefel, me rese chiwen aneasochisi ekkewe kapasen ei mwan mi ngaw.\n\n24 Iwe non ewe fansoun pwe a chommong mettoch a for ar repwe siwinisefani me aniwinisefani ekkewe chon Leiman ngeni ewe mirit usun ewe ennet; nge meinisin a namotmwan, pun ra pwapwaiti maun me assuku cha, iwe a wor ar koput esemuch ngenikem, pwir kei. Iwe ra achocho ren pochokunen ar pisekin maun ar repwe soposopono ne niikemino.\n\n25 Ina minne, ekkewe aramasen Nifai ra apochokunereno seni ir ren ar pisekin maun, me ren unusen ar pochokun, ra apinukunuk non ewe Kot me foun ar amanau; ina minne, ra soposopono ar repwe, chon akkufatiw ekkewe chon koum ngeni ir.\n\n26 Iwe non ewe fansoun ngang, Jacob, ua poputa ne chinnapeno; iwe ewe uruon ekkei aramas ra isois won ekkewe ekkoch seleichen Nifai, ina minne, ua osopwano ei uruo, ua affatano pwe ua fen mak anongonong won ukukun unusen ai mirit, ren ai makkei pwe ewe fansoun a fen no fiti pwan am, me pwan manauem a wesino usun chok ita ew tan, pokiten am aua chok aramas anamon me ennet, chon tawan, aua katuruu seni Jerusalem, aua uputiw non riaffou, non ew fonu pon, me aua koput me ren pwim kewe, minne a poputani maun me anini fengen; ina minne, am aua netipeta unusen ranim kewe.\n\n27 Iwe ngang, Jacob, ua kuna pwe upwene mwitir feitiw ngeni peiasei; ina minne, ua apasa ngeni nei we Enos: Angei ekkei seleich. Iwe ua ereni i ekkewe mettoch minne pwi we Nifai a annuku ngeniei, iwe a pwon pwe epwe aneasochis ngeni ekkewe annuk. Iwe ua osopwano ai mak won ekkei seleich, ekkei mak ra kukkun; iwe ngeni ewe chon annea ua apasa ai kapongen feino, ua anean pwe chommong me nein pwi kewe repwe anneani ai kewe kapas. Ami pwi, Kot epwe nonnom remi.\n\n", "enos 1": "[center][font_size=26]Ewe Puken Enos[/font_size][/center]\n\n[center][font_size=26]Sopun 1[/font_size][/center]\n\n[i]Enos a ennetin iotek me a angei omusomusen an kewe tipis—Ewe mongungun ewe Samon a feitiw ngeni an ekiek, a pwonei amanau ngeni ekkewe chon Leiman non ekkewe ran mwach—Ekkewe chon Nifai ra achocho ne siwinisefani ekkewe chon Leiman—Enos a pwapwa non an we Chon Angasano. Arap ngeni 420 Ier Mwen Kraist.[/i]\n\n1 Nengeni, non ewe fansoun ngang, Enos, ua sinei semei we pwe i emon mwan mi pung—pun i a aitiei usun kapasen fonuan, me pwan usun tumun me kapasen fon an ewe Samon—iwe epwe feioch iten ai Kot pokiten ena—\n\n2 Upwe erenikemi usun ewe aunap minne ua ani me mwen mesen Kot, me mwen ai upwe angei omusomusen ai kewe tipis.\n\n3 Nengeni, ua feino ai upwe kut man mwacho nein ekkewe petewen; iwe ekkewe kapas minne ua sou rong an semei we a apasa usun manau esemuch, me ewe pwapwan ekkewe souneng, a ureno non netipei.\n\n4 Iwe nguni a echik; iwe ua fotopukutiw me mwen ai Chon For, iwe ua sio ngeni i non iotek mi pochokun me tingor ren tipetekison fan iten pwisin nguni; iwe unusen ewe ran ua sio ngeni i; ewer, iwe nupwen nepwin a feito ngang mi chok atekiata mongungui iwe a tori ekkewe nang.\n\n5 Iwe a feito ew mongungu ngeniei, a apasa: Enos, om kewe tipis a museno senuk, iwe kopwe feioch.\n\n6 Iwe ngang, Enos, ua sinei pwe Kot esap tongeni chofona; ina minne, ai tipis a tottonuno.\n\n7 Iwe ua apasa: Samon, ifa usun a fis?\n\n8 Iwe a apasa ngeniei: Pokiten om nuku non Kraist, ewe kesamo rongorong usun akkom are kuna. Iwe chommong ier epwe no me mwen an epwe pwarano inisin non pekin aion; ina minne, feino, om nuku a enimenimochukeno.\n\n9 Iei, non ewe fansoun nupwen ua rongorong ekkei kapas ua poputa ne mefi ew mochen fan iten tufichin pwi kewe, ekkewe chon Nifai; ina minne, ua wau unusen nguni ngeni Kot fan iter.\n\n10 Iwe nupwen ua fokkun attures non pekin ngun, nengeni, mongungun ewe Samon a tonong sefan non ai ekiek, a apasa: Upwe churi pwium kewe anongonong won ar achocho ne aneasochisi ai kewe annuk. Ua fen ngeni ir ei fonu, iwe a ew fonu mi pin; iwe use anumamaua tiwenon chok ika epwe pokiten angangangaw; ina minne, upwe churi pwium kewe anongonong won met ua fen apasa; iwe ar kewe attai annuk upwe waretiw fiti netipengaw won pwisin mokurer.\n\n11 Iwe mwirin ngang, Enos, ua rongorong ekkei kapas, ai nuku a poputa ne pochokununo non ewe Samon; iwe ua iotek ngeni i fiti chommong attures mi nangatam fan iten pwi kewe, ekkewe chon Leiman.\n\n12 Iwe non ewe fansoun mwirin ua iotek me angang ren unusen ai achocho, ewe Samon a apasa ngeniei: Upwe ngonuk anongonong won om kewe mochen, pokiten om nuku.\n\n13 Iwe iei nengeni, iei ewe mettoch minne ua mochen seni i—pwe ika epwe ina, pwe nei kewe aramas, ekkewe chon Nifai, repwe turunong non napanapen attai annuk, me ren och popun repwe ninnino, iwe ekkewe chon Leiman resap ninnino, pwe ewe Samon Kot epwe isoni ew uruon nei kewe aramas, ekkewe chon Nifai; ika mwo epwe seni manamanen poun mi pin, pwe epwe pwarano non ekkoch ranin fansoun mwach ngeni ekkewe chon Leiman, pwe, ita, repwe tongeni tonong non amanau—\n\n14 Pokiten atun ei fansoun am kewe angang weires ra namotmwan ne aniwini ir ngeni ewe nuku mi ennet. Iwe ra pwon non ar ningeringer pwe, ika epwe tufich, repwe atakemino me am kewe uruo, me pwan ereenien semem kewe meinisin.\n\n15 Ina minne, pokiten ngang mi sinei pwe ewe Samon Kot a tongeni isoni am kewe uruo, ua soposopono ne sio ngeni i, pun i a fen apasa ngeniei: Met chok mettoch kopwe tingor non nuku, ika ka nuku pwe kopwe angei non iten Kraist, kopwe angei.\n\n16 Iwe a wor ai nuku, iwe ua sio ngeni Kot pwe epwe isoni ekkewe uruo; iwe a fori ew pwon mi pin ngeniei pwe i epwe uweiareto ngeni ekkewe chon Leiman non pwisin an fansoun.\n\n17 Iwe ngang, Enos, ua sinei pwe epwe fis anongonong won ekkewe pwon mi pin minne i a fen fori; ina minne nguni a asoso.\n\n18 Iwe ewe Samon a apasa ngeniei: Semom kewe ra fen pwan tingor seniei ekkei mettoch; iwe epwe fis ngeni ir anongonong won ar nuku; pun ar nuku a chok usun om.\n\n19 Iwe iei non ewe fansoun pwe ngang, Enos, ua fetan fein nein ekkewe aramasen Nifai, ua osini usun mettoch epwe feito, me pwarata usun ekkewe mettoch minne ua fen rongorong me kuna.\n\n20 Iwe ua pwarata pwe ekkewe aramasen Nifai ra wesewesen achocho ne aniwini ekkewe chon Leiman ngeni ewe nuku non Kot mi ennet. Nge am kewe angang ra namotmwan; ar koput a fen pochokununo, me ra fen emmwen me ren nonnomur mi ngaw pwe ra winiti aramas mwacho, me orochongaw, me ew aramas mi mochen nii manau, ra uren ar fen ngeni niosun anu muan me nimengaw; ra mwongo seni watten man ir mi ninni ekkoch man; nonnom non imw mangaku, me tawan fetan non ewe fonu pon ren echo mwochun achawar mi rokopwani nukanaper me mokurer mi raisono; me ra angangoch non nikappich, me non ekkewe tok, me ewe kouk. Iwe chommong me neir rese mwongo och mettoch tiwenon chok futuk mi amas; me ra soposopono ne sotuni ar repwe nikemino.\n\n21 Iwe non ewe fansoun ekkewe aramasen Nifai ra anganga ewe fonu, me ra amari sokopaten grain, me sokopaten foun ira, me ekkewe penen pwin man, me ekkewe penen sokopaten man ese nifinifin sokkun, me sike, me sike mi mwacho, me pwan chommong oris.\n\n22 Iwe mi fen fokkun chommong soufos me neim. Iwe ekkewe aramas ir aramas nukumach, a weires ar repwe weweiti.\n\n23 Iwe ese wor och mettoch tiwenon chok ika a fokkun pochokun, afanafan me osini usun maun, me anini fengen, me kiteter, me soposopono ne achema ngeni ir usun mano, me usun ewe nangatamen fansoun esemuch, me ewe kapung me ewe manamanen Kot, me ekkei mettoch meinisin—a soposopono ne amwasangereta ar repwe nonnom non nuokusun ewe Samon. Ua apasa pwe ese wor och mettoch mi kis seni ekkei mettoch, me fokkun chommongun fatafatochun kapas, epwe tongeni akkounor seni ar repwe mwitir feitiw ngeni kiteter. Iwe mwirin ei napanap ua mak usur.\n\n24 Iwe ua kuna ekkewe maun nefinen ekkewe chon Nifai me ekkewe chon Leiman non unusen rani kewe.\n\n25 Iwe non ewe fansoun ngang ua poputa ne chinnapeno, iwe ipuku fik me tiu ier a no seni ewe fansoun semach we Liai a tou seni Jerusalem.\n\n26 Iwe ua sinei pwe upwene mwitir feitiw ngeni peiasei, ua fen engino ngeni ewe manamanen Kot pwe upwe fokkun afanafan me osini ngeni ekkei aramas, me affatano ewe kapas anongonong won ewe ennet minne mi nom non Kraist. Iwe ua fen affatano non unusen rani kewe, me ua fen pwapwa non nap seni ewe minen fonufan.\n\n27 Iwe a arapakkan upwene feino ngeni ewe nenien ai asoso, ren ai Chon Angasano; pun ngang mi sinei pwe non i upwe asoso. Iwe upwene pwapwa non ewe ran nupwen inisi we mi tongeni mano epwe pwinitanong ewe inis ese tongeni mano, iwe upwe uta me mwen i; iwe upwene kuna mesan ren pwapwa, iwe i epwe apasa ngeniei: Feito rei, ka feioch, mi wor ew neni a monneta fan itom non ekkewe imwen Semei we mi watte. Amen.\n\n", "jarom 1": "[center][font_size=26]Ewe Puken Jerom[/font_size][/center]\n\n[center][font_size=26]Sopun 1[/font_size][/center]\n\n[i]Ekkewe chon Nifai ra aneasochisi ewe annukun Moses, ra esuku ewe feiton Kraist, me ra feioch me non ewe fonu—Chommong soufos ra angang ne tumunu ekkewe aramas non ewe aan mi ennet. Arap ngeni 399–361 Ier Mwen Kraist.[/i]\n\n1 Iei nengeni, ngang, Jerom, ua makkei ekkoch kapas anongonong won ewe annukun semei we, Enos, pwe am kewe uruo repwe tongeni tumun.\n\n2 Iwe pokiten ekkei seleich ra kukkun, me pokiten ekkei mettoch ra makketiw ren ewe popun repwe efeiochu pwim kewe chon Leiman, ina minne, mi auchea pwe upwe makkei ekis; nge usap makkei ekkewe mettochun ai osini, ika ai kewe pwarata. Pun met upwe tongeni makkei nap seni met semei kewe ra fen makkei? Pun met resamo pwarano ewe kokkotun amanau? Ua apasa ngenikemi, Ewer; iwe ei a naf ngeniei.\n\n3 Nengeni, mi auchea pwe chommong mettoch repwe fis me nein ekkei aramas, pokiten pochokunen netiper, me pungen seninger, me chunnen ar ekiek, me kumen uwer; nge inamo, Kot mi fokkun umoumoch ngeni ir, iwe esamo aturareno seni unusen ewe fonu.\n\n4 Iwe a chommong me neim mi angei chommong pwarata, pun esap meinisin ir mi nukumach. Iwe meinisin ekkewe rese nukumach me a wor ar nuku, a wor ar chiechioch ngeni ewe Ngun mi Fel, minne a pwarata ngeni ekkewe noun aramas, anongonong won ar nuku.\n\n5 Iwe iei, nengeni, ruepuku ier a no, me ekkewe aramasen Nifai ra pochokununo me non ewe fonu. Ra achocho ne aneasochisi ewe annukun Moses me ewe ranin sabbath an epwe epinipinino fan iten ewe Samon. Iwe rese ottek; rese pwan sufonungaw. Iwe ekkewe annukun ewe fonu ra fokkun tichik.\n\n6 Iwe ra toropas fetan won unusen ewe fonu, me pwan ekkewe chon Leiman. Iwe ra fokkun chommong nap seni ir ekkewe chon Nifai; iwe ra tongei ar repwe nii manau me unumi chan ekkewe man watte.\n\n7 Iwe non ewe fansoun ra feito fan chommong ar repwe ungenikem, ekkewe chon Nifai, ar repwe maun. Nge nöum kewe king me nöum kewe sou emmwen ir mwan mi pochokun non ar nuku non ewe Samon; iwe ra aiti ekkewe aramas eerenien ewe Samon; ina minne, am aua ungeni ekkewe chon Leiman me aturareu seni fonuem kewe, me am aua poputa ne apochokunano teninimwem kewe, ika nenien am kewe neuo meinisin.\n\n8 Iwe am aua fokkun chommongono, me toropas fetan won unusen ewe fonu, me aua fokkun pisekisekino ren gold, me ren silver, me ren mettoch mi auchea, me ren fofforun ira mi murino, ren imw, me ren mwesin, me pwan ren iron me copper, me brass me mecha, me aua for sokopaten pisekin angang meinisin ren am aupwe anganga ewe puun, me ekkewe pisekin maun—ewer, ewe foun nikappich mi ken, me ewe potoun foun nikappich, me ewe foun eppich, me ewe assefich, me mettoch meinisin ne amonneta ngeni maun.\n\n9 Iwe iei pokiten am aua monneta am aupwene ungeni ekkewe chon Leiman, rese feioch non ar ungenikem. Nge ewe kapasen ewe Samon a kapunguno, minne i a kapas ngeni semem kewe, a apasa pwe: Non ukukun ami oupwe aneasochisi ai kewe annuk oupwe feioch me non ewe fonu.\n\n10 Iwe non ewe fansoun ekkewe soufosun ewe Samon ra anonineni ekkewe aramasen Nifai, anongonong won ewe kapasen Kot, pwe ika rese aneasochisi ekkewe annuk, nge repwe turunong non pekin atai annuk, repwe ninnino seni won unusen ewe fonu.\n\n11 Ina minne, ekkewe soufos, me ekkewe pris, me ekkewe sense, ra achocho ne angang, ra pesepes fiti unusen engino ngeni ekkewe aramas ar repwe achocho; ra aiti usun ewe annukun Moses, me ewe popun ren minne a kawor; ra peser pwe repwe esuku ewe Messiah, me nuku non i an epwe wareto usun ita i a fen wareto. Iwe anongonong won ei napanap ir ra aiti ir.\n\n12 Iwe non ewe fansoun pwe ren ar fori ei a tumunur seni ar repwe ninnino me won unusen ewe fonu; pun a ku netiper ewe kapas, ra soposopono ne amwasangereta pwe repwe aier.\n\n13 Iwe non ewe fansoun pwe ruepuku inik me wanu ier a fen no—non ekkewe napanapen maun, me anini fengen, me etinepat, ren ukukun unusen ewe fansoun.\n\n14 Iwe ngang, Jerom, use chiwen soposopono ne makkei, pun ekkewe seleich ra kukkun. Nge nengeni, ami pwi, oupwe tongeni no ngeni ekkewe ekkoch seleichen Nifai; pun nengeni, a mak wor ekkewe uruon ach kewe maun, anongonong won makkeian ekkewe king, are ekkewe minne ra pesepes pwe repwe makketiw.\n\n15 Iwe ua wano ekkei seleich ngeni non poun nei we Omnai, pwe repwe isois anongonong won ekkewe annukun semei kewe.\n\n", "omni 1": "[center][font_size=26]Ewe Puken Omnai[/font_size][/center]\n\n[center][font_size=26]Sopun 1[/font_size][/center]\n\n[i]Omnai, Amaron, Kemis, Apinatom, me Amalekai, emon me emon non an fansoun, ra sopweno ekkewe uruo—Mosaia a kuna ekkewe aramasen Saraemla, ekkewe ra feito seni Jerusalem non ekkewe ranin Zedekiah—Mosaia a kefinita pwe epwe emon king ne nemenem wor—Ekkewe mwirimwirin Mulek me non Saraemla ra fen kuna Koriantumer, ewe amuchunon aramas me nein ekkewe chon Jared—King Benjamin a siwini Mosaia non wiisan—Aramas repwe fangeno ngunur pwe repwe ew asor ngeni Kraist. Arap ngeni 323–130 Ier Mwen Kraist.[/i]\n\n1 Nengeni, non ewe fansoun ngang, Omnai, pokiten ua annuk me ren semei we, Jerom, pwe upwe makkei ekis won ekkei seleich, pwe upwe sopweno am kewe uruo—\n\n2 Ina minne, non rani kewe, ua mochen pwe oupwe sinei pwe ua fiu fan chommong ren ewe ketinas ai upwe tumunu nei kewe aramas, ekkewe chon Nifai, pwe resap turunong ne poun ekkewe chon koum ngeni ir, ekkewe chon Leiman. Nge nengeni, ngang pwisin won inisi ngang emon aramas mi ngaw, iwe use aneasochisi ekkewe annuk kisikis ekkewe annukun ewe Samon usun ita met upwe fen fori.\n\n3 Iwe non ewe fansoun ruepuku fik me wonu ier a no, me a wor chommong am fansoun kinamwe; me a wor chommong am fansoun efeiengawen maun me assuku cha. Ewer, iwe amuchunon, ruepuku wanik me ru ier a no, me ngang mi isoni ekkei seleich anongonong won ekkewe annukun semei kewe; iwe ua wareno ngeni nei we Amaron. Iwe ua osopwano.\n\n4 Iwe iei ngang, Amaron, ua makkei ekkewe mettoch meinisin minnei ua makkei, minne ra chok chokukkun, non puken semei we.\n\n5 Nengeni, non ewe fansoun wunupuku rue ier a no, me ewe kinikinin ekkewe chon Nifai a kon ngaw ra ninnino.\n\n6 Pun ewe Samon esap mutata, mwirin i a fen emmwenireu seni ewe fonuen Jerusalem me isoni ir me tumunur pwe resap turunong ne poun ekkewe chon koum ngeni ir, ewer, i esap mutata pwe ekkewe kapas resap punguno, minne i a fen apasa ngeni semem kewe, a apasa pwe: Ukukun ami ousap aneasochisi ai kewe annuk ami ousap feioch me won ewe fonu.\n\n7 Ina minne, ewe Samon a churi ir ren kapung mi pochokun; nge inamo, i a amanaua ekkewe mi tupwon pwe resap mano, nge a angasereno seni ne poun ekkewe chon koum ngeni ir.\n\n8 Iwe non ewe fansoun ua wano ekkewe seleich ngeni pwi we Kemis.\n\n9 Iei ngang, Kemis, ua makkei ekkewe ekkoch mettoch ua makkei, non ewe chok puk ren pwi we; pun nengeni, ua kuna ewe amuchunon met a makkei, pwe i a makkei ren pwisin poun; iwe i a makkei non ewe ran minne i a wareto ngeniei. Iwe non ei napanap am aua sopweno ekkewe uruo, pun a anongonong won ekkewe annukun semem kewe. Iwe ua osopwano.\n\n10 Nengeni, ngang, Apinatom, ngang ewe noun Kemis. Nengeni, non ewe fansoun ua kuna chommong maun me anini fengen nefinen nei kewe aramas, ekkewe chon Nifai, me ekkewe chon Leiman; me ngang, ren pwisin nei ketinas, ua fen angeiano manauen chommong me nein ekkewe chon Leiman nupwen ai eppeti pwi kewe.\n\n11 Iwe nengeni, ewe uruon ekkei aramas a makketiw won ekkewe seleich minne a nom ren ekkewe king, anongonong won ekkewe tappin fansoun; iwe use sinei usun ew pwarata tiwenon chok ekkewe minne ra fen makketiw, use pwan sinei usun ew osini; ina minne, ewe minne a naf a makketiw. Iwe ua osopwano.\n\n12 Nengeni, ngang Amalekai, ewe noun Apinatom. Nengeni, upwe kapas ngenikemi ekis usun Mosaia, ewe a kefinita pwe epwe emon king ne nemeni ekkewe fonuen Saraemla; pun nengeni, i a fen aurour me ren ewe Samon pwe i epwe su seni ewe fonuen Nifai, iwe meinisin ekkewe ra aneasochis ngeni mongungun ewe Samon repwe pwan fiti i ne tou seni ewe fonu, ngeni ewe fonu pon—\n\n13 Iwe non ewe fansoun i a fori anongonong won met ewe Samon a annuku ngeni i. Iwe ra tou seni ewe fonu ngeni ewe fonu pon, meinisin ekkewe ra aneasochis ngeni mongungun ewe Samon; iwe ra emmwen me ren chommong afanafan me osini. Iwe ra soposopono ne kaeo seni ewe kapasen Kot; iwe ra emmwen me ren manamanen poun, me non ewe fonu pon tori ar ra feitiw ngeni ewe fonu minne a iteni ewe fonuen Saraemla.\n\n14 Iwe ra kuna ew mwichen aramas, ekkewe ra iteni ekkewe aramasen Saraemla. Iei, a wor watte pwapwa me nein ekkewe aramasen Saraemla; me pwan Saraemla a fokkun pwapwa, pokiten ewe Samon a tinato ekkewe aramasen Mosaia fiti ekkewe seleichen brass minne a masoweni uruon ekkewe chon Jew.\n\n15 Nengeni, non ewe fansoun Mosaia a kaeo pwe ekkewe aramasen Saraemla ra feito seni Jerusalem atun Zedekiah, ewe kingen Judah, a emmwenino non fotek non Babylon.\n\n16 Iwe ra sai non ewe fonu pon, me ra emmwen me ren poun ewe Samon ngeni epekin ekkewe matau; ngeni ewe fonu ikewe Mosaia a kuner; iwe ra nonnom ikena seni ena fansoun feino.\n\n17 Iwe atun ewe fansoun Mosaia a kuner, ra fen fokkun chommongono. Nge inamo, a chommong ar maun me efeiengawen anini fengen, me ra ninnino me ren ewe ketinas seni fansoun ngeni fansoun; iwe kapasen fonuer a ngaweno; iwe ese wor uruo ra uwei ngeni ir; iwe ra amam ewe nonnomun ewe Chon Fori; iwe Mosaia, me ekkewe aramasen Mosaia, rese tongeni weweiti ir.\n\n18 Nge non ewe fansoun Mosaia a fori pwe repwe kaeo kapasen fonuan. Iwe non ewe fansoun mwirin ar ra kaeo kapasen fonuen Mosaia, Saraemla a awora ew uruon seman kewe, anongonong won an chechemeni; iwe ra makketiw, nge esap won ekkei seleich.\n\n19 Iwe non ewe fansoun ekkewe aramasen Saraemla, me ekkewe aramasen Mosaia, ra chufengen; iwe Mosaia a kefinita pwe epwe nour king.\n\n20 Iwe non ewe fansoun non ekkewe ranin Mosaia, mi wor efou watten foun fau a kekito ren mi wor mak won; iwe a awewei ekkewe mak seni ewe niffangen me ewe manamanen Kot.\n\n21 Iwe ra masoweni ew uruon emon Koriantumer, me ninninon noun kewe aramas. Iwe ekkewe aramasen Saraemla ra kuna Koriantumer; iwe i a nonnom rer ren ukukun tiu maram.\n\n22 A pwan apasa ekkoch kapas usun seman kewe. Me aewin seman me inan kewe ra tou seni ewe tower, atun fansoun ewe Samon a aruka kapasen ekkewe aramas; me ewe tichikin niwinin tipis an ewe Samon a feitiw wor anongonong won an kewe kapung, minne mi pung; iwe chur a kon fetan non ewe fonu ennefen.\n\n23 Nengeni, ngang, Amalekai, ua uputiw non ekkewe ranin Mosaia; iwe ua fen manau tori ai ua kuna an mano; me Benjamin, noun we, a siwini ne nemenem non wisan we.\n\n24 Iwe nengeni, ua fen kuna, non ekkewe ranin king Benjamin, ew efeiengawen maun me chommong assuku cha nefinen ekkewe chon Nifai me ekkewe chon Leiman. Nge nengeni, ekkewe chon Nifai ra angei watten ar pochokun wor; ewer, ina popun king Benjamin a asureno seni ewe fonuen Saraemla.\n\n25 Iwe non ewe fansoun ngang ua poputa ne chinnapeno; iwe, pokiten ese wor mwirimwiri, me pokiten ua sinei king Benjamin pwe i emon mwan mi pung me mwen ewe Samon, ina minne, upwene wano ekkei seleich ngeni i, me ua pesei aramas meinisin pwe repwe feito ngeni Kot, ewe Emon mi Fel re Israel, me nuku non osini, me non pwarata, me non ewe angangen chon nang, me non ewe niffangen kapas ren kapasen ekis, me non ewe niffangen awewen kapas, me non mettoch meinisin minne mi och; pun ese wor och mettoch minne mi öch tiwenon chok ika a feito seni ewe Samon; iwe mettoch minne mi ngaw a feito seni ewe tefin.\n\n26 Iwe iei, pwi achengicheng, ua mochen pwe oupwe feito ngeni Kraist, i ewe Emon mi Fel re Israel, me angei seni an amanau, me ewe manamanen an ngaseno. Ewer, feito ngeni i, me fangeno unusen ngunumi pwe epwe ew asor ngeni i, me soposopono non echikipin me iotek, me nikitu tori nesoponon; iwe usun ewe Samon mi manau iwe oupwe manau.\n\n27 Iwe iei ua mochen ekis kapas usun ew chochon aramas ra feita ngeni non ewe fonu pon pwe repwe niwin ngeni ewe fonuen Nifai; pun mi fen wor ew watten chochon aramas ra mochen pwe repwe fonueni ewe fonuen ar kewe neuo.\n\n28 Ina minne, ra feita ngeni non ewe fonu pon. Iwe nour we sou emmwen i emon mwan pochokun me napanap, me emon mwan mi nukumach, ina minne i a poputani ew anini fengen nefiner; iwe ir meinisin ra ninnino, tiwenon chok nime, non ewe fonu pon, iwe ra niwin sefan ngeni ewe fonuen Saraemla.\n\n29 Iwe non ewe fansoun ra pwan angei ekkoch ekkewe ra choni ew watten chochon aramas, me ra sai sefan ngeni non ewe fonu pon.\n\n30 Iwe ngang, Amalekai, a wor emon pwi, ewe a pwan fiti ir; iwe use sinei usur seni ena fansoun. Iwe upwene konetiw non peiasei; iwe ekkei seleich ra ureno. Iwe ua osopwano ai kapas.\n\n", "w-of-m 1": "[center][font_size=26]Ekkewe Kapasen Mormon[/font_size][/center]\n\n[center][font_size=26]Sopun 1[/font_size][/center]\n\n[i]Mormon a ammwochu ekkewe chowatten seleichen Nifai—A achufengeni ekkewe kukkun seleich ngeni ekkewe ekkoch seleich—King Benjamin a awora kinamwe non ewe fonu. Arap ngeni Ierin ewe Samon 385.[/i]\n\n1 Iwe iei ngang, Mormon, upwene wano ekkewe uruo minne ua fen fori ngeni ne poun nei we Moronai, nengeni ua fen kuna napengeni unusen kiteterinon nei kewe aramas, ekkewe chon Nifai.\n\n2 Iwe a fite puku ier mwirin ewe wareton ewe Kraist ai ua wano ekkei uruo ngeni ne poun nei we; iwe ua ekieki pwe i epwe kuna unusen kiteterinon nei kewe aramas. Nge amo Kot epwe mut ngeni pwe epwe tongeni manau seni ir, pwe epwe tongeni ekis makkei usur, me ekis usun Kraist, pwe ita epwe tongeni atufichi ir fan ew ran.\n\n3 Iwe iei, ua kapas ekis usun ekkewe mettoch minne ua fen makketiw; pun mwirin ai ua awesano ew ammwochun ekkewe uruo seni ekkewe seleichen Nifai, feitiw ngeni muun ei king Benjamin, i ewe Amalekai a kapas usun, ua kutta me nein ekkewe uruo minne ra fen keitinong non pei, iwe ua kuna ekkei seleich, minne a masoweni ei kukkunun uruon ekkewe soufos, seni Jacob feitiw ngeni ewe muun ei king Benjamin, me pwan chommong kapasen Nifai.\n\n4 Iwe ekkewe mettoch minne ra nom won ekkei seleich ra apwapwaei, pokiten ekkewe osini usun ewe wareton Kraist; iwe semei kewe ra sinei pwe chommong me neir ra fen pwonueta; ewer, iwe ua pwan sinei pwe meinisin ekkewe mettoch a osini usun am feitiw ngeni ei ran a fen pwonueta, iwe meinisin ekkewe mi nu seni ei ran repwe ennetin fisino—\n\n5 Ina minne, ua finata ekkei mettoch, ai upwe awesano ai we uruo rer, minne nussunon ai we uruo upwe angei seni ekkewe seleichen Nifai; iwe use tongeni makkei ewe ew ne ipukun kinikinin ekkewe mettochun nei kewe aramas.\n\n6 Nge nengeni, upwe angei ekkei seleich, minne ra masoweni ekkei osini me pwarata, me achufengeni ngeni ekkewe nussun ai we uruo, pun ra auchea ngeniei; iwe ngang mi sinei pwe repwe auchea ngeni pwi kewe.\n\n7 Iwe ua fori ei pokiten ew popun mi mirit; pun iei a mongunungun ngeniei, anongonong won ekkewe angangen ewe Ngunun ewe Samon minne a nom rei. Iwe iei, use sinei mettoch meinisin; nge ewe Samon a sinei mettoch meinisin minne repwe feito; ina minne, a angang non ngang ai upwe fori met mi anongonong won an mochen.\n\n8 Iwe ai iotek ngeni Kot a usun pwi kewe, pwe repwe tongeni feito sefan ngeni ewe miritin Kot, ewer, ewe ngasenon Kraist; pwe repwe tongeni ew aramas murino sefan.\n\n9 Iwe iei ngang, Mormon, ua sopweno ne awesano ai we uruo, minne ua angei seni ekkewe seleichen Nifai; iwe ua fori anongonong won ewe mirit me wewe minne Kot a fen ngeniei.\n\n10 Ina minne, non ewe fansoun mwirin an Amalekai a wano ekkei seleich ngeni ne poun king Benjamin, a angei ir me achufengeni ir ngeni ekkewe ekkoch seleich, minne a masoweni ekkewe uruo minne a fen keititiw seni ekkewe king, seni ew tappin aramas ngeni ew tappin aramas tori ekkewe ranin king Benjamin.\n\n11 Iwe ra keititiw seni king Benjamin, seni ew tappin aramas ngeni ew tappin aramas tori ar ra feito ngeni non pei. Iwe ngang, Mormon, ua iotek ngeni Kot pwe repwe tongeni tumun seni ei fansoun feino. Iwe ua sinei pwe repwe tumun; pun a wor mettoch mi auchea a mak wor, anongonong won minne nei kewe aramas me pwir kewe repwe kapung ren atun ewe auchean me soponon ran, anongonong won ewe kapasen Kot minne mi makketiw.\n\n12 Iwe iei, usun ei king Benjamin—a wor ekis an anini fengen me nein noun kewe aramas.\n\n13 Iwe non ewe fansoun pwan ekkewe sounfiun ekkewe chon Leiman ra feitiw seni ewe fonuen Nifai, ar repwe maun ngeni noun kewe aramas. Nge nengeni, king Benjamin a ioifengeni noun kewe sounfiu, iwe a ungeni ir; iwe a fiu ren pochokunen pwisin poun, ren ewe ketinasen Laban.\n\n14 Iwe ren pochokunen ewe Samon ra fiu ngeni ekkewe chon koum ngeni ir, tori ar ra nieno fite ngorowun ekkewe chon Leiman. Iwe non ewe fansoun ra fiu ngeni ekkewe chon Leiman tori ar ra asureu seni unusen ekkewe fonuen ar kewe neuo.\n\n15 Iwe non ewe fansoun mwirin an a wor ekkoch Kraist mi chofona, me awer kewe ra fen appunguno, me ra angei niwinin tipisir anongonong won ar atai annuk;\n\n16 Iwe mwirin an a wor soufos mi chofona, me chon afanafan me sense mi chofona me nein ekkewe aramas, iwe meinisin ekkei ra fen angei niwinin tipisir anongonong won ar atai annuk; iwe mwirin an a fen chommong anini fengen me chommong suno ngeni ekkewe chon Leiman, ngeni, non ewe fansoun king Benjamin, fiti ewe aninisin ekkewe soufos mi fel ekkewe ra nom nein noun kewe aramas—\n\n17 Pun nengeni, king Benjamin i emon mwan mi fel, iwe i a nemenem won noun kewe aramas non wenechar; iwe mi fen chommong mwan mi fel non ewe fonu, iwe ra kapas ren ewe kapasen Kot fiti manaman me fiti mumuta; iwe ra aea chommong pochokunen kapas pokiten nukumachen ekkewe aramas—\n\n18 Ina minne, me ren ewe aninis seni ekkei, king Benjamin, ren an angang fiti unusen pochokunen inisin me ewe tufichin mwokutukutun unusen ngunun, me pwan ekkewe soufos, ra pwan awora kinamwe sefan non ewe fonu.\n\n", "mosiah 1": "[center][font_size=26]Ewe Puken Mosaia[/font_size][/center]\n\n[center][font_size=26]Sopun 1[/font_size][/center]\n\n[i]King Benjamin a aiti noun kewe anuon ewe kapasen fonuen me osinien semer kewe—Ar we namanam me muu a fen tumun pokiten ekkewe uruo ra isois won ekkewe ekkoch seleich—Mosaia a kefinita pwe emon king me a kawor ngeni i ewe wiisen tumunu ekkewe uruo me ekkoch mettoch. Arap ngeni 130–124 Ier Mwen Kraist.[/i]\n\n1 Iwe iei ese chiwen wor anini fengen non unusen ewe fonuen Saraemla, me nein meinisin ekkewe aramas minne ir noun king Benjamin, ina popun a wor an king Benjamin soposoponon kinamwe non unusen nussun ranin kewe.\n\n2 Iwe non ewe fansoun a wor unumon noun anuon; iwe a eita ngeni ir Mosaia, me Ilorum, me Ilaman. Iwe a peser pwe repwe kaeo unusen kapasen fonuen seman kewe, ren ewe popun pwe repwe tongeni winiti aramasen wewe; me repwe tongeni sinei usun ekkewe osini minne ra fen kapas me ren awen semer kewe, minne ra fen kawor ngeni ir seni poun ewe Samon.\n\n3 Iwe a pwan aiti ir usun ekkewe uruo minne ra mak won ekkewe seleichen brass, a apasa: Nei anuon, ua mochen pwe oupwe chechemeni pwe ika esap pokiten ekkei seleich, minne ra masoweni ekkei uruo me ekkei annuk, sipwe fokkun nom non tiparoch, pwan mwo atun ei fansoun iei, sisap sinei ekkewe monomonen Kot.\n\n4 Pun ese tongeni tufich pwe semach we, Liai, a tongeni chechemeni ekkewe mettoch meinisin, an epwe aiti ir ngeni noun kewe, tiwenon chok seni ewe aninisin ekkei seleich; pun i a fen kaeo me non ewe kapasen ekkewe chon Egypt iei minne i a tongeni anneani ekkei mak, me aiti ir ngeni noun kewe, ren ewe popun pwe repwe tongeni aiti ir ngeni nour kewe, iwe ren ei epwe pwonueta ekkewe annukun Kot, pwan mwo feitiw tori ei fansoun iei.\n\n5 Ua apasa ngenikemi, nei anuon, ika esap pungun ekkei mettoch, minne ra isois me tumun me ren poun Kot, pwe sipwe tongeni anneani me weweiti an kewe monomon, me angei an kewe annuk fansoun meinisin me mwen mesach, pwe pwan mwo semach kewe repwe kukkununo non ar nuku, iwe sipwe usun chok pwich kewe, ekkewe chon Leiman, ekkewe rese sinei och mettoch usun ekkei mettoch, ika rese pwan nukur nupwen ar we aiti usur, pokiten ereenien semer kewe, minne rese pung.\n\n6 O nei anuon, ua mochen pwe oupwe chechemeni pwe ekkewe kapas mi ennet, me pwan ekkei uruo mi ennet. Iwe nengeni, pwan ekkewe seleichen Nifai, minne ra masoweni ekkewe uruo me ekkewe kapasen semach kewe seni ewe fansoun ra su seni Jerusalem tori iei, iwe ir mi ennet; iwe sia tongeni ennetin sinei pokiten sia annomur me mwen mesach.\n\n7 Iwe iei, nei anuon, ua mochen pwe oupwe chechemeni pwe oupwe achocho ne attonaochur, pwe oupwe tongeni tufich seni ir; iwe ua mochen pwe oupwe aneasochisi ekkewe annukun Kot, pwe oupwe tongeni feioch me non ewe fonu anongonong won ekkewe pwon minne ewe Samon a fori ngeni semach kewe.\n\n8 Iwe a pwan wor chommong mettoch king Benjamin a aiti noun kewe anuon, minne rese mak non ei puk.\n\n9 Iwe non ewe fansoun mwirin an king Benjamin a awesano an aiti noun kewe anuon, i a chinnapeno, iwe a kuna pwe a arapeto an epwene feino non ewe napanapen unusen ewe fonufan; iei minne, i a ekieki pwe mi auchea pwe epwe mutano ewe muu ngeni emon me nein noun kewe anuon.\n\n10 Iei minne, a tingor repwe wato Mosaia me mwen i; iwe ikkei ekkewe kapas minne a apasa ngeni i, a apasa: Nei anuon, ua mochen pwe kopwe aronga ew porous non unusen kinikinin ei fonu me nein ekkei aramas meinisin, are ekkewe aramasen Saraemla, me ekkewe aramasen Mosaia ekkewe ra nom non ewe fonu, ren ewe popun pwe repwe tongeni ioifengen; pun non ewe soran upwe aronga ngeni nei kei aramas seni pwisin awei pwe en emon king me emon chon nemeni ekkei aramas, ekkewe ewe Samon ach Kot a fen ngenikich.\n\n11 Iwe soposopono, upwe ngeni ekkei aramas ew it, ren ewe popun pwe repwe tongeni sokkono nap seni ekkewe aramas meinisin minne ewe Samon Kot a uweiareu seni ewe fonuen Jerusalem; iwe ei ua fori pokiten ra fen aramas mi achocho ne aneasochisi ekkewe annukun ewe Samon.\n\n12 Iwe ua ngeni ir ew it pwe resap chiwen tottonuno, tiwenon chok ika epwe seni atai annuk.\n\n13 Ewer, iwe soposopono ua apasa ngenikemi, ika ekkei aramas mi fokkun chen me ren ewe Samon ika repwe turutiw non atai annuk, me winiti ew aramas mi ngaw me sou fori tipisin nisou, pwe ewe Samon epwe fangeno ir, ren ei popun pwe repwene winiti mi apwangapwang usun chok pwir kewe; iwe esap chiwen tumunur me ren an we manaman mi napanap me amwarar, usun an a fen tumunu semach kewe tori iei.\n\n14 Pun ua apasa ngenikemi, pwe ika ese aitieu poun non an tumunu semach kewe repwe fen ono me non poun ekkewe chon Leiman, me winiti chon riaffou ngeni ar we koput.\n\n15 Iwe non ewe fansoun king Benjamin a awesano an kapas ngeni noun we anuon, iwe a ngeni i ewe wiis ne tumunu meinisin ekkewe mwokutukutun ewe muu.\n\n16 Iwe soposopono, a pwan ngeni i ewe wiis ne tumunu ekkewe uruo minne a mak won ekkewe seleichen brass; me pwan ekkewe seleichen Nifai; me pwan, ewe ketinas noun Laban, me ewe por are pisekin emmwen, minne a emmweni semach kewe me non ewe fonu pon, minne a monneta me ren poun ewe Samon ren ewe popun pwe repwe tongeni emmwen, emon me emon anongonong won ewe tumunoch me achocho minne ra ngeni i.\n\n17 Iei minne, pokiten rese nikitu rese feioch are fetanoch non ar we sai, nge ra fen maresefan, me wata ewe koput an Kot wor; iwe iei minne ra mefi weires ren nengita me riaffou mi anetipechou, pwe epwe amwasangereta ne chechemeni wiiser.\n\n18 Iwe iei, non ewe fansoun Mosaia a feino me fori usun met seman we a annuku ngeni i, me a aronga ngeni ekkewe aramas meinisin ekkewe ir mi nom non ewe fonuen Saraemla ren ewe popun pwe repwe tongeni ioifengeni ir pwisin, ar repwe feita ngeni ewe tempel ar repwe rongorong ekkewe kapas minne seman we epwe apasa ngeni ir.\n\n", "mosiah 2": "[center][font_size=26]Sopun 2[/font_size][/center]\n\n[i]King Benjamin a kapas ngeni noun kewe aramas—A aporousa ewe pungoch, ennet, me ewe pekin angangen ngun non muun we—A aurourer pwe repwe angang ngeni ar we King won Nang—Ekkewe ra ungeni Kot repwe riaffouni weires usun ekkei ese tongei kouno. Arap ngeni 124 Ier Mwen Kraist.[/i]\n\n1 Iwe non ewe fansoun mwirin Mosaia a wes me fori met seman we a annuku ngeni i, me a aronga ew porous non unusen kinikinin ewe fonu, ekkewe aramas ra ioifengenir pwisin non unusen kinikinin ewe fonu, pwe repwe tongeni feita ngeni ewe tempel ar repwe rongorong ekkewe kapas minne king Benjamin epwe apasa ngeni ir.\n\n2 Iwe mi chommong ekkewe chochon aramas, pwan wesen chommong iwe rese chiwen anneani ir; pun ra fokkun chommongono me napeno non ewe fonu.\n\n3 Iwe ra pwan angei ekkewe aemonun nour kewe penen man, pwe repwe tongeni asorata ar asor me asoren kek anongonong won ewe annukun Moses;\n\n4 Iwe pwe repwe pwan tongeni ngeni ewe Samon ar Kot ar kinisou, ewe a uweireu seni ewe fonuen Jerusalem, me ewe a angasereno seni ne poun ekkewe chon koum ngeni ir, me a finata mwan mi pung pwe repwe nour sense, me pwan emon mwan mi pung pwe epwe nour king, ewe a awora kinamwe non ewe fonuen Saraemla, me ewe a aiti ir ar repwe aneasochisi ekkewe annukun Kot, pwe repwe tongeni pwapwa me repwe uren tong ngeni Kot me aramas meinisin.\n\n5 Iwe non ewe fansoun nupwen ra feita ngeni ewe tempel, ra aufetanei imwer kewe imw mangaku, emon me emon mwan meinisin anongonong won an famini, fiti punuwan, me noun anuon, me noun fopun, me noun noun kewe anuon, me noun noun kewe fopun, seni ewe watte feitiw ngeni ewe kukkun, ew me ew famini a keimuno seni pwan ew.\n\n6 Iwe ra aufetanei imwer kewe imw mangaku nepekin ewe tempel, emon me emon mwan a aueta imwan we imw mangaku pwe asaman mi sapengeni ewe tempel, ren ewe popun pwe repwe tongeni chok nonnom non imwer kewe imw mangaku me rongorong ngeni ekkewe kapas minne king Benjamin epwe apasa ngeni ir;\n\n7 Pokiten ewe mwicheichen aramas a fokkun chommong king Benjamin ese tongeni aiti meinisin ekkewe aramas non etippen ewe tempel, iei minne a annuku pwe ew tower epwe kauuta, ren ewe popun pwe noun kewe aramas repwe tongeni rongorong ngeni ekkewe kapas minne i epwe apasa ngeni ir.\n\n8 Iwe non ewe fansoun a poputa ne kapas ngeni noun kewe aramas seni ewe tower; iwe ir meinisin rese tongeni rongorong an kewe kapas pokiten chommongun ewe mwicheichen aramas; iei minne a annuku pwe ekkewe kapas minne a apasa repwe makketiw me titino me nein ekkewe rese kon rongorong mongungun neuwan, pwe repwe pwan tongeni angei an kewe kapas.\n\n9 Iwe ikkei ekkewe kapas minne a apasa me a annuku pwe repwe makketiw, a apasa: Ami pwi, ami meinisin oua fen achufengeni kemi pwisin, ami ekkewe oua tongeni rongorong ai kewe kapas minne upwe apasa ngenikemi non ei ran; pun use annuku ngenikemi pwe oupwe feita ikei pwe oupwe turunufasei ekkewe kapas minne upwe apasa, nge oupwe ausening ngeniei, me suki seningemi pwe oupwe tongeni rongorong, me netipemi pwe oupwe tongeni weweiti, me ami ekiek pwe ekkewe monomonen Kot repwe tongeni pwarano ngeni ami ekiek.\n\n10 Use fen annuku ngenikemi pwe oupwe feita ikei pwe oupwe nuokusitiei, are pwe oupwe ekieki pwe ngang won pwisin inisi mi nap seni emon mwan mi tongeni mano.\n\n11 Nge ua chok usun pwisin ami, ua nom fan nemenemen sokopaten apwangapwang non inis me ekiek; nge inamo ua fen kefinita me ren ekkei aramas, me epinipinino me ren semei we, me poun ewe Samon a mut ngeniei pwe upwe emon chon nemenem me emon king ne nemeni ekkei aramas; me ua isois me tumun me ren an manaman mi napanap, ai upwe angang ngenikemi fiti unusen ai tongeni, ekiek me pochokun minne ewe Samon a ngeniei.\n\n12 Ua apasa ngenikemi pwe usun ua fen mumuta ai upwe ranini rani kewe non ai angang ngenikemi, pwan mwo tori ei fansoun, nge usamo sossot ai upwe angei gold are silver are och sokkun pisek seni kemi;\n\n13 Usamo pwan mutata pwe oupwe eppunguno non kanapus, are pwe oupwe pwan fori an emon epwe noumi slave, are pwe oupwe pwan nii manau, ika angemwan, ika sona, ika fori nisou; usamo pwan mutata pwe oupwe fori och sokkun fofforungaw, iwe ua fen aitikemi pwe oupwe aneasochisi ekkewe annukun ewe Samon, non mettoch meinisin minne i a fen annuku ngenikemi—\n\n14 Iwe pwan mwo ngang, won inisi, ua fen angang ren pwisin pei pwe upwe tongeni angang ngenikemi, iwe pwe ousap chou ren takises, me pwe esap wor och mettoch epwe feitiw womi minne mi weires ne engino ngeni—me ekkei mettoch meinisin ua fen kapas usun, ami pwisin chon pwarata non ei ran.\n\n15 Nge inamo, ami pwi, use fen fori ekkei mettoch pwe upwe tongeni sikaseni, use pwan era ekkei mettoch ren ewe popun pwe upwe tongeni etipisi kemi, nge ua erenikemi ekkei mettoch pwe oupwe tongeni sinei pwe ua tongeni ponueni ew pungun memef mi nimenimoch me mwen Kot non ei ran.\n\n16 Nengeni, ua apasa ngenikemi pwe pokiten ua fen apasa ngenikemi pwe ua fen ranini rani kewe non ai angang ngenikemi, use mochen ai upwe sikaseni, pun ua fen chok angang ngeni Kot.\n\n17 Iwe nengeni, ua erenikemi ekkei mettoch pwe oupwe tongeni kaeo mirit; pwe oupwe tongeni kaeo pwe nupwen oua angang ngeni chiechiemi aramas oua chok angang ngeni ami Kot.\n\n18 Nengeni, oua fen ekieki usi pwe ngang noumi king; iwe ika ngang, ewe oua ekieki pwe noumi king, ua angang ren ai upwe angang ngenikemi, iwe met ousap angang ren ami oupwe anisi fengenikemi?\n\n19 Iwe pwan nengeni, ika ngang, ewe oua ekieki pwe noumi king, ewe a ranini ranin kewe non an angang ngenikemi, iwe nge mi fen chok angang ngeni Kot, a fich an epwe angei ekis kinisou seni kemi, O ifa usun ita ami oupwe fen kinisou ngeni ami we King won nang!\n\n20 Ua apasa ngenikemi, ami pwi, pwe ika oupwe awora unusen kinisou me mwareiti minne unusen pochokunen ngunumi a tongeni amwochu, ngeni ena Kot ewe a fen fori kemi, me a fen isoni me tumunu kemi, me a fori pwe oupwe pwapwa, me a mut ngenikemi pwe oupwe nonnom non kinamwe fengen nefinemi—\n\n21 Ua apasa ngenikemi pwe ika oupwe angang ngeni i ewe a fori kemi seni nepoputan, me a tumunu kemi seni ran me ran, ren an fang ngenikemi ngasangasen manau, pwe oupwe tongeni manau me mwokut me foffor anongonong won pwisin ami mochen, me pwan anisi kemi seni ew fansoun ngeni pwan ew—ua apasa, ika oupwe angang ngeni i ren unusen ngunumi iwe ousap chon angang mi namotongaw.\n\n22 Iwe nengeni, mettoch meinisin a mochen senikemi pwe oupwe aneasochisi an kewe annuk; iwe a fen pwon ngenikemi pwe ika oupwe aneasochisi an kewe annuk oupwe feioch me won ewe fonu; iwe esap mwo fan ew an epwe siwini met minne i a fen apasa; iei minne, ika oupwe aneasochisi an kewe annuk i epwe efeiochu kemi me episekisekimino.\n\n23 Iwe iei, aewin, i a forikemi, me a niffang ngenikemi manauemi, ren minne oua niwinimang ngeni i.\n\n24 Iwe aruwan, i a mochen pwe oupwe fori met i a annuku ngenikemi; ren minne ika oupwe fori, i a mwitir efeiochukemi; iwe iei minne i a niwinikemi. Iwe ami mi chok niwinimang ngeni i, me ami mi chok iei, me oupwe chok non fansoun mwach, feinfeino chok me esemuch; iei minne, ren met ami oupwe sikaseni?\n\n25 Iwe iei ua kapas eis, ami mi tongeni apasa och mettoch usun pwisin ami? Ua ponuenikemi, Apw. Ouse tongeni apasa pwe oua nonno ngeni ewe puunun fonufan; nge inamo oua fen for seni ewe puunun fonufan; nge nengeni, a nom fan nemenien i ewe a forikemi.\n\n26 Iwe ngang, pwan mwo ngang, ewe oua ekieki ngeni pwe noumi king, use öch nap seni pwisin ami; pun ngang pwan for seni ewe puun. Me oua kuna pwe ngang ua chinnap, me a arap ai upwene fangeta ei inis mi tongeni mano ngeni inan fonufan.\n\n27 Iei minne, usun ua fen apasa ngenikemi pwe ua fen angang ngenikemi, ua nonnom non pungun memef me mwen Kot, pwan mwo ngang atun ei fansoun ua fen annuku pwe oupwe achufengenikemi pwisin, pwe upwe tongeni nom non pekin nimenimoch, me chami esap feita woi, nupwen upwe uta ai upwe kapung me ren Kot ren ekkewe mettoch minne i a fen annuku ngeniei usumi.\n\n28 Ua apasa ngenikemi pwe ua fen annuku pwe oupwe achufengenikemi pwisin pwe upwe tongeni animenimochueno ufei kewe seni chami, atun ei kinikinin fansoun nupwen a arap ngeni ai upwene feitiw ngeni peiasei, pwe upwe tongeni feitiw non kinamwe, me nguni we ese tongeni mano epwe choni ewe mwicheichen kön asan ne könu ekkewe könun mwareiti ewe Kot mi pung.\n\n29 Iwe soposopono, ua apasa ngenikemi pwe ua fen annuku pwe oupwe achufengenikemi pwisin, pwe upwe tongeni affata ngenikemi pwe use chiwen tongeni noumi sense, ika noumi king;\n\n30 Pun mwo non ei fansoun, unusen inisi a fokkun chechech nupwen ai sotuni ne kapas ngenikemi; nge ewe Samon Kot a anisiei, me a mut ngeniei pwe upwe kapas ngenikemi, me a annuku ngeniei pwe upwe affata ngenikemi non ei ran, pwe nei we Mosaia i epwe wisen king me emon chon nemenem womi.\n\n31 Iwe iei, ami pwi, ua mochen pwe oupwe fori met oua fen foffori. Usun oua fen aneasochisi ai kewe annuk, me pwan ekkewe annukun semei we, me oua fen feioch, me oua fen tumun seni ami oupwe turunong ne poun ekkewe chon koum ngenikemi, pwan mwo ika oupwe aneasochisi ekkewe annukun nei we, ika ekkewe annukun Kot minne epwe kawor ngenikemi me ren, oupwe feioch me won ewe fonu, iwe esap wor an ekkewe chon koum ngenikemi pochokun womi.\n\n32 Nge, O nei aramas, oupwe tumunoch pun ua nuokus epwe wor anini fengen epwe fisita me neimi, me oupwe finata pwe oupwe aneasochisi ewe ngun mi ngaw, minne semei we Mosaia a fen kapas usun.\n\n33 Pun nengeni, mi wor ew riaffou a fen affateno won i ewe a finata pwe epwe aneasochisi ena ngun; pun ika i a finata an epwe aneasochisi i, me nonnom me mano non an kewe tipis, epwe pwan unumi riaffoun poutmwanino esemuch ngeni pwisin ngunun; pun a angei ew niwinin tipis esemuch pwe niwinin an foffor, a fen atai ewe annukun Kot me ungeni pwisin an mirit.\n\n34 Ua apasa ngenikemi, pwe ese wor emon me neimi, tiwenon chok epwe noumi kewe kukkun semirit resamo kaeo usun ekkei mettoch, nge ion ese sinei pwe oua niwinimang feinfeino ngeni Sememi we non nang, oupwe awora ngeni i mettoch meinisin met oua pisekini me pwisin inisimi; me pwan ekkewe oua fen kaeo usun ekkewe uruo minne mi masoweni ekkewe osini minne ekkewe soufos mi fel ra fen apasa, pwan mwo feitiw tori ewe fansoun semach we, Liai, a su seni Jerusalem;\n\n35 Me pwan, ekkewe mettoch meinisin semach kewe ra fen apasa tori iei. Iwe nengeni, pwan, ra apasa ekkewe mettoch minne a annuk ngeni ir me ren ewe Samon; iei minne, ir mi pung me ennet.\n\n36 Iwe iei, ua apasa ngenikemi, ami pwi, pwe mwirin ami oua fen sinei me oua fen kaeo ekkei mettoch meinisin, ika oupwe atai me ungeni ekkewe mettoch minne a fen fateno, ika oupwe amwokutu inisimi seni ewe Ngunun ewe Samon, pwe esap wor nenian non ami an epwe emmwenikemi non ekkewe aanen mirit pwe oupwe tongeni feioch, pisekisekino, me tumun—\n\n37 Ua apasa ngenikemi, pwe ewe aramas a fori ei, i epwe pwan pwano ne ungeni Kot; iei minne i a finata pwe epwe aneasochisi ewe ngun mi ngaw, me a winiti emon chon koum ngeni unusen wenechar; iei minne, ewe Samon ese awora nenian non i, pun i ese nonnom non tempel ese pin.\n\n38 Iei minne ika ena aramas esap aier, me a nonnom me mano non an koum ngeni Kot, ekkewe mochenin pungoch seni nang ra annenoi ngunun we ese tongeni mano ngeni ew mwitirin memefin pwisin an niemam, minne a fori i an epwe nurusefan seni me mwen ewe Samon, me a aurano fan mwarin ren niemam, me metek, me riaffou, minne a usun chok ew ekkei ese tongeni kununo, ngetengetin a feita feinfeino me esemuch.\n\n39 Iwe iei ua apasa ngenikemi, pwe umoumoch ese wor an nemenem won ena aramas; iei minne soponon pungun manauan pwe epwe engino ngeni ew riaffou ese tongeni much.\n\n40 O, ami chinnap mwan meinisin, me pwan ami kukkun anuon, me ami kukkun semirit ekkewe oua tongeni weweiti ai kewe kapas, pun ua fen kapas fatafatoch ngenikemi pwe oupwe tongeni weweiti, ua iotek pwe oupwe neno ngeni chechemenien ewe anoninenin nikinikin ekkewe ra fen turunong non atai annuk.\n\n41 Iwe soposopono, ua mochen pwe oupwe ekieki usun ewe feioch me pwapwan nikinikin ekkewe ra aneasochisi ekkewe annukun Kot. Pun nengeni, ra feioch non mettoch meinisin, ren pekin inis me pekin ngun; iwe ika ir mi achocho ne nikitu ngeni nesoponon repwe mumuta ne tonong non nang, ren ewe popun pwe repwe tongeni nonnom ren Kot non ew nikinikin pwapwa ese tongeni much. O chechemeni, chechemeni pwe ekkei mettoch mi ennet; pun ewe Samon Kot a fen apasa.\n\n", "mosiah 3": "[center][font_size=26]Sopun 3[/font_size][/center]\n\n[i]King Benjamin a sopweno an afanafan—Ewe Samon mi Uren Manaman epwe angang fetan nein aramas non ew inisin puun—Cha epwe suk seni mononan meinisin nupwen A achasefan fan iten tipisin fonufan—Itan we ina chok ewe it seni minne amanau epwe feito seni—Aramas ra tongeni poutano ekkewe mochenin inis me winiti Souneng me ren ewe Achasefan—Ewe riaffoun ekkewe aramas mi ngaw epwene usun ew noomun ekkei me brimstone. Arap ngeni 124 Ier Mwen Kraist[/i]\n\n1 Iwe pwan ami pwi, ua mochen upwe tingor ami oupwe ausening, pun a wor ekis met upwe apasa ngenikemi; pun nengeni, mi wor och mettoch upwe erenikemi usun ekkewe mettoch repwe feito.\n\n2 Iwe ekkewe mettoch minne upwe erenikemi ra fen pwato ngeniei me ren emon chon nang seni Kot. Iwe i a apasa ngeniei: Neno; iwe ua neno, iwe nengeni a uta me mwei.\n\n3 Iwe a apasa ngeniei: Neno, me rongorong ekkewe kapas minne upwe erenuk; pun nengeni, ua feito pwe upwe affata ngonuk ekkewe kapas allim usun pwapwa wachemuk.\n\n4 Pun ewe Samon a rongorong om iotek, me a apungu om wenechar, iwe a tinieito pwe upwe affata ngonuk pwe kopwe tongeni pwapwa; me kopwe tongeni affata ngeni noum kewe aramas, pwe repwe pwan tongeni uren pwapwa.\n\n5 Pun nengeni, ewe fansoun a feito, iwe ese towaw, pwe ren manaman, ewe Samon mi Uren Manaman ewe a nemenem, ewe mi fen manau, me a chiwen manau seni unusen fansoun esemuch ngeni unusen fansoun esemuch, epwe feitiw seni nang nein ekkewe noun aramas, me epwe nonnom non ew inisin puun, me epwe feino nein aramas, epwe fori manaman mi napanap, awewe usun an echikera ekkewe mi semwen, amanaua ekkewe mi mano, fori ekkewe mi pechema ar repwe fetan, ekkewe mi chun repwe angei ar tufichin kuna, ekkewe mi pung seninger ar repwe rongorong, me apwaki meinisin sokopaten samau.\n\n6 Iwe epwe aturau ekkewe tefin, are ekkewe ngun mi ngaw minne ra nonnom non netipen ekkewe noun aramas.\n\n7 Iwe nengeni, i epwe engino ngeni sossot, me metekin inis, echik, kaka, me apwangapwang, pwan mwo nap seni met aramas repwe tongeni engino ngeni, tiwenon chok repwe mano ren; pun nengeni, cha a suk seni mononan meinisin, epwe fokkun napanap an riaffou fan iten ekkewe fofforungaw me ekkewe angang mi anieput an noun kewe aramas.\n\n8 Iwe epwe iteni Jises Kraist, ewe Noun Kot, ewe Semen nang me fonufan, ewe Chon Fori mettoch meinisin seni nepoputan; iwe inan we epwe iteni Mary.\n\n9 Iwe nengeni, a feito ngeni pwisin fonuan, pwe amanau epwe tongeni fis ngeni ekkewe noun aramas pwan mwo seni nuku non itan we; iwe mwirin mwo ekkei mettoch meinisin repwe chok ekieki pwe i emon mwan, me repwe apasa pwe a wor ren emon tefin, me repwe ninni i, me repwe irapengesi i.\n\n10 Iwe i epwe manausefan won ewe aunungatin ran seni mano; iwe nengeni, a nom ne apungu ewe fonufan; iwe nengeni, ekkei mettoch meinisin ra fis pwe ew kapung mi tupwon epwe tongeni feito won ekkewe noun aramas.\n\n11 Pun nengeni, me chan a pwan achasefan fan iten tipisin ekkewe ra turutiw pokiten ewe atai annuk an Adam, ekkewe ra mano nge rese sinei ewe mochenin Kot usur, are ekkewe ra tipis non ar rese weweiti.\n\n12 Nge riaffou, riaffou ngeni i ewe a sinei pwe a ungeni Kot! Pun amanau esap feito ngeni ekkena sokun tiwenon chok epwe seni aier me nuku non ewe Samon Jises Kraist.\n\n13 Iwe ewe Samon Kot a fen tinano noun kewe soufos mi fel nein ekkewe noun aramas meinisin, ar repwe affata ekkei mettoch ngeni einang, muu, me sokopaten kapas meinisin, pwe ren ewe popun pwe ion epwe nuku pwe Kraist epwe feito, ir repwe pwan tongeni angei omusomusen ar kewe tipis, me repwe tongeni pwapwa ren ewe pwapwa mi fokkun napanap, usun ita i a fen feito neir.\n\n14 Nge ewe Samon Kot a kuna pwe noun kewe aramas ir aramas nukumach, iwe i a ngeni ir ew annuk, pwan ina ewe annukun Moses.\n\n15 Iwe chommong esisin, me amwarar, me anapanap, me ununun i a pwar ngeni ir, usun an we wareto; me ekkewe soufos mi fel ra pwan kapas ngeni ir usun an we wareto; iwe inamo ra apochokunano netiper, me rese weweiti pwe ewe annukun Moses esap fich ngeni emon tiwenon chok ika epwe seni ewe achasefanin chan we.\n\n16 Iwe ika mwo pwe epwe tufich pwe kukkun semirit repwe tongeni tipis resap tongeni manau; nge ua apasa ngenikemi ra feioch; pun nengeni, usun ren Adam, are pungun mettoch mi wor rech seni uputiw, ra turutiw, pwe mwo ewe chan Kraist a achasefan fan iten tipisir.\n\n17 Iwe soposopono, ua apasa ngenikemi, pwe esap wor pwan ew it epwe kawor are pwan ew aan are napanap ren minne amanau epwe tongeni feito ngeni ekkewe noun aramas, me nukun chok non me seni iten Kraist, ewe Samon mi Uren Manaman.\n\n18 Pun nengeni i a apungu, me an kapung mi pung; me ewe monukon a mano ne monukonun esap mano non pekin ngun; nge aramas repwe unumi riaffoun poutmwanino esemuch ngeni pwisin ngunur tiwenon chok ika repwe atipetekisoner me winiti usun kukkun semirit, me nuku pwe amanau a fen fis, me mi fis, me epwe feito, non me seni ewe achasefanin chan Kraist, ewe Samon mi Uren Manaman.\n\n19 Pun ewe inisin aramas i ewe chon koum ngeni Kot, me a fen ina usun seni ewe turutiwen Adam, me epwe chok fis, feinfeino me esemuch, tiwenon chok ika a fang ngeni ekkewe pesepesen ewe Ngun mi Fel, me poutano ewe inisin aramas me winiti emon souneng seni ewe achasefanin Kraist ewe Samon, me winiti usun emon semirit, fangoch, mosonoson, tipetekison, songomang, uren tong, tipemecheres ne fang ngeni mettoch meinisin minne ewe Samon a ekieki pwe mi öch epwe efisi wor, pwan mwo usun emon semirit a fang ngeni seman we.\n\n20 Iwe soposopono, ua apasa ngenikemi, pwe ewe fansoun epwe feito nupwen ewe miritin emon Chon Amanau epwe mereseno won unusen ekkewe muu, einang, sokopaten kapas, me aramas meinisin.\n\n21 Iwe nengeni, nupwen ewe fansoun a feito, esap wor emon epwe nom non pekin nimenimoch me mwen Kot, tiwenon chok kukkun semirit, epwe chok seni aier me nuku non iten ewe Samon Kot mi Uren Manaman.\n\n22 Iwe pwan mwo atun ei fansoun, nupwen kopwene fen aiti noum kewe aramas ekkewe mettoch minne ewe Samon om Kot a fen annuku ngonuk, pwan mwo ena atun resap chiwen nom non kinikinin nimenimoch ne mesen Kot, tiwenon chok ika epwe anongonong won ekkewe kapas minne ua fen apasa ngonuk.\n\n23 Iwe iei ua fen apasa ekkewe kapas minne ewe Samon Kot a annuku ngeniei.\n\n24 Iwe iei anon ewe Samon: Repwe nonnom pwe repwe usun ew kapasen pwarata mi fatafatoch ngeni ekkei aramas, atun ewe ranin kapung; ina minne repwe kapung, emon me emon aramas anongonong won an kewe angang, ika repwe öch, are repwe ngaw.\n\n25 Iwe ika repwe ngaw repwe pwisin angei ew anoninenin ekiekin ar kewe niemam me angang mi anieput, minne a forir pwe repwe nurusefan seni me mwen ewe Samon ngeni ewe nikinik mi ariaffou me weires esemuch, seni ikewe rese chiwen tongeni niwin; iei minne ra fen unumi poutmwanino ngeni pwisin ngunur.\n\n26 Iei minne, ra fen unumi seni ewe kapen ewe ningeringerin Kot, minne pungoch ese chiwen tongeni amam ngeni ir nap seni a tongeni amam pwe Adam epwe turutiw pokiten an ochoch seni ewe foun ira mi annuk; iei minne, umoumoch ese chiwen tongeni wor an nemenem wor feinfeino chok.\n\n27 Iwe ar riaffou a usun ew noomun ekkei me brimstone, ngetengetin kewe rese tongeni kununo, me otuotun a feita feinfeino me esemuch. Iei ewe Samon a annuku ngeniei. Amen.\n\n", "mosiah 4": "[center][font_size=26]Sopun 4[/font_size][/center]\n\n[i]King Benjamin a sopweno an afanafan—Amanau a feito pokiten ewe Achasefan—Nuku non Kot pwe kopwe manau—Angei omusomusen om kewe tipis me ren om nikitu—Fangeno ekkoch pisekum kewe ngeni ekkewe mi woungaw—Fori mettoch meinisin non mirit me tettenoch. Arap ngeni 124 Ier Mwen Kraist.[/i]\n\n1 Iwe iei, non ewe fansoun nupwen king Benjamin a osopwano an apasa ekkewe kapas minne a kawor ngeni i me ren ewe chon nangin ewe Samon, iwe a nenefetan won ewe mwicheichen aramas, iwe nengeni ra turutiw ngeni ewe puun, pokiten nuokusun ewe Samon a feita wor.\n\n2 Iwe ra ekieki usun pwisin ir non ar kinikinin mochenin fonufan, ra pwan mwo kis seni ewe puunun fonufan. Iwe ir meinisin ra puchor neuwomong ren ew mongungu, ra apasa: O epwe wor umoumoch, me aea ewe achasefanin ewe chan Kraist pwe am pwe tongeni angei omusomusen am kewe tipis, me netipem repwe tongei nimenimochuno; pun am aua nuku non Jises Kraist, ewe Noun Kot, ewe a fori nang me fonufan, me mettoch meinisin; ewe epwe feitiw nein ekkewe noun aramas.\n\n3 Iwe non ewe fansoun nupwen ra fen apasa ekkei kapas ewe Ngunun ewe Samon a feitiw wor, iwe ra ureno ren pwapwa, ra angei omusomusen ar kewe tipis, me angei kinamwen memef, pokiten watten ar nuku minne a nom non Jises Kraist ewe epwe feito, anongonong won ekkewe kapas minne king Benjamin a fen apasa ngeni ir.\n\n4 Iwe king Benjamin a pwan suki sefan awan me poputa ne kapas ngeni ir, a apasa: Chiechiei me pwi, ai einang me nei aramas, upwene pwan tingor ami oupwe ausening, pwe oupwe tongeni rongorong me weweiti nussunon ai kewe kapas minne upwe apasa ngenikemi.\n\n5 Pun nengeni, ika ewe mirit usun ewe kirekirochun Kot non ei fansoun a anneno kemi pwe oua weweoch usun ami namotongaw, me ami namot muan me turutiwen nikinik—\n\n6 Ua apasa ngenikemi, ika oua angei ewe mirit usun ewe kirekirochun Kot, me an manaman mi napanap, me an mirit, me an songomang, me an engino ngeni ekkewe noun aramas; me pwan, ewe achasefan minne a fen monneta seni ewe nongonongen ewe fonufan, ren ewe popun pwe amanau epwe tongeni fis ngeni ion epwe wanong an apinukunuk non ewe Samon, me epwe achocho ne aneasochisi an kewe annuk, me soposopono non ewe nuku pwan tori nesoponon manauan, ua ekieki usun ewe manauen ewe inis mi tongeni mano—\n\n7 Ua apasa, pwe iei i ewe aramas a angei amanau, seni ewe achasefan minne a monneta seni ewe nongonongen ewe fonufan fan iten aramas meinisin, ekkewe ra fen manau seni fansoun ewe turutiwen Adam we, are ekkewe ra fen manau, are ekkewe repwap manau, pwan tori nesoponon fonufan.\n\n8 Iwe iei ewe napanap ren minne amanau epwe tongeni feito. Iwe ese wor pwan ew amanau tiwenon chok ei minne ua fen kapas usun; esap pwan wor ekkoch apungupung ren minne aramas repwe tongeni manau ren tiwenon chok ekkewe apungupung minne ua fen ereni kemi.\n\n9 Nuku non Kot; nuku pwe i mi manau, me pwe a fori mettoch meinisin, non nang me non fonufan; nuku pwe a wor ren unusen mirit, me unusen manaman, non nang me non fonufan; nuku pwe aramas rese weweiti ekkewe mettoch meinisin minne ewe Samon a tongeni weweiti.\n\n10 Iwe pwan, nuku pwe mi namwot oupwe aier seni ami tipis me nikitareno, me etipetekisona kemi me mwen Kot; me tingor ren ennetin netip pwe i epwe omusakemino; iwe iei, ika oua nuku ekkei mettoch meinisin oupwe tumunu pwe oupwe fori ir.\n\n11 Iwe ua pwan apasa ngenikemi sefan usun ua fen apasa me mwen, pwe ika oua fen angei ewe mirit usun ewe ningen Kot, are oua fen sinei usun an kirekiroch me oua fen mefi an we tong, me angei omusomusen ami tipis, minne a awora pwapwa wachemuk non ngunumi, pwan mwo ua mochen pwe oupwe chechemeni, me non fansoun meinisin oupwe chechemeni, ewe manamanen Kot, me ami namotongaw, me an kirekiroch me engino ngenikemi, aramas ese fich, me etipetekisona kemi pwan mwo non ekkewe anonnonun tipetekison, oupwe kori iten ewe Samon iteiten ran, me nukuchar ne nonnom non ewe nuku non mettoch epwe feito, minne a fen kapas seni awen ewe chon nang.\n\n12 Iwe nengeni, ua apasa ngenikemi pwe ika oupwe fori ei oupwe pwapwa fansoun meinisin, me oupwe ureno ren ewe tongen Kot, me oupwe angei omusomusen ami tipis fansoun meinisin; me oupwe marita non ewe mirit usun ewe ningen i ewe a fori kemi, are non ewe mirit usun met minne mi pung me ennet.\n\n13 Iwe esap wor ami ekiekin oupwe efeiengawa fengeni kemi, nge oupwe nonnom non kinamwe, me oupwe ngeni emon me emon aramas anongonong won met minne mi pung an epwe angei.\n\n14 Iwe ousap mut ngeni noumi kewe pwe repwe echik, are seneno; ousap pwan mut ngeni ir pwe repwe atai ekkewe annukun Kot, me fiu me anini fengen nefiner, me angang ngeni ewe tefin, i ewe mastan tipis, are i ewe ngun mi ngaw minne semach kewe ra fen kapas usun, i ewe chon koum ngeni wenechar meinisin.\n\n15 Nge oupwe aitir pwe repwe fetan non ekkewe aanen ennet me fatafatoch; oupwe aitir pwe repwe tong fengen nefiner, me angang fengen nefiner.\n\n16 Iwe pwan, ami pwisin oupwe anisi ekkewe ir mi osupwang ra mochen ami aninis; oupwe fangeno pisekimi kewe ngeni i ewe mi nom non osupwang; iwe ousap mut ngeni ewe chon tingor fetan epwe awora an sio ngenikemi non namotongaw, me asueno pwe epwe mano.\n\n17 Eni oupwe apasa: Ewe aramas a pwisin wata riaffou won inisin; iei minne upwe apossa pei, me usap ngeni i anei mwongo, usap pwan fangeno ekkoch piseki kewe pwe i esap tongeni riaffou, pun an niwinin tipis mi pung—\n\n18 Nge ua apasa ngenikemi, O aramas, ion epwe fori ei i ewe chok a wor watten popun epwe aier; iwe tiwenon chok ika epwe aier seni ewe minne i a fen fori i epwe mano non pekin ngun feinfeino chok, me esap wor nenian non ewe muun Kot.\n\n19 Pun nengeni, esap kich meinisin chon tingor fetan? Esap kich meinisin sia anongonong won ewe chok Emon, i ewe Kot, ren ekkewe pisek meinisin minne a wor rech, ren mwongo me uf, me ren gold, me ren silver, me ren ekkewe pisekisek meinisin minne a wor rech seni ew me ew sokkun nikinik?\n\n20 Iwe nengeni, pwan mwo non ei fansoun, oua fen kokkori itan we, me tingor fan iten omusomusen ami tipis. Iwe met a mut ngenikemi oupwe tingor non namotongaw? Apw; i a fen ninatiw Ngunun womi, me a fen fori pwe netipemi epwe ureno ren pwapwa, me a fen fori pwe awemi epwe kouno pwe ousap tongeni kapas, pokiten a fokkun napanap ami pwapwa.\n\n21 Iwe iei, ika Kot, ewe a fori kemi, i ewe oua anongonong won fan iten manauemi me fan iten ekkewe mettoch meinisin remi me pwisin ami, a fang ngenikemi met chok oua tingor minne mi pung, non nuku, oua nuku pwe oupwe angei, O iwe, ifa usun oupwe fen fangeno fengen nefinemi ekkoch ekkewe pisek a wor remi.\n\n22 Iwe ika oupwe apungu ewe aramas ewe a awora an sio ngenikemi fan iten pisekimi kewe pwe i esap mano, me oua etipisi i, epwe ifa ukukun watten pungun om we kapung ren om amwochu pisekum kewe, minne esap ami nge an Kot, i ewe a pwan nouni manauemi; iwe inamo ouse awora ami sio, ika ouse pwan aier seni ekkewe mettoch minne oua fen fori.\n\n23 Ua apasa ngenikemi, riaffou ngeni ena aramas, pun pisekin kewe epwe fiti i ne mano; iwe iei, ua apasa ekkei mettoch ngeni ekkewe ir mi pisekisek non pekin mettochun ei fonufan.\n\n24 Iwe pwan, upwe apasa ngeni ekkewe mi woungaw, ami ekkewe ese wor remi nge inamo mi fen naf met a wor remi, ekkewe oua manau seni ran ngeni ran; ua ekieki usun ami meinisin ekkewe oua amam ekkewe chon tingor fetan, pokiten ese wor remi; ua mochen pwe oupwe apasa non netipemi pwe: Am ause fangeno pokiten ese wor rem, nge ika a wor rem iwe am aupwe fangeno.\n\n25 Iwe iei, ika oua apasa ei non netipemi oupwe chok nonnom non nimenimoch, are esap ina iwe oupwe tipis; iwe ami kapung epwe pung pokiten oua mocheniaiti met minne ousamo angei.\n\n26 Iwe iei, fan asengesin ekkei mettoch minne ua fen apasa ngenikemi—ina, fan asengesin oupwe angei omusomusen ami tipis seni ran ngeni ran, pwe oupwe tongeni fetan non nimenimoch me mwen Kot—ua mochen pwe oupwe fangeno ekkoch pisekimi ngeni ekkewe mi woungaw, aramas meinisin anongonong won met minne a wor ren, awewe ren ar amwongoni ekkewe mi echik, aufoufa ekkewe mi seneno, churi ekkewe mi samau me angang ngeni ar ngaseno, non pekin ngun me pekin inis, anongonong won ar mochen.\n\n27 Iwe tumunu an ekkei mettoch meinisin repwe fisino non mirit me tettenoch; pun ese auchea pwe emon aramas epwe sa mwitir nap seni an pochokun. Iwe pwan, mi auchea pwe i epwe achocho, ren ewe popun pwe i epwe tongeni angei winnan; iei minne, mettoch meinisin epwe fisino non tettenoch.\n\n28 Iwe ua mochen pwe oupwe chechemeni, pwe ion neimi a niwinimang seni chon orun epwe eniwini ewe mettoch i a niwinimangei, anongonong won met i a tipeew ngeni, are esap ina iwe kopwe fori tipis; iwe eni kopwe fori chon orum we epwe pwan fori tipis.\n\n29 Iwe amuchunon, use tongeni ereni kemi ekkewe mettoch meinisin ren minne oupwe tongeni fori tipis; pun ekkei aan me popun mi sokopat, pwan mwo ra fokkun chommong iwe use tongeni anneani ir.\n\n30 Nge ei ukukun ua tongeni ereni kemi, pwe ika ousap mammasa inisimi, me ami ekiek, me ami kapas, me ami foffor, me aneasochisi ekkewe annukun Kot, me soposopono non ewe nuku non met oua fen rongorong usun ewe wareton ach we Samon, pwan mwo tori nesoponon manauemi, oupwe mano non pekin ngun. Iwe iei, O aramas, chechemeni, me ousap mano non pekin ngun.\n\n", "mosiah 5": "[center][font_size=26]Sopun 5[/font_size][/center]\n\n[i]Ekkewe souneng ra winiti noun Kraist at me nengin me ren ar nuku—Iwe ra eiteit mwirin ewe iten Kraist—King Benjamin a peser pwe repwe tipepos me nukuchar non angang mi öch. Arap ngeni 124 Ier Mwen Kraist.[/i]\n\n1 Iwe iei, non ewe fansoun nupwen king Benjamin a kapas ngeni noun kewe aramas, a tinano chon angang neir, ren an mochen sinei seni noun kewe aramas ika ir mi nuku ekkewe kapas minne i a fen apasa ngeni ir.\n\n2 Iwe ir meinisin ra puchor ren ew mongungu, ra apasa: Ewer, am aua nuku ekkewe kapas meinisin minne ka fen apasa ngenikem; me pwan, am aua sinei usun pungur me ennetir, pokiten ewe Ngunun ewe Samon mi Uren Manaman, minne a fis ew siwin watte wom, are non netipem, iwe ese chiwen wor am mochenin fori mi ngaw, nge am aupwe sopweno ne fori mi öch.\n\n3 Iwe am, pwisin, pwan, seni ewe kirekirochun Kot esemuch, me ewe amemefin Ngunun, a wor am sinenap mi auchea usun met minne epwe feito; iwe ika epwe pung, am aua tongeni osini usun mettoch meinisin.\n\n4 Iwe iei ewe nuku minne a wor rem usun ekkewe mettoch minne nöum we king a fen apasa ngenikem ewe a uweiato ngenikem ei mirit mi auchea, ren minne am aua pwapwa ren ewe pwapwa wachemuk.\n\n5 Iwe am aua mochen tonong non ew pwon mi pin ren am we Kot pwe am aupwe fori an mochen, me am aupwe aneasochis ngeni an kewe annuk non mettoch meinisin i epwe annuku ngenikem, non nussun ranim kewe meinisin, pwe am ausap tongeni pwisin wata wom ew riaffou ese tongeni much, usun a fen kapas me ren ewe chon nang, pwe am ausap tongeni unumi seni ewe kapen ewe ningeringerin Kot.\n\n6 Iwe iei, ikkei ekkewe kapas minne king Benjamin a mochen seni ir; iwe iei minne a apasa ngeni ir: Oua fen apasa ekkewe kapas minne ua mochen; iwe ewe pwon mi pin minne oua fen fori a ew pwon mi pin mi wenechar.\n\n7 Iwe iei, pokiten ewe pwon mi pin minne oua fen fori oupwe iteni ekkewe noun Kraist, noun at, me noun nengin; pun nengeni, ei ran i a nouni kemi non pekin ngun; pun oua apasa pwe netipemi ra siwin ren ami nuku non itan we; iei minne, oua uputiw seni i me oua winiti noun at me noun nengin.\n\n8 Iwe fan ei it oua ngaseno, iwe ese pwan wor ew it ren minne oupwe tongeni ngaseno. Ese wor pwan ew it a kawor ren minne amanau epwe feito seni; iei minne, ua mochen pwe oupwe wato womi ewe iten Kraist, ami meinisin ekkewe oua fen tonong non ewe pwon mi pin ren Kot pwe oupwe aneasochis tori nesoponon manauemi.\n\n9 Iwe ewe fansoun epwe feito pwe ion epwe fori ei epwe pwá me won peniemwanin Kot, pun i epwe sinei ewe it ren minne i a iteni; pun i epwe eiteit mwirin iten Kraist.\n\n10 Iwe iei ewe fansoun epwe feito, pwe ion esap wata won ewe iten Kraist epwe iteni pwan ew it; iei minne, i epwe kuna pwe a nom won peniefefinin Kot.\n\n11 Iwe ua mochen pwe oupwe pwan chechemeni, pwe iei ewe it ua apasa pwe upwe ngenikemi ewe esap tongeni tottonuu, tiwenon chok epwe seni atai annuk; iei minne, tumunuoch pwe ousap atai annuk, pwe ewe it ete tottonuu seni netipemi.\n\n12 Ua apasa ngenikemi, ua mochen pwe oupwe chechemeni pwe oupwe chemeni ewe it epwe mak non netipemi fansoun meinisin, pwe oute pwá won ewe peniefefinin Kot, nge oupwe rongorong me sinei ewe mongungu ren minne oupwe iteni, me pwan, ewe it ren minne i epwe kori ngenikemi.\n\n13 Pun ifa usun an emon aramas epwe sinei ewe masta i esamo angang ngeni, me i emon chon ekis ngeni i, me mi towaw seni ekiekin me popun netipan?\n\n14 Iwe pwan, met emon aramas epwe angei emon tongki noun chon orun, me isoni? Ua apasa ngenikemi, Apw; esap mwo mutata pwe i epwe mwongo me nein noun kewe penen man, nge epwe asueno, me aturau. Ua apasa ngenikemi, epwe pwan ina usun me remi ika ouse sinei ewe it ren minne oupwe iteni.\n\n15 Iei minne, ua mochen pwe oupwe tipepos me nukuchar, oupwe uren angang mi öch fansoun meinisin, pwe Kraist, ewe Samon Kot mi Uren Manaman, epwe rikemino pwe noun, pwe oupwe tongeni emmwenino ngeni nang, pwe oupwe angei amanau esemuch me manau feinfeino chok, seni ewe mirit, me manaman, me pungoch, me umoumoch an ewe a fori mettoch meinisin, non nang me non fonufan, i ewe Kot nap seni meinisin. Amen.\n\n", "mosiah 6": "[center][font_size=26]Sopun 6[/font_size][/center]\n\n[i]King Benjamin a makkei iten ekkewe aramas me finata ekkoch pris pwe repwe afanafan ngeni ir—Mosaia a nemenem usun emon king mi wenechar. Arap ngeni 124–121 Ier Mwen Kraist.[/i]\n\n1 Iwe iei, king Benjamin a ekieki pwe mi auchea, mwirin an wesino ne kapas ngeni ekkewe aramas, pwe epwe angei iten meinisin ekkewe ra tonong non ew pwon mi pin ren Kot ar repwe aneasochisi an kewe annuk.\n\n2 Iwe non ewe fansoun ese wor emon ngunun aramas, tiwenon chok kukkun semirit, epwe tonong non ewe pwon mi pin me ra fen wata wor ewe iten Kraist.\n\n3 Iwe pwan, non ewe fansoun nupwen king Benjamin a awesano ekkei mettoch meinisin, me a epinano noun we Mosaia pwe epwe emon chon nemenem me emon kingen noun kewe aramas, me a fen ngeni i ekkewe aurouren ewe muu, me a pwan finata ekkoch pris pwe repwe afanafana ekkewe aramas, ren ewe popun pwe repwe tongeni rongorong me sinei ekkewe annukun Kot, me epwe pwan amwasangereta non achechemenien ewe pwon ra akkaponu minne ra fen fori, a mutano ewe mwicheichen aramas, iwe ra niwin sefan, emon me emon, anongonong won ar famini, ngeni pwisin imwer.\n\n4 Iwe Mosaia a poputa ne nemenem non nenien seman we. Iwe a poputa ne nemenem non an inik ierin, me ei a forata pwe nupwen a kapacheno ewe fansoun, arap ngeni fopuku me fik me wonu ier seni ewe fansoun Liai a su seni Jerusalem.\n\n5 Iwe king Benjamin a manau unungat ier iwe a mano.\n\n6 Iwe non ewe fansoun king Mosaia a fetan non eerenien ewe Samon, me a aneasochisi an kewe kapung me an kewe annuk kisikis, me a aneasochisi an kewe annuk non mettoch meinisin met chok i a annuku ngeni.\n\n7 Iwe king Mosaia a fori noun kewe aramas pwe repwe anganga ewe puun. Iwe i pwan, i pwisin, a anganga ewe puun, pwe ren ewe popun i esap tongeni winiti emon chon aweires ngeni noun kewe aramas, pwe i epwe tongeni fori anongonong won met minne seman we a fen fori non mettoch meinisin. Iwe ese wor anini fengen me nein noun kewe aramas meinisin ren ukukun unungat ier.\n\n", "mosiah 7": "[center][font_size=26]Sopun 7[/font_size][/center]\n\n[i]Ammon a kuna ewe fonuen Liai-Nifai, ikewe Limai a king ie—Noun Limai kewe aramas ra nom non fotek ngeni ekkewe chon Leiman—Limai a aporousa uruor—Emon soufos (Apinatai) a pwarata pwe Kraist i ewe Kot me Semenapen mettoch meinisin—Ekkewe ra fotuki nimengaw repwe kini ewuniar, me ekkewe ir ra wanong ar apinukunuk non ewe Samon repwe ngaseno. Arap ngeni 121 Ier Mwen Kraist.[/i]\n\n1 Iwe iei, non ewe fansoun mwirin king Mosaia a wor an soposoponon kinamwe ren ukukun unungat ier, a fokkun mochen epwe sinei usun ekkewe aramas ra feita repwe nonnom non ewe fonuen Liai-Nifai, are non ewe teninimwen Liai-Nifai; pun noun kewe aramas resamo rongorong seni ir seni ewe fansoun ra su seni ewe fonuen Saraemla; iei minne, ra aosukosuka i ren ar kewe kapaseis.\n\n2 Iwe non ewe fansoun king Mosaia a mutata pwe engon me wonomen me nein nour kewe mwan mi pochokun repwe tongeni feita ngeni ewe fonuen Liai-Nifai, pwe repwe eis usun pwir kewe.\n\n3 Iwe non ewe fansoun non ewe soran ra poputa ne feita, iwe ra wei emon Ammon, i a emon mwan mi pochokun me napanap, me emon mwirimwirin Saraemla; iwe i pwan nour sou emmwen.\n\n4 Iwe iei, rese sinei ewe aan repwe sai won non ewe fonu pon ar repwe feita ngeni ewe fonuen Liai-Nifai; iei minne ra mwanech fetan chommong ran non ewe fonu pon, pwan mwo faik ran ra mwanech fetan.\n\n5 Iwe nupwen ra fen mwanech fetan faik ran ra feito ngeni ew chukuchukuta, minne a nom ennefenin ewe fonuen Sailum, iwe ikewe ra aueta imwer kewe imw mangaku.\n\n6 Iwe Ammon a angei unumon me nein pwin kewe, iwe ikkei iter Amalekai, Ilem, me Hem, iwe ra feitiw ngeni ewe fonuen Nifai.\n\n7 Iwe nengeni, ra churi ewe kingen ekkewe aramas ekkewe ra nom non ewe fonuen Nifai, me non ewe fonuen Sailum; iwe ra rokopwanino me ren noun ewe king kewe chon mas, iwe ra ono, me ra fofo, me ra wareno ngeni nenien kanapus.\n\n8 Iwe non ewe fansoun nupwen ra nonnom non kanapus non ru ran ra uweiareno me mwen ewe king, iwe fofor kewe a pichino; iwe ra uta me mwen ewe king, iwe ra mumuta, are fen annuk, pwe repwe ponueni ekkewe kapaseis minne i epwe eisini ir.\n\n9 Iwe a apasa ngeni ir: Nengeni, Ngang Limai, ewe noun Noah, i ewe noun Sinef, ewe a feita seni ewe fonuen Saraemla pwe epwe fonueni ei fonu, ewe fonuen semer kewe, ewe a finita epwe emon king me ren mongungun ekkewe aramas.\n\n10 Iwe iei, ua mochen pwe upwe sinei ewe popun ren minne oua fen fokkun pwaracho ren ami feito unukun ekkewe tittin ewe teninimw, nupwen ngang, won inisi, ua fen nom ren nei kewe chon mas nukun ewe tit?\n\n11 Iwe iei, ren ei popun ua fen mutata pwe oupwe tumun, pwe upwe tongeni eisini kemi, are esap iei iwe ua fen fori pwe nei kewe chon mas repwe fen niikemino. Oua mumuta oupwe kapas.\n\n12 Iwe iei, nupwen Ammon a kuna pwe a mumuta epwe kapas, a feino me pwisin chappetiw me mwen ewe king; me uta sefan a apasa: O king, ua kinisou me mwen Kot non ei ran pwe ngang mi chiwen manau, me ua mumuta upwe kapas; iwe upwe sotuni ne kapas fiti pwaracho;\n\n13 Pun ngang mi ennetin sinei pwe ika oua fen sineiei ousap fen mutata pwe upwe fofo ren ekkei san. Pun ngang Ammon, me ngang emon mwirimwirin Saraemla, me ua fen feita seni ewe fonuen Saraemla pwe upwe eis usun pwim kewe, ekkewe Sinef a fen uweireta seni ena fonu.\n\n14 Iwe iei, non ewe fansoun mwirin Limai a rongorong ekkewe kapas an Ammon, i a fokkun pwapwa, iwe a apasa: Iei, ua fokkun ennetin sinei pwe pwi kewe ekkewe ir mi nom non ewe fonuen Saraemla ir mi chiwen manau. Iwe iei, upwe pwapwa; iwe non ewe soran upwe fori pwe nei kewe aramas repwe pwan pwapwa.\n\n15 Pun nengeni, am aua nom non fotek ngeni ekkewe chon Leiman, me am aua echimw am aupwe moni takises minne mi weires ne engino ngeni. Iwe iei, nengeni, pwim kewe repwe angasakicheno seni fotek, are seni ne poun ekkewe chon Leiman, iwe am aupwe nour slave; pun mi murino pwe am aupwe slave ngeni ekkewe chon Nifai nap seni am aupwe moni takises ngeni ewe kingen ekkewe chon Leiman.\n\n16 Iwe iei, king Limai a annuku noun kewe chon mas pwe resap chiwen foti Ammon me pwan pwin kewe, nge repwe fori pwe repwe feino ngeni ewe chukuchukuta minne a nom ennefenin Sailum, me uweiato pwir kewe ngeni ewe teninimw, ren ewe popun pwe repwe tongeni mwongo, me ka, me asosoi inisir seni angangen ar we sai; pun ra fen riaffouni chommong mettoch; ra riaffouni echik, kaka, me apwangapwang.\n\n17 Iwe iei, non ewe fansoun non ewe soran king Limai a tinano ew porous me nein noun kewe aramas meinisin, ren ewe popun pwe repwe tongeni pwisin ioifengen ngeni ewe tempel, pwe repwe rongorong ekkewe kapas minne i epwe apasa ngeni ir.\n\n18 Iwe non ewe fansoun nupwen ra pwisin ioifengen pwe i epwe kapas ngeni ir non ei napanap, a apasa: O ami, nei aramas, sachetai mokuremi me oupwe kinamwe; pun nengeni, ewe fansoun a arapeto, are ese towaw, nupwen sisap chiwen nom fan nemenien ekkewe chon koum ngenikich, iwe me nukun ach kewe chommong osukosuk, minne mi namotongaw; nge inamo ua apinukunuku pwe mi chok wor ew osukosuk mi öch epwe fis.\n\n19 Iei minne, sachetai mokuremi, me oupwe pwapwa, me wanong ami apinukunuk non Kot, non ena Kot ewe Koten Abraham, me Isaac, me Jacob; me pwan, ena Kot ewe a uweiau ekkewe aramasen Israel seni ewe fonuen Egypt, me fori pwe repwe fetaneu seni ewe Setipar won puun mi pwas, me amwongoni ir ren manna pwe resap tongeni mano non ewe fonu pon; me pwan chommong mettoch i a fori fan iter.\n\n20 Iwe pwan, ena pwan chok Kot ewe a uweiau semach kewe seni ewe fonuen Jerusalem, me a fen isoni me tumunu noun kewe aramas pwan mwo tori iei; iwe nengeni, iwe pokiten ach kewe fofforungaw me angang mi anieput i a uweiakichinong non fotek.\n\n21 Iwe ami meinisin oua chon pwarata non ei ran, pwe Sinef, ewe a kefinita epwe king ngeni ekkei aramas, i a wesewesen mochen epwe fonueni ewe fonuen seman kewe, iei minne i a tupuno me ren ewe nikatupotup me tipachem sona an king Leiman, ewe a fen tonong non ew pung ngeni king Sinef, me a fen fangenong non poun ekkewe pisekisekin ew kinikinin ewe fonu, are fen ewe teninimwen Liai-Nifai, me ewe teninimwen Sailum; me ewe fonu unukur—\n\n22 Iwe meinisin ei a fori, ren ew popun epwe wanong ekkei aramas fan nemenem are non fotek. Iwe nengeni, am non ei fansoun am aua moni takises ngeni ewe kingen ekkewe chon Leiman, tori ukukun esopun am kewe corn, me am kewe barley, me pwan am kewe grain meinisin seni ew me ew sokkun nikinik, me esopun napenon nöum kewe penen man me nöum kewe pwiin man; me pwan esopun meinisin met mi wor rem are pisekini ewe kingen ekkewe chon Leiman a echimwa senikem, are a pwan echimwa senikem manauem.\n\n23 Iwe iei, met ei ese weires ne engino ngeni? Iwe met ei, ach riaffou, ese napanap? Iei nengeni, ifa usun watten popun ach sipwe netipeta.\n\n24 Ewer, ua apasa ngenikemi, mi napanap ekkewe popun minne sipwe netipeta ren; pun nengeni fitemon me nein pwich kewe ra fen ninnino, me char kewe ra fen sur non namotmwan, iwe meinisin pokiten angangangaw.\n\n25 Pun ika ekkei aramas rese turunong non atai annuk ewe Samon esap fen mutata pwe ei ennetin ngaw esap feito wor. Nge nengeni, rese ausening ngeni an kewe kapas; nge a fisita anini fengen neir, a fokkun napanap iwe a efisi repwe assuku cha me neir pwisin.\n\n26 Iwe emon soufosun ewe Samon ra fen nieno; ewer, emon mwan mi kefinita seni Kot, ewe a ereni ir usun ar fofforungaw me angang mi anieput, me osini usun chommong mettoch minne repwe feito, ewer, pwan mwo ewe wareton Kraist.\n\n27 Iwe pokiten i a apasa ngeni ir pwe Kraist i ewe Kot, ewe Semenapen mettoch meinisin, me apasa pwe i epwe wata won i ewe napanapen aramas, iwe epwe ina ewe napanap epwe nonno ngeni minne aramas a for seni non ewe nepoputan; are non ekkoch kapas, a apasa pwe aramas a for non ewe napanapen Kot, me pwan Kot epwe feitiw nein ekkewe noun aramas, me wata won i aion me cha, me feino won unusen ewe fonufan—\n\n28 Iwe iei, pokiten a apasa ei, ra nieno i; iwe pwan chommong mettoch ra fori minne a uweiatiw ewe ningeringerin Kot wor. Iei minne, ion a mairu ren ar ra nom non fotek, iwe ra pwan ninni ren riaffou mi anetipechou?\n\n29 Pun nengeni, ewe Samon a fen apasa: Usap anisi nei kewe aramas non ewe ranin ar atai annuk; nge upwe eppeti aaner kewe pwe resap feioch; iwe ar angang repwe winiti foun chepetek me mwer.\n\n30 Iwe pwan, i apasa: Ika nei kewe aramas repwe fotuki nimengaw repwe pwan kini uwan namotongawan we non ewe ewuniar; me pungunon we epwe poison.\n\n31 Iwe a pwan apasa: Ika nei kewe aramas repwe fotuki nimengaw repwe kini uwan ewe asepwanin otiw, minne a uweiato kiteter mi mwitir.\n\n32 Iwe iei, nengeni, ewe pwonen ewe Samon a pwonueta, iwe oua ninni me riaffou.\n\n33 Nge ika oupwe kun ngeni ewe Samon ren unusen mochenin netipemi, me wanong ami apinukunuk non i, me angang ngeni i ren unusen ami ekiek, ika oupwe fori ei, i epwe, anongonong won met a fich ngeni netipan me an mochen, angasakemino seni fotek.\n\n", "mosiah 8": "[center][font_size=26]Sopun 8[/font_size][/center]\n\n[i]Ammon a aiti ekkewe aramasen Limai—A kaeo usun ekkewe rue me ruanu seleichen Jared—Ekkewe uruon nom ra tongeni awewe me ren ekkoch chon osini—Ese wor ew niffang a nap seni ewe tufichin osini. Arap ngeni 121 Ier Mwen Kraist.[/i]\n\n1 Iwe non ewe fansoun mwirin king Limai a osopwano an kapas ngeni noun kewe aramas, pun i a apasa chommong mettoch ngeni ir me ekkoch chok me neir ua makkei non ei puk, a ereni noun kewe aramas ekkewe mettoch meinisin usun pwir kewe ekkewe ir mi nom non ewe fonuen Saraemla.\n\n2 Iwe a annuku pwe Ammon epwe uta me mwen ewe mwicheichen aramas, me apasa sefani ngeni ir mettoch meinisin a fis ngeni pwir kewe seni ewe fansoun Sinef a feita seni ewe fonu pwan tori ewe fansoun i pwisin a feita seni ewe fonu.\n\n3 Iwe a pwan apasa sefani ngeni ir ekkewe kapas minne king Benjamin a aiti ngeni ir, me awewe ngeni ir ekkewe aramasen king Limai, pwe repwe tongeni weweiti ekkewe kapas meinisin minne i a apasa.\n\n4 Iwe non ewe fansoun mwirin a fen awesano ekkei mettoch meinisin, king Limai a mutano ewe mwicheichen aramas ar repwe feino, me a annuku pwe repwe niwin emon me emon ngeni pwisin imwan.\n\n5 Iwe non ewe fansoun i a annuku pwe ekkewe seleich minne ra masoweni ewe uruon ekkei aramas seni ewe fansoun ra su seni ewe fonuen Saraemla, repwe wato me mwen Ammon, pwe i epwe tongeni anneani ir.\n\n6 Iei, mwitir chok mwirin an Ammon anneani ewe uruo, ewe king a eisini i an epwe sinei ika i mi tongeni awewei ekkewe kapas, iwe Ammon a ereni i pwe i ese tongeni.\n\n7 Iwe ewe king a apasa ngeni i: Ua netipengaw pokiten riaffoun nei kewe aramas, ua annuku pwe faik me unumon me nein nei kewe aramas repwe sai ngeni ewe fonu pon, ren ewe popun pwe repwe tongeni kuna ewe fonuen Saraemla, pwe am aupwe tongeni tingor ngeni pwim kewe pwe repwe angasakemiu seni fotek.\n\n8 Iwe ra monucheno non ewe fonu pon ren ukukun chommong ran, nge inamo ir mi chok achocho, me rese kuna ewe fonuen Saraemla nge ra niwin ngeni ei fonu, ra sai non ew fonu me nein chommong konik, ra kuna ew fonu minne mi pwonuno ren chun aramas, me man mwacho, me a pwan pwonuno ren kiteterin imw seni sokopaten nikinik, ra kuna ew fonu minne a fen aramaseno ren ew aramas ekkewe ir mi chommong usun ewe mwicheichen Israel.\n\n9 Iwe ren ew pisekin pwarata pwe ekkewe mettoch minne ra apasa mi ennet ra uweiato rue me ruanu seleich minne ra ureno ren mesen mak, iwe ra for seni wesewesen gold.\n\n10 Iwe nengeni, pwan, ra uweiato ekkoch chechen neup, minne mi watte, iwe ra for seni brass me copper, me ra fokkun unusoch.\n\n11 Iwe pwan, ra uweiato ekkoch ketinas, pacher kewe ra fen tano, me meser kewe ra ngaweno ren parang; iwe ese wor emon non ewe fonu a tongeni epwe awewei ewe kapas are ekkewe mesen mak minne ra nom won ekkewe seleich. Iei minne ua apasa ngonuk: Kose tongeni awewei?\n\n12 Iwe ua pwan apasa ngonuk sefan: Ka sinei emon a tongeni awewei? Pun ua fokkun mochen pwe ekkei uruo repwe awewe ngeni kapasen fonuem; pun, eni, repwe ngenikem mirit usun ew nussun aramas ekkewe ra fen ninnino, seni ian ekkei uruo ra feito me ie; are, eni, repwe ngenikem mirit usun ekkei wesen aramas ekkewe ra fen ninnino; iwe ua fokkun mochen upwe sinei ewe popun ar kiteterino.\n\n13 Iei Ammon a apasa ngeni i: Ua tongeni ennetin erenuk, O king, usun emon mwan mi tongeni awewei ekkewe uruo; pun a wor ren ewe tufich mettoch minne a tongeni kuna, me awewei uruo meinisin ekkewe ra minen fansoun nom; iwe a ew niffang me ren Kot. Iwe ekkewe mettoch ra iteni pisekin awewe kapas, iwe ese wor emon a tongeni nenong non tiwenon chok ika epwe angei annuk pwe epwe fori, pokiten ika epwe kutta ewe minne ita esap kuna iwe i epwe mano. Iwe ion a angei annuk pwe epwe nenong non ir, i ewe epwe pwan iteni emon chon osini.\n\n14 Iwe nengeni, ewe kingen ekkewe aramas minne ra nom non ewe fonuen Saraemla i ewe mwan ewe a annuk pwe epwe fori ekkei mettoch, me ewe a wor ren ei niffang mi fokkun napanap seni Kot.\n\n15 Iwe ewe king a apasa pwe emon chon osini a nap seni emon soufos.\n\n16 Iwe Ammon a apasa pwe emon chon osini mi pwan emon chon pwarata me emon soufos; iwe ew niffang minne mi napanap ese tongeni wor emon epwe angei, tiwenon chok ika epwe wor ren ewe manamanen Kot, minne ese wor emon a mumuta an epwe angei; nge inamo emon mwan a tongeni angei manaman mi watte seni Kot.\n\n17 Nge emon chon osini a tongeni sinei usun mettoch a fen fis, me pwan usun mettoch repwap fis, iwe me rer mettoch meinisin repwe pwano, are, wesen, mettoch mi monomon repwe pwato, me mettoch mi opono repwe saramano, me mettoch minne rese fat repwe fateno me rer, me pwan mettoch repwe fateno me rer minne ita resap tongeni fateno.\n\n18 Iei Kot a awora ew napanap ren minne aramas, ren nuku, repwe tongeni anganga manaman mi amwarar; iei minne i a winiti och pisekin tufich mi watte ngeni chiechian aramas.\n\n19 Iwe iei, nupwen Ammon a osopwano an apasa ekkei kapas ewe king a fokkun pwapwa, me a kinisou ngeni Kot, a apasa: Use tipemwaramwar pwe mi wor ew monomon mi auchea a nom non ekkei seleich, me use tipemwaramwar pwe ekkei pisekin awewe kapas ra monneta ren ewe popun pwe repwe pwarano ekkei sokkun monomon ngeni ekkewe noun aramas.\n\n20 O ifa usun amwararen ekkewe angangen ewe Samon, me ifa ukukun nangatamen an epwe engino ngeni fofforun noun kewe aramas; ewer, me ifa chunnen meser me weiresin ekkewe miritin noun aramas; pun resap kutta mirit, rese pwan mochen pwe i epwe nemenem wor!\n\n21 Ewer, ra usun chok ew penen man mi mwacho minne ra suno seni ewe chon masen siip, me ra toropas fetan, me ra su fetan, me ra itino me ren ekkewe man mwacho seni petewen.\n\n", "mosiah 9": "Ewe Uruon Sinef—Ew uruon noun kewe aramas, seni ewe fansoun ra su seni ewe fonuen Saraemla tori ewe fansoun ra ngaseno seni ne poun ekkewe chon Leiman.\n\nMi kapachenong non sopun 9 ngeni 22.\n\n[center][font_size=26]Sopun 9[/font_size][/center]\n\n[i]Sinef a emmweni ew mwich seni Saraemla ar repwe no fonueni ewe fonuen Liai-Nifai—Ewe kingen ekkewe chon Leiman a mut ngeni ir repwe angei ewe fonu—Mi wor ew maun nefinen ekkewe chon Leiman me noun Sinef kewe aramas. Arap ngeni 200–187 Ier Mwen Kraist.[/i]\n\n1 Ngang, Sinef, ua fen kaeo usun unusen kapasen ekkewe chon Nifai, me a fen wor ai mirit usun ewe fonuen Nifai, are usun fonuen an semem kewe aewin neuo, me ua fen titito pwe ngang emon chon spai me nein ekkewe chon Leiman pwe upwe tongeni woperi ar kewe mwichen sounfiu, pwe nöum kewe sounfiu repwe tongeni feito wor me nireno—nge nupwen ua kuna ewe minne mi öch me neir ua fokkun mochen pwe resap ninnino.\n\n2 Iei minne, ua apungupung ngeni pwi kewe non ewe fonu pon, pun ua mochen pwe nöum we chon nemenem epwe fori ew pung ngeni ir; nge pokiten i emon mwan mi tipeforea me emon mi mochen nii manau a annuku pwe ngang upwe ninnino; nge ua ngaseno ren ar nieno chommong aramas; pokiten sam ra fiu ngeni sam, me emon mwan a fiu ngeni pwin, tori napengenei meinisin me nein nöum kewe sounfiu ra ninnino me non ewe fonu pon; iwe am aua niwin, ekkewe me neim aua manau, ngeni ewe fonuen Saraemla, pwe am aupwe ereni punuwer me nour kewe usun ena porous.\n\n3 Nge inamo, ua wesewesen mochen fonueni ewe fonuen semem kewe, ua ioni meinisin ekkewe ra mochen feita repwe fonueni ewe fonu, iwe am aua poputa sefan won am we sai non ewe fonu pon ne feita ngeni ewe fonu; nge am aua riaffou ren nengita me ren riaffou mi anetipechou; pun am aua mang ne chechemeni ewe Samon am Kot.\n\n4 Nge inamo, mwirin chommong ranin am mwanech fetan non ewe fonu pon am aua aueta imwem kewe imw mangaku non ewe neni ikewe pwim kewe ra ninnino ie, minne a arap ngeni fonuen semem kewe.\n\n5 Iwe non ewe fansoun pwe ua feino sefan fiti fomon me nein nei kewe mwan non ewe teninimw, ngeni ewe king, pwe ua tongeni sinei mochenin ewe king, me ua pwan tongeni sinei ika ngang mi tongeni feinong fiti nei kewe aramas me fonueni ewe fonu non kinamwe.\n\n6 Iwe ua feinong ngeni ewe king, iwe a fori ew pwon mi pin ngeniei pwe upwe tongeni fonueni ewe fonuen Liai-Nifai, me ewe fonuen Sailum.\n\n7 Iwe i a pwan annuku pwe noun kewe aramas repwe tou seni ewe fonu, iwe ngang me nei kewe aramas am aua feino ngeni ewe fonu pwe am aupwe tongeni fonueni.\n\n8 Iwe am aua poputa ne kau imw, me ausefani ekkewe tittin ewe teninimw, ewer, pwan mwo ekkewe tittin ewe teninimwen Liai-Nifai, me ewe teninimwen Sailum.\n\n9 Iwe am aua poputa ne anganga ewe puun, ewer, pwan mwo ren sokopaten foun ira meinisin, ren foun iran corn, me foun iran wheat, me foun iran barley, me ren neas, me ren sheum, me ren sokopaten masowen foun ira meinisin; iwe am aua poputa ne chommongono me feiochuno me non ewe fonu.\n\n10 Iei ewe nikatupotup me angangen chofona an king Leiman, an epwe wanong nei kewe aramas non fotek, ena popun a fangeta ewe fonu pwe am aupwe tongeni fonueni.\n\n11 Iei minne non ewe fansoun, pwe mwirin am aua nonnom non ewe fonu ren ukukun engon me ru ier king Leiman a poputa ne aurek, a nuokus pwe nei kewe aramas repwe pochokununo non ewe fonu, me pwe resap tongeni nemenareno me uweiarenong non fotek.\n\n12 Iei ir ra aramas chipwang me aramas mi fen ngeni niosun anu muan; iei minne ra fokkun mochen pwe repwe uweiakeminong non fotek, pwe repwe tongeni pwisin amenemenochur ren angangen poum; ewer, pwe repwe tongeni pwisin kametip won ekkewe penen man non am kewe masies.\n\n13 Iei minne non ewe fansoun king Leiman a poputa ne amwasangata noun kewe aramas pwe repwe fiu ngeni nei kewe aramas; iei minne ekkoch maun me anini fengen a poputa non ewe fonu.\n\n14 Pun, non ewe engon me unungatin ierin ai nemenem non ewe fonuen Nifai, towaweno eorun ewe fonuen Sailum, nupwen nei kewe aramas ra akkai me amwongoni nour kewe penen man, me anganga fonuer kewe, ew mwicheichen chommong chon Leiman ra feitiw wor me poputa ne nireno, me sonani nour kewe penen man, me ewe corn non ar kewe atake.\n\n15 Ewer, iwe non ewe fansoun ra suno, meinisin ekkewe rese ono, pwan mwo ngeni ewe teninimwen Nifai, me ra tingoreiei fan iten tumun.\n\n16 Iwe non ewe fansoun ua episeki ir ren nikappich, me ren foun nikappich, ren ketinas, me ren tok, me ren nifetufet, me ren aunun, me ren sokopaten pisekin maun meinisin minne am aua tongeni fori, iwe ngang me nei kewe aramas am aua feino ngeni ekkewe chon Leiman pwe am aupwe maun.\n\n17 Ewer, ren pochokunen ewe Samon am aua feino pwe am aupwe maun ngeni ekkewe chon Leiman; pun ngang me nei kewe aramas am aua unusen sio ngeni ewe Samon pwe i epwe angasakemino seni ne poun ekkewe chon koum ngenikem, pun am aua mwasangasangeta ngeni achechemenien ngasenon semem kewe.\n\n18 Iwe Kot a rongorong am sio me a ponueni am kewe iotek; iwe am aua feino ren an pochokun; ewer, am aua feino ngeni ekkewe chon Leiman, iwe non ew ran me ew pwin am aua nieno unungat ngorow faik me unumon; am aua nireno pwan mwo tori am aua asureno seni fonuem we.\n\n19 Iwe ngang, won inisi, ren pwisin pei, ua aninis ne peiaseni ar kewe mi mano. Iwe nengeni, am aua wesewesen netipengaw me ennetin niemam pwe, ruepuku fik me tiwemon me nein pwim kewe ra ninnino.\n\n", "mosiah 10": "[center][font_size=26]Sopun 10[/font_size][/center]\n\n[i]King Leiman a mano—Noun kewe aramas ir mi mwacho me orochongaw me nuku non eereni mi muan—Sinef me noun kewe aramas ra akkufu ir. Arap ngeni 187–160 Ier Mwen Kraist.[/i]\n\n1 Iwe non ewe fansoun am aua poputa sefan ne forata ewe muu me am aua poputa sefan ne fonueni ewe fonu non kinamwe. Iwe ua annuku pwe epwe wor pisekin maun epwe for seni sokkun nikinik meinisin, ren ewe popun pwe epwe wor rei pisekin maun fan iten nei kewe aramas ne amonnata ngeni ewe fansoun nupwen ekkewe chon Leiman repwe feita sefan ar repwe maun ngeni nei kewe aramas.\n\n2 Iwe ua enenia chon mas nepekin ewe fonu, pwe ekkewe chon Leiman resap tongeni feita wom non am ause monneta me niikemino; iwe iei ua masa nei kewe aramas me nei kewe penen man, me tumunur seni ar repwe turunong ne poun ekkewe chon koum ngenikem.\n\n3 Iwe non ewe fansoun am aua fonueni ewe fonuen semem kewe ren ukukun chommong ier, ewer, ren ukukun rue me ru ier.\n\n4 Iwe ua annuku pwe ekkewe mwan repwe anganga ewe puun, me amari sokopaten grain meinisin me sokopaten foun ira meinisin seni ew me ew sokkun nikinik.\n\n5 Iwe ua annuku pwe ekkewe fefin repwe for terech, me angang weires, me angang, me anganga sokopaten mangaku mi pwetete meinisin, ewer, me mangak seni ew me ew sokkun nikinik, pwe am aupwe tongeni aufoufa am seneno; iwe iei am aua feioch non ewe fonu—iei a wor am soposoponon kinamwe non ewe fonu ren ukukun rue me ru ier.\n\n6 Iwe non ewe fansoun king Leiman a mano, iwe noun we anuon a poputa ne nemenem non wisan we. Iwe a poputa ne amwasangata noun kewe aramas non ar ungeni nei kewe aramas; iei minne ra poputa ne monneta ngeni maun, me ar repwe feita maun ngeni nei kewe aramas.\n\n7 Nge ua tinano nei kewe chon spai nepekin ewe fonuen Semlan, pwe upwe tongeni keao usun ar amonneta, pwe upwe tongeni masa seni ir, pwe resap tongeni feitiw won nei kewe aramas me nireno.\n\n8 Iwe non ewe fansoun ra feita ngeni ennefenin ewe fonuen Sailum, fiti nour kewe mwichen chommong sounfiu, mwan mi apisek ren nikappich, me ren foun nikappich, me ren ketinas, me ren tok, me ren foun fau, me ren aunun; iwe mokurer ra raisono iwe ra chok pwano; iwe ra ufouf ren echo achawar mi for seni leather unukun nukanaper.\n\n9 Iwe non ewe fansoun ua annuku pwe ekkewe fefin me semirit noun nei kewe aramas repwe opono non ewe fonu pon; iwe ua pwan annuku pwe nei kewe mwan mi chinnap meinisin ekkewe ra tongeni nounou pisekin maun, me pwan nei kewe anuon ekkewe ra pwan tongeni nounou pisekin maun, repwe ioifengeni ir pwisin pwe repwe no maun ngeni ekkewe chon Leiman; iwe ua uweiarenong non tettenir, emon me emon mwan anongonong won ierin.\n\n10 Iwe non ewe fansoun am aua feita pwe am aupwe maun ngeni ekkewe chon Leiman; iwe ngang, pwan mwo ngang, non ai ierin chinnap, ua feita pwe upwe maun ngeni ekkewe chon Leiman. Iwe non ewe fansoun am aua feita ren pochokunen ewe Samon am aupwe maun.\n\n11 Iei, ekkewe chon Leiman rese sinei usun ewe Samon, are ewe pochokunen ewe Samon, iei minne ra anongonong won pwisin ar pochokun. Nge inamo ra aramas pochokun, anongonong won pochokunen aramas.\n\n12 Ra fen ew aramas mwacho, me orochongaw, me mochen nii manau, ra nuku non eerenien semer kewe, minne iei—Ra nuku pwe ra katou seni ewe fonuen Jerusalem pokiten fofforungawen semer kewe, pwe ita ra muan me non ewe fonu pon me ren pwir kewe, iwe ra pwan muan nupwen ra saino epekin ewe sat;\n\n13 Iwe pwan, pwe ra muan nupwen ra nom non ewe fonuen ar kewe aewin neuo, mwirin ar ra fen saino epekin ewe sat, iwe ekkei mettoch meinisin mi fis pokiten Nifai a kon nikitu ne aneasochisi ekkewe annukun ewe Samon—iei minne i a feioch me ren ewe Samon, pun ewe Samon a rongorong an kewe iotek me a ponueni ir, iwe a emmweni ar we sai non ewe fonu pon.\n\n14 Iwe pwin kewe ra song ren pokiten rese weweiti angangen ewe Samon; ra pwan song ren me won ekkewe matau pokiten ra apochokunano netiper seni ewe Samon.\n\n15 Iwe pwan, ra song ren nupwen ra tori ewe fonuen pwon, pokiten ra apasa pwe i a angei ewe pekin nemenem won ekkewe aramas seni ne pour; iwe ra kutta ar repwe nieno i.\n\n16 Iwe pwan, ra song ren pokiten a feino ngeni ewe fonu pon usun ewe Samon a fen annuku ngeni i, me angei ekkewe uruo minne ra makketiw won ekkewe seleichen brass, pun ra apasa pwe a sona seni ir.\n\n17 Iwe iei ra fen aiti nour kewe pwe repwe oputer, me repwe nireno, me repwe sona me angemwan seni ir, me fori mettoch meinisin ra tongeni ar repwe nireno; iei minne a wor ar koput esemuch ngeni ekkewe noun Nifai.\n\n18 Ren ei chok popun king Leiman, ren an nikatupotup, me tipachem chofona, me an kewe pwon mi eingeing, a otupueino, pwe ua fen uweiato nei kewe aramas ngeni ei fonu, pwe repwe tongeni nireno; ewer, iwe am aua fen riaffouni ekkewe chommong ier non ewe fonu.\n\n19 Iwe iei ngang, Sinef, mwirin ai ereni nei kewe aramas ekkei mettoch meinisin usun ekkewe chon Leiman, ua amwasangereta ar repwe no maun fiti ar pochokun, repwe wanong ar apinukunuk non ewe Samon; iei minne, am aua fiu ngeni ir, ne nenefengen.\n\n20 Iwe non ewe fansoun am aua pwan asureu sefan seni fonuem we; iwe am aua nireno ren ew wachemuken ninnino, pwan wesen chommong pwe am ause chiwen anneani ir.\n\n21 Iwe non ewe fansoun am aua niwin sefan ngeni pwisin fonuem, iwe nei kewe aramas ra poputa sefan ne tumunu nour kewe penen man, me ra anganga ar puun.\n\n22 Iwe iei ngang, pokiten ua chinnap, ua mutano ewe muu ngeni emon nei kewe anuon; iei minne, usap chiwen kapas. Iwe amwo ewe Samon epwe efeiochu nei kewe aramas. Amen.\n\n", "mosiah 11": "[center][font_size=26]Sopun 11[/font_size][/center]\n\n[i]King Noah a nemenem fiti fofforungaw—A menemenoch non manauen akurang ren punuwan kewe me noun kewe nikomwir—Apinatai a osini pwe ekkewe aramas repwe ono non fotek—King Noah a kutta manauan. Arap ngeni 160–150 Ier Mwen Kraist.[/i]\n\n1 Iwe iei non ewe fansoun pwe Sinef a mutano ewe muu ngeni Noah, emon me nein noun kewe anuon; iei minne Noah a poputa ne nemenem non wisan we; iwe i ese fetan non eerenien seman we.\n\n2 Pun nengeni, i ese aneasochisi ekkewe annukun Kot, nge a fetan non pwisin mochenin netipan. Iwe a chommong punuwan me noun nikomwir. Iwe a afisata pwe noun kewe aramas repwe fori tipis, me fori ewe minne mi anieput me ne mesen ewe Samon. Ewer, iwe ra fori angangen nisou me sokopaten fofforungaw meinisin.\n\n3 Iwe a forata ew takisesin ew ne enimuen pisekir meinisin, ew ne enimuen nour gold me seni nour silver, me ew ne enimuen nour ziff, me nour copper, me nour brass me nour iron; me ew ne enimuen nour kewe kitinupun man; me pwan ew ne enimuen ar grain meinisin.\n\n4 Iwe ekkei mettoch meinisin a angei pwe epwe anisi pwisin i, me punuwan kewe me noun kewe nikomwir; me pwan noun kewe pris, me punuwer kewe me nour kewe nikomwir; iei i a siwini ekkewe mwokutukutun ewe muu.\n\n5 Pun a atoua ekkewe pris meinisin ekkewe ra fen epinipinino me ren seman we, me a epinano ekkoch minafo non nenier kewe, ekkewe ra nuapas non namanam tekian netiper.\n\n6 Ewer, iwe iei ra angei aninis non ar chipwang, me non ar fen ngeni niosun anu muan, me non ar fori angangen nisou, seni ekkewe takises minne king Noah a wata won noun kewe aramas; iei ekkewe aramas ra fokkun angang weires ar repwe anisi ei angangangaw.\n\n7 Ewer, iwe ra pwan winiti chon fen ngeni nisoun anu muan, pokiten ra tupuno me ren ekkewe kapas mi namotmwan me eingeing mi chofona an ewe king me ekkewe pris; pun ra kapas mettoch mi eingeing mi chofona ngeni ir.\n\n8 Iwe non ewe fansoun king Noah a aueta chommong imw mi ningoch me wamong; iwe i a enningereno ren pisekin enning mi murino mi for seni ira, me seni sokopaten mettoch mi auchea meinisin, seni gold, me seni silver, me seni iron, me seni brass, me seni ziff, me seni copper;\n\n9 Iwe a pwan aueta ew watten imw mi wamong fan itan, me ew mwottun king nukanapan we, meinisin ra for seni ira mi murino me ra enning me ren gold me silver me ren mettoch mi auchea.\n\n10 Iwe a pwan annuku pwe noun kewe chon angang repwe anganga sokopaten pisekin enning mi murino meinisin me non etippen ewe tempel, seni ira mi murino, me seni copper, me seni brass.\n\n11 Iwe ekkewe sea minne ra keimuno fan iten ekkewe pris mi nap, minne ra nom asetan ekkewe ekkoch sea meinisin, i a enningereno me ren gold mi unusoch; iwe i a annuku pwe ew tittin ewe rong epwe kauuta me mwer, pwe repwe tongeni asosoi inisir me pour won nupwen repwe apasa ekkewe kapas mi chofona me namotmwan ngeni noun kewe aramas.\n\n12 Iwe non ewe fansoun a aueta ew tower arap ngeni ewe tempel; ewer, ew tower mi fokkun tekia, pwan fokkun tekia pwe i epwe tongeni uta won unungan we me nenetiwei ewe fonuen Sailum, me pwan ewe fonuen Semlan, minne a nom fan nemenien ekkewe chon Leiman; iwe i a pwan mwo tongeni neneno ngeni unusen ewe fonu unukun.\n\n13 Iwe non ewe fansoun i a annuku pwe chommong imw epwe kauuta non ewe fonu Sailum; me i a annuku pwe ew tower mi tekia epwe kauuta won ewe chukuchukuta ennefenin ewe fonu Sailum, minne a fen ew nenien tumun fan iten noun Nifai kewe atun ewe fansoun ra su seni ewe fonu; iwe iei met i a fori me ren ekkewe pisekisek minne i a angei seni an takisesini noun kewe aramas.\n\n14 Iwe non ewe fansoun i a iseta netipan won pisekisekin kewe, iwe a anusmwanieno an fansoun non manauen akurang ren punuwan kewe me noun kewe nikomwir; me pwan noun kewe pris ra anusmwanieno ar fansoun ren ekkewe fin nisou.\n\n15 Iwe non ewe fansoun i a fot ataken kreip non unusen ewe fonu; iwe i aueta mwesinen ungungun kreip, me a for chommong wain; iwe iei minne i a winiti emon chon unnupuch wain; me pwan noun kewe aramas.\n\n16 Iwe non ewe fansoun ekkewe chon Leiman ra poputa ne feito won noun kewe aramas, won kukkun mwicheich, me nireno non ar kewe atake, me nupwen ar tumunu nour kewe penen man.\n\n17 Iwe king Noah a tinano chon mas non ekkoch neni non ewe fonu ar repwe asureno; nge ese tinano ew mwicheich mi naf, iwe ekkewe chon Leiman ra feito wor me nireno, me asueno chommong me nein nour kewe penen man seni ewe fonu; iei ekkewe chon Leiman ra poputa ne nireno, me aea ar koput wor.\n\n18 Iwe non ewe fansoun king Noah a tinano noun kewe sounfiu ngeni ir, iwe ra su sefan, are ra asusefani ir ren ew fansoun; iei minne, ra niwin sefan ren ar pwapwa non ar kewe niapen maun.\n\n19 Iwe iei, pokiten ei win mi watte ra nuapas non namanam tekian netiper; ra sikaseni non pwisin ar pochokun, ra apasa pwe nour kewe nime ir mi tongeni uta ngeni fite ngorowun ekkewe chon Leiman; iwe iei ra sikaseni, me ra pwapwa non cha, me non assukun chan pwir kewe, iwe ei pokiten fofforungawen nour we king me nour kewe pris.\n\n20 Iwe non ewe fansoun mi wor emon mwan me neir itan Apinatai; iwe i a feino neir, me a poputa ne osini, a apasa: Nengeni, iei anon ewe Samon, iwe iei i a annuku ngeniei, a apasa, Feino, me apasa ngeni ekkei aramas, iei anon ewe Samon—Riaffou ngeni ekkei aramas, pun ua fen kuna ar angang mi anieput, me ar fofforungaw, me ar angangen nisou; iwe tiwenon chok ika repwe aier upwe churi ir non ai song.\n\n21 Iwe tiwenon chok ika repwe aier me kun ngeni ewe Samon ar Kot, nengeni, upwe warenong non poun ekkewe chon koum ngeni ir; ewer, iwe repwe katonong non fotek; iwe repwe riaffou me ren poun ekkewe chon koum ngeni ir.\n\n22 Iwe ewe fansoun epwe feito pwe repwe sinei pwe ngang ewe Samon ar Kot, nge ngang emon Kot mi uren nonowo, upwe aniwini angangangawen nei kewe aramas.\n\n23 Iwe ewe fansoun epwe feito pwe tiwenon chok ika ekkei aramas repwe aier me kun ngeni ewe Samon ar Kot, repwe katonong non fotek; iwe esap wor emon epwe angasereno, tiwenon chok ika epwe ewe Samon ewe Kot mi Napanap.\n\n24 Ewer, iwe ewe fansoun epwe feito pwe nupwen repwe sio ngeniei ngang upwe mang ne rongorong ngeni ar sio; ewer, iwe upwe mut ngeni ir pwe repwe ninni me ren ekkewe chon koum ngeni ir.\n\n25 Iwe tiwenon chok ika repwe aier non mangakun netipeta me moromoren fanang, me sio fiti pochokun ngeni ewe Samon ar Kot, usap rongorong ngeni ar iotek, usap pwan angasereno seni ar riaffou; iwe iei anon ewe Samon, iwe iei met a annuku ngeniei.\n\n26 Iei non ewe fansoun pwe nupwen Apinatai a apasa ekkei kapas ngeni ir ra song ren, me kutta ar repwe angeiano manauan; nge ewe Samon a angasano i seni ne pour.\n\n27 Iei nupwen king Noah a rongorong ekkewe kapas minne Apinatai a fen apasa ngeni ekkewe aramas, i a pwan song; iwe a apasa: Ion ei Apinatai, ewe ngang me nei kewe aramas repwe kapung me ren, are ion ewe Samon, ewe epwe wata won nei kewe aramas ena sokkun riaffou mi pochokun?\n\n28 Ua annuku ngenikemi pwe oupwe wato Apinatai ikei, pwe upwe tongeni nieno, pun i a fen apasa ekkei mettoch pwe epwe tongeni amwasangata nei kewe aramas ar repwe song fengen emon ngeni pwan emon, me a fori epwe wor anini fengen nefinen nei kewe aramas; iei minne upwe nieno i.\n\n29 Iei mesen ekkewe aramas ra chunnuno; iei minne ra apochokunano netiper seni ekkewe kapas an Apinatai, iwe ra kutta seni ena fansoun me feino ar repwe angei i. Iwe king Noah a apochokunano netipan seni ewe kapasen ewe Samon, iwe i ese aier seni an kewe foffor mi ngaw.\n\n", "mosiah 12": "[center][font_size=26]Sopun 12[/font_size][/center]\n\n[i]Apinatai a kanapus pokiten an osini usun kiteterinon ekkewe aramas me manon King Noah—Ekkewe pris mi chofona ra apasa sefani ekkewe wokisin seni ekkewe pukefel me tipen aneasochisi ewe annukun Moses—Apinatai a poputa ne aitir usun ekkewe Engon Annuk. Arap ngeni 148 Ier Mwen Kraist.[/i]\n\n1 Iwe non ewe fansoun mwirin ukukun ru ier Apinatai a feito neir non an asokkano nikinikin, iwe rese sinei pwe i, iwe a poputa ne osini me neir, a apasa: Iei ewe Samon a annuku ngeniei, a apasa—Apinatai, feino me osini ngeni nei kewe aramas, pun ra fen apochokunano netiper seni ai kewe kapas; rese aier seni ar kewe foffor mi ngaw; iei minne, upwe churi ir non ai song, ewer, non ai song mi pochokun upwe churi ir non ar angangangaw me angang mi anieput.\n\n2 Ewer, riaffou ngeni ei tappin aramas! Iwe ewe Samon a apasa ngeniei: Aitieu poum me osini, a apasa: Iei anon ewe Samon, ewe fansoun epwe feito pwe ei tappin aramas, pokiten ar angangangaw, repwe katonong non fotek, me repwe wichiwich won saaper; ewer, me repwe su fetan me ren aramas, me repwe ninnino; iwe ekkewe machangen non asepwan mi ochoch futuk, me ekkewe konak, ewer, me ekkewe man mwacho, repwe ocheno futuker.\n\n3 Iwe ewe fansoun epwe feito pwe manauen king Noah epwe usun auchean echo mangaku non ew ekkei mi pwichikar; pun epwe sinei pwe Ngang ewe Samon.\n\n4 Iwe ewe fansoun epwe feito pwe upwe wichi nei kewe aramas ren och riaffou mi anetipechou, ewer, ren nengita me ren samau; iwe upwe fori pwe repwe ngungures unusen ewe ran seni nepoputan ngeni nesoponon.\n\n5 Ewer, iwe upwe afisano pwe epwe wor oser mi chou epwe fofota won nukunuper; iwe repwe kasuno mwer usun emon tongki ese tongeni kapas.\n\n6 Iwe ewe fansoun epwe feito pwe upwe tinano monumonun foun ais neir, iwe epwe wichi ir; me repwe pwan osukosuk me ren asepwanin notou; iwe ekkewe man toto repwe pwan aosukosuka fonuer we, me anieno ar kewe grain.\n\n7 Iwe repwe osukosuk me ren ew watten samau mi napanap—iwe meinisin ekkei upwe fori pokiten ar angangangaw me angang mi anieput.\n\n8 Iwe ewe fansoun epwe feito pwe tiwenon chok ika repwe aier upwe unusen nireno seni unungen ewe fonufan; nge inamo repwe nikitatiw ew uruo, iwe upwe tumunur seni ekkoch muu minne repwe fonueni ewe fonu; ewer, pwan mwo ei upwe fori pwe upwe tongeni pwarata ekkewe angang mi anieput an ekkei aramas ngeni ekkoch muu. Iwe chommong mettoch Apinatai a osini ngeni ekkei aramas.\n\n9 Iwe non ewe fansoun ra song ren; iwe ra angei i me ekieno me foti me mwen ewe king, me ra apasa ngeni ewe king: Nengeni, am aua fen uweiato emon mwan me mwom ewe a osini mettoch mi ngaw usun noum kewe aramas, me a apasa pwe Kot epwe nireno.\n\n10 Iwe i a pwan osini mettoch mi ngaw usun manauom, me a apasa pwe manauom epwe usun echo mangaku non ew nenien ekkei.\n\n11 Iwe pwan, i a apasa pwe kopwe usun efoch ira, pwan mwo usun efoch iran ewe atake mi pwas, minne a pwupwu me ren ekkewe man mwacho me purieno fan pecher.\n\n12 Iwe pwan, i a apasa pwe kopwe usun ekkewe kukkun poniran panen ira mi fonufon, minne, nupwen a unusen nup, ika ewe asepwan a usi, epwe susufetan won unungen ewe fonu. Iwe a tipen era pwe ewe Samon a apasa ekkei mettoch. Iwe i a apasa pwe ekkei mettoch meinisin repwe feito wom tiwenon chok ika kopwe aier, iwe ei pokiten om angangangaw.\n\n13 Iwe iei, O king, met ka fori mi fokkunngaw, are met sokkun tipis watte noum kewe aramas ra fen fori, pwe sipwe ne tipis me ren Kot are kapung me ren ei mwan?\n\n14 Iwe iei, O king, nengeni, am aua nimenimoch, iwe en, O king, kose mwo tipis; iei minne, ei mwan a mwaken usum, iwe i a osini non namotmwan.\n\n15 Iwe nengeni, am aua pochokun, am ausap tonong non fotek, are ono me ren ekkewe chon koum ngeni kem; ewer, iwe en ka fen feioch me non ewe fonu, iwe kopwe pwan feioch.\n\n16 Nengeni, iei i ewe mwan, am aua wanong i non poum; ka tongeni fori ngeni i met a öch ngonuk.\n\n17 Iwe non ewe fansoun king Noah a annuku pwe Apinatai epwe katurunong non kanapus; iwe a annuku pwe ekkewe pris repwe ioifengen pwe i epwe tongeni efisi ew mwich rer usun met i epwe fori ngeni.\n\n18 Iwe non ewe fansoun ra apasa ngeni ewe king: Uweiato i ikei pwe am aupwe tongeni kapaseis ngeni; iwe ewe king a annuku pwe repwe wato i me mwer.\n\n19 Iwe ra poputa ne kapaseis ngeni i, pwe repwe tongeni fori epwe osokkano an kapas, ren ewe popun pwe repwe tongeni etipisi i; nge a ponueni ir non pochokun, me ungeni ar kewe kapaseis meinisin, ewer, ngeni ar mairu; pun i a ungeni ir non ar kewe kapaseis meinisin, me a anini ngeni ir non ar kewe kapas meinisin.\n\n20 Iwe non ewe fansoun emon me neir a apasa ngeni i: Met wewen ekkewe kapas minne ra makketiw, me minne a fen afanafan me ren semem kewe, a apasa:\n\n21 Ifa me ningen won ekkewe chuk ikewe pechen i ewe a wato porousen pwapwa; ewe a afanafana kinamwe; ewe a wato porousen pwapwan mettoch mi och; ewe a afanafana amanau; ewe a apasa ngeni Zion, Om Kot a nemenem;\n\n22 Noumi kewe chon mas repwe anoumwongata mongungur; ren mongungur fengen repwe kon; pun repwe kuna ren meser nupwen ewe Samon epwe uweiato sefan Zion;\n\n23 Puchoruu non pwapwa; kon fengen ami neni mi pon non Jerusalem; pun ewe Samon a fen ekinamwei noun kewe aramas, i a fen angei sefan Jerusalem;\n\n24 Ewe Samon a fen pwarano poun mi fel me ne mesan ekkewe muu meinisin, me unusen nesopun ewe fonufan meinisin repwe kuna ewe amanauen ach Kot?\n\n25 Iwe iei Apinatai a apasa ngeni ir: Ami pris, me oua tipen aiti ekkei aramas, me ita oua weweiti ewe ngunun osini, nge inamo oua mochen oupwe sinei seniei met wewen ekkei mettoch?\n\n26 Ua apasa ngenikemi, riaffou epwe ngenikemi pun oua angawano kokkotun ewe Samon! Pun ika oua weweiti ekkei mettoch ousamo afanafaner; iei minne, oua fen angawano kokkotun ewe Samon.\n\n27 Ousamo aea netipemi ami oupwe weweiti; iei minne, ousamo mirit. Iei minne, met oua aiti ngeni ekkei aramas?\n\n28 Iwe ra apasa: Am aua aitir ewe annukun Moses.\n\n29 Iwe a apasa sefani ngeni ir: Ika oua afanafana ewe annukun Moses pwata ouse aneasochi? Pwata oua iseta netipemi won pisek? Pwata oua fori angangen nisou me anusmwanieno ami pochokun ren ekkewe fin nisou, ewer, me fori ekkei aramas ar repwe fori tipis, pwe ewe Samon a fori an epwe tinieito ai upwe osini ngeni ekkei aramas, ewer, pwan mwo ew ennetin ngaw ngeni ekkei aramas?\n\n30 Ouse sinei pwe ua fen kapas ennet? Ewer, oua sinei pwe ua kapas ennet; iwe ita oupwe chechech me mwen Kot.\n\n31 Iwe ewe fansoun epwe feito pwe oupwe ninni pokiten ami kewe angangangaw, pun oua fen apasa pwe oua aiti usun ewe annukun Moses. Iwe met oua sinei usun ewe annukun Moses? Met amanau a feito seni ewe annukun Moses? Met oupwe apasa?\n\n32 Iwe ra ponueni me apasa pwe amanau a feito seni ewe annukun Moses.\n\n33 Nge iei Apinatai a apasa ngeni ir: Ua sinei pwe ika oua aneasochisi ekkewe annukun Kot oupwe manau; ewer, ika oua aneasochisi ekkewe annuk minne ewe Samon a ngeni Moses me won ewe chukun Sinai, a apasa:\n\n34 Ngang ewe Samon ami Kot, ewe a uweiakemiu seni ewe fonuen Egypt, seni ewe imwen fotek.\n\n35 Ousap nuku pwan emon Kot me nukui.\n\n36 Ousap for ngenikemi ekkoch nios mi fanafan, are ekkoch nikinikin och mettoch non ngang asan, are mettoch minne ra nom non ewe fonufan fan.\n\n37 Iei Apinatai a apasa ngeni ir, Oua fen fori ekkei meinisin? Ua apasa ngenikemi, Apw, ousamo. Iwe met oua fen aiti ekkei aramas pwe repwe fori ekkei mettoch meinisin? Ua apasa ngenikemi, Apw, ousamo.\n\n", "mosiah 13": "[center][font_size=26]Sopun 13[/font_size][/center]\n\n[i]Apinatai a eppet me ren ewe manamanen nang—A afanafana ekkewe Engon Annuk—Amanau ese feito seni ewe annukun Moses chok—Kot Pwisin epwe fori ew achasefan me angasano Noun kewe aramas. Arap ngeni 148 Ier Mwen Kraist.[/i]\n\n1 Iwe iei nupwen ewe king a rongorong ekkei kapas, a apasa ngeni noun kewe pris: Asueno ei mwan, me nieno i; pun met sipwe fori ngeni, pun i mi umwes.\n\n2 Iwe ra uta me sossot ne wata pour won; nge a ungeni ir, me apasa ngeni ir:\n\n3 Ousap attapaei, pun Kot epwe wichikemi ika oupwe wata poumi woi, pun usamo apasa ewe porous minne ewe Samon a tinieito pwe upwe apasa; usamo pwan erenikemi met minne oua fen eis pwe upwe apasa; iei minne, Kot esap mutata pwe upwe ninnino atun ei fansoun.\n\n4 Nge upwe apwonueta ekkewe annuk ren minne Kot a fen annuku ngeniei; iwe pokiten ua fen erenikemi ewe ennet oua song rei. Iwe pwan, pokiten ua fen apasa ewe kapasen Kot oua apungaeino pwe ngang mi umwes.\n\n5 Iei non ewe fansoun mwirin Apinatai a apasa ekkei kapas ekkewe aramasen king Noah rese pwaracho ne wata pour won, pun Ngunun ewe Samon a nom won; iwe mesan a saram ren saramaram mi napanap, pwan mwo usun mesan Moses we a saram nupwen a nom won ewe chukun Sinai, nupwen a kapas ngeni ewe Samon.\n\n6 Iwe a kapas ren manaman me mumuta seni Kot; iwe a sopweno an kewe kapas, a apasa:\n\n7 Oua kuna pwe ese wor ami pochokun ami oupwe nieino, iei minne ua awesano ai porous. Ewer, ua weweiti pwe a pokukemi tori netipemi pokiten ua erenikemi ewe ennet usun ami angangangaw.\n\n8 Ewer, iwe ai kewe kapas ra aurakemino ren mwar me esukusuk, me ren song.\n\n9 Nge ua awesano ai porous; iwe mwirin ese auchea ian upwe feino ie, ika pwe upwe manau.\n\n10 Nge ei ukukun ua erenikemi, met oupwe fori ngeniei, mwirin ei, epwe pwan usun ew napanap me ununun mettoch minne repwe feito.\n\n11 Iwe iei ua annea ngenikemi amuchunon ekkewe annukun Kot, pun ua weweiti pwe rese makketiw non netipemi; ua weweiti pwe oua fen kaeo me afanafana mettoch mi ngaw non unusen manauemi.\n\n12 Iwe iei, oupwe chechemeni met ua apasa ngenikemi: Ousap fori ngenikemi ekkoch nios mi fanafan are ekkoch nikinikin mettoch minne ra nom non nang asan, are minne ra nom non fonufan fan, are minne ra nom non ewe konik fan ewe fonufan.\n\n13 Iwe pwan: Ousap chappetiw ngeni ir, are angang ngeni ir; pun ngang ewe Samon ami Kot ngang emon Kot mi uren memef, upwe churi ekkewe semirit ren niwinin tipis pokiten angangangawen semer kewe, tori ewe aunungatin me aruwanun tappin aramasen ir ekkewe ra oput ngang;\n\n14 Me pwarano umoumoch ngeni ngorowun me neir ekkewe ra tongeiei me aneasochisi ai kewe annuk.\n\n15 Ousap pan-muani iten ewe Samon ami Kot; pun ewe Samon esap apungu i pwe mi nimenimoch ewe a pan-muani itan.\n\n16 Chechemeni ewe ranin sabbath, pwe oupwe pinini.\n\n17 Wonu ran oupwe angang, me fori ami angang meinisin;\n\n18 Nge ewe afisuwen ran, ewe sabbath an ewe Samon ami Kot, ousap fori och angang, ami, are noumi anuon, are noumi fopun, noumi kewe mwan chon angang, are noumi kewe fefin chon angang, are noumi man, are noumi wasona ewe mi nom non kinikinin neniemi;\n\n19 Pun non wonu ran ewe Samon a fori nang me fonufan, me ewe sat, me ekkewe mettoch meinisin ra nom non; ina minne ewe Samon a efeiochu ewe ranin sabbath, me epinano.\n\n20 Sufonu sememi me inemi, pwe ranimi kewe repwe nangatam me won ewe fonu minne ewe Samon ami Kot a ngenikemi.\n\n21 Ousap ninni.\n\n22 Ousap fori nisou. Ousap sona.\n\n23 Ousap tipi muan ngeni chon orumi.\n\n24 Ousap mocheniaiti imwen chon orumi, ousap mocheniaiti punuwen chon orumi, are noun we mwan chon angang, are noun we fefin chon angang, are noun oks, are noun tongki, are mettoch an chon orumi.\n\n25 Iwe non ewe fansoun mwirin Apinatai a awesano ekkei kapas pwe a apasa ngeni ir: Oua fen aiti ekkei aramas pwe repwe achocho ne fori ekkei mettoch meinisin ar repwe aneasochisi ekkei annuk?\n\n26 Ua apasa ngenikemi, Apw; pun ika oua fen fori, ewe Samon esap fen fori pwe upwe feito me osini mettoch mi ngaw usun ekkei aramas.\n\n27 Iwe iei oua fen apasa pwe amanau a feito seni ewe annukun Moses. Ua apasa ngenikemi pwe mi auchea pwe oupwe aneasochisi ewe annukun Moses iei; nge ua apasa ngenikemi, pwe ewe fansoun epwe feito nupwen esap chiwen auchea ami oupwe aneasochisi ewe annukun Moses.\n\n28 Iwe soposopono, ua apasa ngenikemi, pwe amanau ese feito chok seni ewe annuk; iwe ika esap fan iten ewe achasefan, minne Kot pwisin epwe fori fan iten tipisin me angangangawen noun kewe aramas, repwe wesewesen fokkun mano non pekin ngun, ina mwo ewe annukun Moses.\n\n29 Iwe iei ua apasa ngenikemi pwe mi auchea pwe epwe wor ew annuk epwe kawor ngeni ekkewe aramasen Israel, ewer, pwan mwo ewe annuk mi tichik; pun ra aramas nukumach, ra mwitir ne fori mettoch mi ngaw, me mang ne chechemeni ewe Samon ar Kot;\n\n30 Iei minne mi fen wor ew annuk a kawor ngeni ir, ewer, ew annukun mwokutukut me angangepin, ew annuk minne repwe tichik ne aneasochisi seni ran me ran, ar repwe nonnom non chechemenien Kot me wiiser ngeni i.\n\n31 Nge nengeni, ua apasa ngenikemi, pwe ekkei mettoch meinisin ir esisinen mettoch repwe feito.\n\n32 Iwe iei, ra weweiti ewe annuk? Ua apasa ngenikemi, Apw, meinisin rese weweiti ewe annuk; iwe ei pokiten pochokunen netiper; pun rese weweiti pwe ese tongeni wor emon epwe manau tiwenon chok ika epwe seni ewe ngasenon Kot.\n\n33 Pun nengeni, met Moses ese osini ngeni ir usun ewe wareton ewe Messiah, me Kot epwe angasano noun kewe aramas? Ewer, me pwan ekkewe soufos meinisin ekkewe ra fen osini nupwen ewe fonufan a poputa—met rese mwo kapas chommong are chokukkun usun ekkei mettoch?\n\n34 Met resamo apasa pwe Kot pwisin won inisin epwe feitiw nein ekkewe noun aramas, me wata pwisin won ewe napanapen aramas, me feino non manaman mi napanap won unungen fonufan?\n\n35 Ewer, iwe met resamo fen pwan apasa pwe i epwe efisi ewe manausefanin ekkewe mi mano, me i, pwisin won inisin, epwe weires me riaffou?\n\n", "mosiah 14": "[center][font_size=26]Sopun 14[/font_size][/center]\n\n[i]Isaiah a kapas fan iten ewe Messiah—An ewe Messiah assaw me riaffou ra fen foruno—A fori Ngunun pwe ew asor fan iten tipis me a fori ew affor fan iten ekkewe chon atai annuk—Anonno ngeni Isaiah 53. Arap ngeni 148 Ier Mwen Kraist.[/i]\n\n1 Ewer, pwan mwo Isaiah ese apasa: Ion a a nuku ach porous, me ngeni ion poun ewe Samon a pwano ngeni?\n\n2 Pun i epwe marita me mwen i usun efoch ira mi pwetete, me usun efoch waren ira a mariuu seni ewe puun; pun i ese wor napanapan are ningan; iwe nupwen sipwe kuna i esap wor ningochun pwe sipwe mochen i.\n\n3 I a koput me ketiwengaw me ren aramas; emon mwanin netipengaw, me mi weweiti riaffou; iwe ita usun sia opono mesach seni i; i a koput, iwe sise ekieki i.\n\n4 Ennetin i a fen engino ngeni ach netipechou, me uwei ach netipengaw; nge inamo sia ekieki i pwe mi semwen, wichiwich me ren Kot, me riaffou.\n\n5 Nge i a kinas fan iten ach atai annuk, i a feiengaw fan iten ach angangangaw; kapungun ach kinamwe a nom won; iwe seni an kewe kinasen opup sia chikar.\n\n6 Kich meinisin, usun siip, sia fen monucheno; sia fen kunnuno emon me emon ngeni pwisin aanan; iwe ewe Samon a fen wata won angangangawach meinisin.\n\n7 I a riaffou, me a metek, nge inamo i ese suki awan; ra uweiato i usun emon appanen siip ngeni ew ninnino, iwe usun emon siip me mwen noun we chon fichi unan ese tongeni kapas iwe ese suki awan.\n\n8 Iwe ra angei i seni fotek me seni kapung; iwe ion epwe affata mwirmwirin? Pun i a pokupokuno seni ewe fonuen ewe mi manau; pokiten ekkewe atai annuk an nei kewe aramas i a riaffou.\n\n9 Iwe i a fori peiasan me ren ekkewe aramas mi ngaw, me ren ewe mi pisekisek non an mano; pokiten i ese fori och mettoch mi ngaw, ese pwan wor och mwaken me non awan.\n\n10 Nge inamo a amenemenochu ewe Samon an epwe ameteki i; i a fori pwe epwe netipechou; nupwen kopwe fori ngunun pwe epwe ew asor fan iten tipis i epwe kuna mwirimwirin, i epwe attamano ranin kewe, iwe mochenin ewe Samon epwe feiochuno non poun.\n\n11 I epwe kuna riaffoun ngunun, iwe i epwe menemenoch; seni an mirit nei we chon angang mi tupwon epwe apungu chommong; pun i epwe engino ngeni ar angangangaw.\n\n12 Iei minne upwe ineti ngeni i ew kinikin me nein ekkewe aramas mi napanap, iwe i epwe ineti ewe niapen maun ngeni ekkewe mi pochokun; pokiten i a nipenauu ngunun ngeni mano; iwe i a anneanong me nein ekkewe chon atai annuk; iwe i a engino ngeni tipisin chommong, me a fori ew affor fan iten ekkewe chon atai annuk.\n\n", "mosiah 15": "[center][font_size=26]Sopun 15[/font_size][/center]\n\n[i]Ifa usun an Kraist epwe ewe Sam me ewe Nau—I epwe fori afforun me engino ngeni ekkewe atai annuk an Noun aramas—Ir me ekkewe soufos meinisin mi fel ir Mwirimwirin—I a efisi ewe Manausefan—Kukkun semirit a wor ar manau esemuch. Arap ngeni 148 Ier Mwen Kraist.[/i]\n\n1 Iwe iei Apinatai a apasa ngeni ir: Ua mochen pwe oupwe weweiti pwe Kot pwisin won inisin epwe feitiw nein ekkewe noun aramas, me epwe angasano noun kewe aramas.\n\n2 Iwe pokiten a nonnom non aion i epwe iteni ewe Noun Kot, iwe pokiten a anemenema ewe aion ngeni mochenin ewe Sam, i ewe Sam me ewe Nau—\n\n3 Ewe Sam, pokiten a fis me ren ewe manamanen Kot; me ewe Nau, pokiten ewe aion; iei a winiti ewe Sam me Nau—\n\n4 Iwe ir ra emon Kot, ewer, ewe ennetin Sam Esemuch seni nang me seni fonufan.\n\n5 Iwe iei ewe aion epwe nom fan nemenien ewe Ngun, are ewe Nau ngeni ewe Sam, ir emon Kot, a engino ngeni sossot, me ese fang ngeni sossot, nge a mutata inisin pwe repwe turunufasei, me ninni, me katuruu, me epwe ketiwengaw me ren noun kewe aramas.\n\n6 Mwirin meinisin ekkei, mwirin an epwe anganga chommong manaman mi napanap me nein ekkewe noun aramas, i epwe emmwenino, ewer, pwan mwo usun Isaiah a apasa, usun emon siip me mwen ewe chon fichi unan ese tongeni kapas, iwe ese suki awan.\n\n7 Ewer, usun chok an epwe emmwenino, irapengesino, me ninnino, ewe aion epwe pwan nom fan nemenien mano, ewe mochenin ewe Nau epwe kuf ren mochenin ewe Sam.\n\n8 Iwe iei Kot a muti ekkewe senin mano, pokiten i a awesano an akkufu mano; a ngeni ewe Nau manaman an epwe fori ew affor fan iten ekkewe noun aramas—\n\n9 A feita ngeni nang, a wor ren ewe nenuken umoumoch; a uren kirekiroch ngeni ekkewe noun aramas; a uta nefinen ir me pungoch; a muti ekkewe senin mano, a wata pwisin won ar angangangaw me ar atai annuk, a fen angasereno, me a amenemenochu ekkewe mochenin pungoch.\n\n10 Iwe iei ua apasa ngenikemi, ion epwe affata mwirimwirin? Nengeni, ua apasa ngenikemi, pwe nupwen ngunun epwe foruno pwe epwe ew asor fan iten tipis i epwe kuna mwirimwirin. Iwe iei met oupwe apasa? Me ion epwe mwirimwirin?\n\n11 Nengeni ua apasa ngenikemi, pwe ir ekkewe ra fen rongorong ekkewe kapasen ekkewe soufos, ewer, ekkewe soufos mi fel meinisin ekkewe ra fen osini usun wareton ewe Samon—Ua apasa ngenikemi, pwe ekkewe meinisin ra fen ausening ngeni ar kewe kapas, me nuku pwe ewe Samon epwe angasano noun kewe aramas, me ekkewe ra fen esuku ena ran ren ew omusomusen ar kewe tipis, ua apasa ngenikemi, pwe ikkei ir mwirimwirin, are ir ekkewe repwe muuni ewe muun Kot.\n\n12 Pun ikkei ir ekkewe ar tipis i a fen engino ngeni; ikkei ir ekkewe i a fen mano fan iter, a angasereno seni ar atai annuk. Iwe iei, esap ir mwirmwirin?\n\n13 Ewer, me esap ekkewe soufos, emon me emon a fen suki awan pwe epwe osini, ewe esamo turutiw non atai annuk, ua ekieki usun ekkewe soufos mi fel meinisin nupwen ewe fonufan a poputa? Ua apasa ngenikemi pwe ir ekkewe mwirimwirin.\n\n14 Iwe ikkei ir ekkewe ra fen afanafana kinamwe, ekkewe ra fen wato porousen pwapwan mettoch mi och, ekkewe ra fen afanafana amanau; me a apasa ngeni Zion: Om Kot a nemenem!\n\n15 Iwe O ifa me ningen won ekkewe chuk ikewe pecher epwe nonnom ie!\n\n16 Iwe pwan, ifa me ningen won ekkewe chuk ikewe pechen ekkewe ra afanafana kinamwe!\n\n17 Iwe pwan, ifa me ningen won ekkewe chuk ikewe pechen ekkewe ir repwe afanafana kinamwe mwirin ei fansoun, ewer, seni ei fansoun tori feinfeino me esap much!\n\n18 Iwe nengeni, ua apasa ngenikemi, esap ikkei meinisin. Pun O ifa me ningen won ekkewe chuk ikewe pechen i ewe a wato porousen pwapwan mettoch mi och, i ewe a forata kinamwe, ewer, pwan mwo ewe Samon, ewe a angasano noun kewe aramas; ewer, i ewe a awora amanau ngeni noun kewe aramas;\n\n19 Pun ika esap ren ewe ngaseno minne i a fen fori fan iten noun kewe aramas, minne a monneta seni ewe nongonongen fonufan, ua apasa ngenikemi, ika esap ren ei, aramas meinisin repwe fokkun mano non pekin ngun.\n\n20 Nge nengeni, ekkewe senin mano repwe muno, iwe ewe Nau epwe nemenem, me epwe wor an pochokun won mano; iei minne, a efisi ewe manausefanin ekkewe mi mano.\n\n21 Iwe a feito ew manausefan, pwan mwo ew aewin manausefan; ewer, pwan mwo ew manausefanin ekkewe ir mi manau akkom, me manau iei, me ekkewe repwe manau, pwan mwo ewe manausefanin Kraist—pun iei met epwe iteni.\n\n22 Iwe iei, ewe manausefanin ekkewe soufos meinisin, me ekkewe meinisin ra fen nuku non ar kewe kapas, are ekkewe meinisin ra fen aneasochisi ekkewe annukun Kot, repwe feito non ewe aewin manausefan; iei minne, ir ekkewe aewin manausefan.\n\n23 Ra manaueta pwe repwe nonnom ren Kot ewe a fen angasereno; iei a wor ar manau esemuch me non Kraist, ewe a fen muti ekkewe senin mano.\n\n24 Iwe ikkei ir ekkewe epwe wor ar kinikin non ewe aewin manausefan; me ikkei ir ekkewe ra fen mano me mwen an Kraist feito, non ar rese sinei, ewe afanafanen amanau ese kawor ngeni ir. Iwe iei ewe Samon a efisi niwin sefaniton ekkei; iwe a wor ar kinikin non ewe aewin manausefan, are a wor ar manau esemuch, pokiten ra ngaseno me ren ewe Samon.\n\n25 Iwe kukkun semirit a pwan wor ar manau esemuch.\n\n26 Nge nengeni, me nuokus, me chechech me mwen Kot, pun ita oupwe chechech; pun ewe Samon esap angasano emon ekkena sokkun ekkewe ra ungeni i me mano non ar tipis; ewer, pwan mwo ekkewe meinisin ra fen mano non ar tipis nupwen ewe fonufan a poputa, ekkewe ra fen finata repwe ungeni Kot, ekkewe ra fen sinei usun ekkewe annukun Kot, me resap aneasochisi ir; ikkei ir ekkewe ese wor ar kinikin non ewe aewin manausefan.\n\n27 Iei minne met ita ousap chechech? Pun amanau esap feito ngeni emon ekkena sokkun; pun ewe Samon esap angasano emon ekkena sokkun; ewer, ewe Samon esap pwan tongeni angasano ekkena sokkun; pun i ese tongeni amam inisin; pun i ese tongeni amam pungoch nupwen a angei nemenian.\n\n28 Iwe iei ua apasa ngenikemi pwe ewe fansoun epwe feito pwe amanauen ewe Samon epwe fatteno ngeni muu meinisin, einang, sokopaten kapas, me aramas.\n\n29 Ewer, Samon, noumi kewe chon mas repwe anoumwongata neuwer; ren mongungur fengen repwe kon; pun repwe kuna ren meser, nupwen ewe Samon epwe uweiato sefan Zion.\n\n30 Puchoruu non pwapwa, kon fengen, ami neni mi pon non Jerusalem; pun ewe Samon a fen ekinamwei noun kewe aramas, i a fen angeisefani Jerusalem.\n\n31 Ewe Samon a fen pwarano poun mi fen me ne mesan ekkewe muu meinisin; me unusen nesopun ewe fonufan meinisin repwe kuna ewe amanauen ach Kot.\n\n", "mosiah 16": "[center][font_size=26]Sopun 16[/font_size][/center]\n\n[i]Kot a angasano aramas seni ar nikinikin monucheno me non ew turutiwen nikinik—Ekkewe ir ra ekiekin mochenin fonufan ra chok nonnom usun ita ese wor ngaseno—Kraist a efisi ew manausefan ngeni manau esemuch are ngeni poutmwanino esemuch. Arap ngeni 148 Ier Mwen Kraist.[/i]\n\n1 Iwe iei, non ewe fansoun pwe mwirin Apinatai a fen apasa ekkei kapas a eitieu poun me apasa: Ewe fansoun epwe feito nupwen meinisin repwe kuna ewe amanauen ewe Samon; nupwen muu meinisin, einang, sokopaten kapas, me aramas repwe kuna ren meser me repwe pwarata me mwen Kot pwe an kewe kapung mi pung.\n\n2 Iwe mwirin ekkewe aramas mi ngaw repwe katuruu, iwe repwene ngungures, me kechiw, me pupuchor, me repwe akkarungi; iwe ei pokiten resap ausening ngeni ewe mongungun ewe Samon; iei minne ewe Samon esap angasereno.\n\n3 Pun ir ra ekiekin mochenin fonufan me usun ewe tefin, iwe ewe tefin a wor an pochokun wor; ewer, pwan mwo ewe serepeniten nom ewe a atupano aewin semach me inach kewe, ina ewe popun ar we turutiw; ina ewe popun aramas meinisin ra ekiekin mochenin fonufan, mochenin inis, usun ewe tefin, ra sinei met mi ngaw seni met mi och, ra mutano inisir repwe nemenem fan ewe tefin.\n\n4 Iei aramas meinisin ra monucheno; iwe nengeni, repwe fen ita unusen monucheno ika esap ren an Kot angasano noun kewe aramas seni ar nikinikin monucheno me non ew turutiwen nikinik.\n\n5 Nge chechemeni pwe i ewe a soposopono non an pwisin mwokutukutun ekiekin mochenin fonufan, me feino won ekkewe aanen tipis me ungeni Kot, nonnom non an turutiwen nikinik iwe ewe tefin epwe wor an pochokun meinisin won i. Iei minne a usun ita ese wor ngaseno a fen fis fan itan, i emon chon koum ngeni Kot, me pwan ewe tefin i chon koum ngeni Kot.\n\n6 Iwe iei ika Kraist ese feito ngeni fonufan, ua kapas usun mettoch repwe feito usun ita ra fen feito, esap tongeni wor ngaseno.\n\n7 Iwe ika Kraist esamo manaueta seni mano, are ika esamo muti ekkewe senin mano iwe ewe peias esap wor an win, me mano esap wor an emmetek, esap tongeni ita epwe wor manausefan.\n\n8 Nge mi wor ew manausefan, iei minne ewe peias ese wor an win, iwe ewe emmetekin mano a kuf pokiten Kraist.\n\n9 I ewe saram me ewe manauen fonufan; ewer, ew saram minne esemuch, minne ese tongeni epwe rochono; ewer, me pwan ew manau minne esemuch, pwe esap chiwen tongeni wor mano.\n\n10 Pwan mwo ekkei inis mi tongeni mano repwe pwinitanong ekkewe inis ese tongeni mano, me ei kiteter epwe pwinitanong esap kiteter, me repwe emmwenito pwe repwe uta me mwen ewe nenien kapung an Kot, pwe repwe kapung me ren i anongonong won an kewe angang ika pwe repwe öch are ika pwe repwe ngaw—\n\n11 Ika pwe repwe öch, ngeni ewe manausefanin manau esemuch me pwapwa; iwe ika pwe repwe ngaw, ngeni ewe manausefanin poutmwanino esemuch, ra keitino ngeni ewe tefin, ewe a nemenem wor, ina ewe poutmwanino—\n\n12 Ra fen tapweno mwirin ar ekiekin mochenin fonufan me mochenin netiper; resamo kokkori ewe Samon nupwen ekkewe poun umoumoch mi keitiuu ngeni ir; pun ekkewe poun umoumoch ra keitiuu ngeni ir, iwe rese etiwa; ra fen aurour usun ar kewe angangangaw nge inamo rese susenir; iwe ra fen annuk ar repwe aier nge inamo rese aier.\n\n13 Iwe iei, ita ousap chechech me aier seni ami kewe tipis, me chechemeni pwe non chok me seni Kraist oua tongeni manau?\n\n14 Iei minne, ika oua afanafana ewe annukun Moses, pwan afanafana pwe a ew ununun ekkewe mettoch minne repwe feito—\n\n15 Aiti ir pwe ngaseno a feito seni Kraist ewe Samon, i ewe fokkun Sam Esemuch. Amen.\n\n", "mosiah 17": "[center][font_size=26]Sopun 17[/font_size][/center]\n\n[i]Alma a nuku me makkei ekkewe kapas an Apinatai—Apinatai a riaffouni mano me ren ekkei—A osini usun semwen me mano me ren ekkei won ekkewe chon ninni i. Arap ngeni 148 Ier Mwen Kraist.[/i]\n\n1 Iwe iei non ewe fansoun pwe nupwen Apinatai a awesano ekkei kapas, ewe king a annuku pwe ekkewe pris repwe angei i me fori pwe epwe ninnino.\n\n2 Nge mi wor emon me neir ewe a iteni Alma, i pwan emon mwirimwirin Nifai. Iwe i emon mwan mi chok anuon, iwe i a nuku ekkewe kapas minne Apinatai a apasa, pun i mi sinei usun ewe angangangaw minne Apinatai a pwarata usur; iei minne a poputa ne tingor ngeni ewe king pwe esap song ren Apinatai, nge epwe mutata pwe epwe tongeni suno non kinamwe.\n\n3 Nge ewe king a napeno an song, me fori pwe Alma epwe katuruu me neir, me tinano noun kewe chon angang mwirin i pwe repwe tongeni nieno i.\n\n4 Nge a su me mwer me opano inisin pwe resap kuna i. Iwe nupwen a opono ren chommong ran a makkei ekkewe kapas meinisin minne Apinatai a apasa.\n\n5 Iwe non ewe fansoun ewe king a fori pwe noun kewe chon mas repwe rokopwanieno Apinatai me angei i; iwe ra foti me aturanong i non kanapus.\n\n6 Iwe mwirin unungat ran, mwirin a aurour ngeni noun kewe pris, a fori pwe i epwe emmwenito sefan me mwen i.\n\n7 Iwe a apasa ngeni i: Apinatai, am aua kuna ew tipis fan itom, iwe en ka fich om kopwe mano.\n\n8 Pun ka fen apasa pwe Kot pwisin epwe feitiw nein ekkewe noun aramas; iwe iei, ren ei popun kopwene ninnino tiwenon chok ika kopwe angei sefani ekkewe kapas meinisin minne ka fen apasa mettoch mi ngaw usui me nei kewe aramas.\n\n9 Iei Apinatai a apasa ngeni i: Ua apasa ngonuk, usap angei sefani ekkewe kapas minne ua fen apasa ngonuk usun ekkei aramas, pun ir mi pung; iwe ren ami oupwe tongeni sinei usun ennetir ua fen mutata inisi pwe upwe turunong ne poumi.\n\n10 Ewer, iwe upwe riaffou pwan mwo tori mano, iwe usap angei sefani ai kewe kapas, iwe repwe uta pwe epwe ew kapasen pwarata an epwe ungeni kemi. Iwe ika oupwe nieino oupwe assuku cha mi nimenimoch, iwe ei epwe pwan uta pwe epwe ew kapasen pwarata an epwe ungeni kemi atun ewe ranin nesoponon.\n\n11 Iwe iei king Noah ita epwene nikitano, pun a nuokusiti an kapas; pun a nuokusiti ika ekkewe kapungun Kot repwe feito won.\n\n12 Nge ekkewe pris ra anoumwongata nouwer ngeni i, me poputa ne etipisi, ra apasa: A fen kapas mi ngaw ngeni ewe king. Iei minne ewe king a mwasangasangeta non song ngeni i, me fangeta i pwe epwe tongeni ninnino.\n\n13 Iwe non ewe fansoun ra angei me foti, me wichi unuchan ren punukun fochun ira, ewer, pwan mwo tori mano.\n\n14 Iwe iei nupwen ekkewe ngetenget ra poputa ne keni, a puchor ngeni ir, a apasa:\n\n15 Nengeni, pwan mwo usun met oua fen fori ngeniei, ewe fansoun epwe feito pwe mwirimwirimi repwe pwan fori pwe chommong repwe riaffouni ekkewe metek minne ua riaffouni, pwan mwo ekkewe metekin mano ren ekkei; iwe ei pokiten ra nuku non ewe amanauen ewe Samon ar Kot.\n\n16 Iwe ewe fansoun epwe feito pwe oupwe riaffou ren sokopaten semwen meinisin pokiten ami angangangaw.\n\n17 Ewer, iwe oupwe wichiwich me ren meinisin pau, me oupwe susufetan me toropas fetan, pwan mwo usun ew penen man mi mwacho ra susufetan seni ekkewe man mi mwacho me rochongaw.\n\n18 Iwe non ena ran repwe kutta kemi, iwe oupwene ono me ren poun ekkewe chon koum ngenikemi, iwe mwirin oupwene riaffou, usun ai riaffouni, ekkewe metekin mano ren ekkei.\n\n19 Iwe Kot epwe ngeni niwinir won ekkewe ra nieno noun kewe aramas. O Kot, angei nguni.\n\n20 Iwe iei, nupwen Apinatai a fen apasa ekkei kapas, a turuno, a fen riaffouni mano ren ekkei; ewer, a fen ninnino pokiten ese amam ekkewe annukun Kot, a eppungano ennetin an kewe kapas ren an we mano.\n\n", "mosiah 18": "[center][font_size=26]Sopun 18[/font_size][/center]\n\n[i]Alma a afanafan non monomon—A awewei ekkewe pwonen papatais me a fori angangen papatais non ekkewe konikin Mormon—A forata ewe Mwichefenin Kraist me seikata ekkoch pris—Ra pwisin anisi ir me aiti ekkewe aramas—Alma me noun kewe aramas ra su seni King Noah ngeni non ewe fonu pon. Arap ngeni 147–145 Ier Mwen Kraist.[/i]\n\n1 Iwe iei, non ewe fansoun pwe Alma, ewe a su seni ekkewe chon angangen king Noah, a aier seni an kewe tipis me angangangaw, me a fetan fein non monomon nein ekkewe aramas, me poputa ne afanafana ekkewe kapas an Apinatai—\n\n2 Ewer, usun met minne epwe fen feito, me pwan usun ewe manausefanin ekkewe mi mano, me ngasenon ekkewe aramas, minne epwe fis seni ewe manaman, me ekkewe riaffou, me manon Kraist, me an we manausefan me feita non nang.\n\n3 Iwe meinisin ekkewe repwe rongorong an kapas i a aiti ir. Iwe a aiti ir non monomon, pwe esap tongeni pwano ngeni ewe king. Iwe chommong ra nuku an kewe kapas.\n\n4 Iwe non ewe fansoun pwe meinisin ekkewe ra nuku i ra feino ngeni ew neni minne a iteni Mormon, ra angei itan we seni ewe king, a nom non ekkewe kinikinin ewe fonu minne a fen masow, me ren ekkoch fansoun are atun ekkoch fansoun, me ren man mwacho.\n\n5 Iei, mi wor non Mormon ew popun konik mi nimenimoch, iwe Alma a feino ikewe, pokiten mi wor unukun ewe konik ew wenuwenun kukkun ira, ikewe a opano inisin non fansoun neran seni kutten ewe king.\n\n6 Iwe non ewe fansoun pwe meinisin ekkewe ra nuku i ra feino ikewe pwe repwe rongorong an kewe kapas.\n\n7 Iwe non ewe fansoun mwirin chommong ran a wor ew watten mwicheich ra ioifengen ren ewe nenien Mormon, ar repwe rongorong ekkewe kapas an Alma. Ewer, meinisin ra ioifengen ekkewe ra nuku won an we kapas, ar repwe rongorong ngeni. Iwe a aiti ir, me a afanafan ngeni ir usun aier, me ngaseno, me nuku won ewe Samon.\n\n8 Iwe non ewe fansoun i a apasa ngeni ir: Nengeni, ikkei ekkewe konikin Mormon (pokiten iei iter) iwe iei, usun oua wesen mochen feito ngeni ewe mwicheichen Kot, me iteni noun aramas, me oua mochen mwarei fengeni an emon me emon chou, pwe repwe tongeni pan.\n\n9 Ewer, me oua mochen netipeta ren ekkewe ra netipeta; ewer, me aururu ekkewe ra mochen aurur, me oupwe chon pwarata usun Kot fansoun meinisin me non mettoch meinisin, me non neni meinisin oupwe nonnom non, pwan mwo tori mano, pwe oupwe tongeni ngaseno ren Kot, me anneanong nein ekkewe chon aewin manausefan, pwe epwe tongeni wor ami manau esemuch—\n\n10 Iei ua apasa ngenikemi, ika pwe epwe iei mochenin netipemi, met ami popun ren ousap papatais non iten ewe Samon, pwe ew pisekin pwarata me mwen i pwe oua fen tonong non ew pwon mi pin fiti i, pwe oupwe angang ngeni i me aneasochisi an kewe annuk, pwe epwe tongeni wau Ngunun we fan chommong womi?\n\n11 Iwe iei nupwen ekkewe aramas ra fen rongorong ekkei kapas, ra episipisi pour ren pwapwa, me puchor: Iei ewe mochenin netipem.\n\n12 Iwe iei non ewe fansoun Alma a angei Helam, i emon me nein ekkewe akkaewin, me feino me uta non ewe konik, me a sio, a apasa: O Samon, wau Ngunum we won noum chon angang, pwe i epwe tongeni fori ei angang ren netip mi fel.\n\n13 Iwe nupwen a apasa ekkei kapas, ewe Ngunun ewe Samon a nonnom won, me a apasa: Helam, ua papataisuk, fan iten ewe mumuta me ren ewe Kot mi Napanap, pwe ew pisekin pwarata pwe ka fen tonong non ew pwon mi pin om kopwe angang ngeni i tori om mano ren ewe pekin inis mi tongeni mano; iwe amo Ngunun ewe Samon epwe feitiw wom; me amwo epwe ngonuk manau esemuch, seni ngasenon Kraist, ewe a fen amonnata seni ewe nongonongen ewe fonufan.\n\n14 Iwe mwirin an Alma a apasa ekkei kapas, Alma me pwan Helam ra mono non ewe konik; iwe ra pwata me tou seni ewe konik ren pwapwa, ra ureno ren ewe Ngun.\n\n15 Iwe pwan, Alma a angei pwan emon, me feino aruwen fansoun non ewe konik, me papataisei anongonong won ewe aewin, tiwenon chok i ese chiwen omonoi inisin sefan non ewe konik.\n\n16 Iwe mwirin ei napanap i a papataisei emon me emon meinisin ekkewe ra feino ngeni ewe nenien Mormon; iwe ra arap ngeni ukukun ruepuku me fomon aramas; ewer, iwe ra papatais non ekkewe konikin Mormon, iwe ra ureno ren ewe chenin Kot.\n\n17 Iwe ra iteni ewe mwichefenin Kot, are ewe mwichefenin Kraist, seni ena fansoun feino. Iwe non ewe fansoun pwe ion chok a papatais me ren ewe manaman me mumuta seni Kot a kapach ngeni ewe mwichefen.\n\n18 Iwe non ewe fansoun pwe Alma, fan iten ewe mumuta me ren Kot, a seikata ekkoch pris, pwan mwo emon pris ngeni ew me ew mwichen nimen chochor kewe i a epinireno pwe repwe afanafan ngeni ir, me aitir usun ekkewe mettoch ra wewe ngeni ewe muun Kot.\n\n19 Iwe a annuku ngeni ir pwe resap aitir mettoch tiwenon chok ekkewe mettoch minne i a fen afanafana, me minne ra fen kapas me ren awen ekkewe soufos mi fel.\n\n20 Ewer, a pwan annuku ngeni ir pwe resap afanafana och mettoch tiwenon chok ika epwe aier me nuku won ewe Samon, ewe a fen angasano noun kewe aramas.\n\n21 Iwe a annuku ngeni ir pwe esap wor anini fengen nefiner, nge repwe neneno mwer ren efou maas, repwe aea ew nuku me ew papatais, netiper epwe riri fengen non ew chok me non tong nefiner.\n\n22 Iwe iei i a annuku ngeni ir pwe repwe afanafan. Iwe iei ra winiti ekkewe noun Kot.\n\n23 Iwe a annuku ngeni ir pwe repwe sufonu ewe ranin sabbath, me pinini, me pwan iteiten ran repwe kinisou ngeni ewe Samon ar Kot.\n\n24 Iwe a pwan annuku ngeni ir pwe ekkewe pris minne a fen seikareta repwe angang ren pwisin pour fan iten pwisin aninisir.\n\n25 Iwe a wor ew ran me non ew me ew wik pwe a keimuno pwe repwe ioifengenir pwisin pwe repwe aiti ekkewe aramas, me repwe fen ngeni ewe Samon ar Kot, me pwan, ren ukukun ar tongeni non ar pochokun, ra achufengenir pwisin.\n\n26 Iwe ekkewe pris resap anongonong won ekkewe aramas fan iten aninisir; nge fan iten ar angang repwe angei ewe chenin Kot, pwe repwe tongeni pochokununo non ewe Ngun, epwe wor ar mirit usun Kot, pwe repwe tongeni afanafan ren manaman me mumuta me ren Kot.\n\n27 Iwe Alma a pwan annuku pwe ekkewe aramasen ewe mwichefen repwe fangeno ekkoch pisekir kewe, emon me emon anongonong won minne a wor ren; ika a wor ren chommong iwe epwe fangeno chommong; me seni i ewe a wor ren ekis, nge ekis mi auchea; iwe ngeni i ewe ese wor ren epwe kawor ngeni.\n\n28 Iwe iei repwe fangeno ekkoch pisekir kewe ren pwisin ar mochenin finata me ennetin mochen mi öch ngeni Kot, me ngeni ekkewe pris mi nom non osupwang, ewer, me ngeni meinisin ir mi osupwang, ekkewe mi seneno.\n\n29 Iwe ei a apasa ngeni ir, pokiten a fen annuk me ren Kot; iwe ra fetan wenechar me mwen Kot, ra fang fengen non pekin inis me pwan non pekin ngun anongonong won met mi auchea ngenir me pwan ar mochen.\n\n30 Iwe iei non ewe fansoun pwe meinisin ekkei a fis non Mormon, ewer, me ren ekkewe konikin Mormon, non ewe petewen ewe a nom unukun ekkewe konikin Mormon; ewer, ewe nenien Mormon, ekkewe konikin Mormon, ewe petewenin Mormon, ifa me ningen ir ngeni mesen ekkewe ra feito ngeni ewe mirit usun ar we Chon Angasano; ewer, me ifa me ningen ir, pun repwe kön ngeni an amwarar feinfeino chok.\n\n31 Iwe ekkei mettoch ra fis non ekkewe kianin ewe fonu, pwe resap tongeni pwano ngeni ewe king.\n\n32 Nge nengeni, non ewe fansoun ewe king, pokiten a kuna ew mwokutukut me nein ekkewe aramas, a tinano noun kewe chon angang pwe repwe nenengenir. Iei minne non ewe ran ar ra achufengenir pwisin ar repwe rongorong ewe kapasen ewe Samon ra pwano ngeni ewe king.\n\n33 Iwe iei ewe king a apasa pwe Alma a amwasangata ekkewe aramas pwe repwe ungeni i; iei minne a tinano noun kewe sounfiu pwe repwe nireno.\n\n34 Iwe non ewe fansoun Alma me ekkewe aramas noun ewe Samon ra sinei usun wareton noun ewe king kewe sounfiu; iei minne ra angei imwer kewe imw mangaku me ar kewe famini me ra suno ngeni non ewe fonu pon.\n\n35 Iwe ra arap ngeni ukukun fopuku me nime aramas.\n\n", "mosiah 19": "[center][font_size=26]Sopun 19[/font_size][/center]\n\n[i]Gideon a kutta an epwe nieno King Noah—Ekkewe chon Leiman ra chorokuni ewe fonu—King Noah a riaffouni mano ren ekkei—Limai a nemenem usun emon king mi nom fan nemenien emon. Arap ngeni 145–121 Ier Mwen Kraist.[/i]\n\n1 Iwe non ewe fansoun pwe ekkewe sounfiun ewe king ra niwin, pokiten ra kut non namotmwan ren ekkewe aramas noun ewe Samon.\n\n2 Iwe iei nengeni, ekkewe mwichen sounfiun ewe king ra kukkun, pokiten ra chokukkununo, iwe a poputa ew keimufesen nefinen nussun ekkewe aramas.\n\n3 Iwe ewe kukkunun kinikin a poputa ne ngasepwichinau kapasen efeiengaw ngeni ewe king, iwe a poputa ne wor ew pochokunen anini fengen nefiner.\n\n4 Iwe iei mi wor emon mwan me neir ewe a iteni Gideon, iwe i emon mwan pochokun me emon chon koum ngeni ewe king, iei minne a uwau noun we ketinas, me akkapon non an ningeringer pwe i epwe nieno ewe king.\n\n5 Iwe non ewe fansoun i a fiu ngeni ewe king; iwe nupwen ewe king a kuna pwe i epwene akkufu, a su me sa me tota won ewe tower minne mi nom unukun ewe tempel.\n\n6 Iwe Gideon a tapweno mwirin me ita epwene tota won ewe tower an epwe nieno ewe king, iwe ewe king a nenenoi mesan ngeni ewe fonuen Semlan, iwe nengeni, ekkewe sounfiun ekkewe chon Leiman ra nom non kianin ewe fonu.\n\n7 Iwe iei ewe king a siou non riaffoun ngunun, a apasa: Gideon, amanauaei, pun ekkewe chon Leiman repwene feito woch, iwe repwene niikicheno; ewer, repwene nieno nei kewe aramas.\n\n8 Iwe iei ewe king ese kon noninen fan iten noun kewe aramas usun an nonineniti pwisin manauan; nge inamo, Gideon a mut ngeni manauan.\n\n9 Iwe ewe king a annuku ekkewe aramas pwe repwe su me mwen ekkewe chon Leiman, iwe i pwisin a feino akkom me mwer, iwe ra su ngeni ewe fonu pon, fiti punuwer kewe me nour kewe.\n\n10 Iwe non ewe fansoun ekkewe chon Leiman ra tapweno mwirir, me ra torir, me poputa ne nireno.\n\n11 Iei non ewe fansoun ewe king a annuku ngenir pwe ekkewe mwan meinisin repwe nikiti punuwer kewe me nour kewe, me su me mwen ekkewe chon Leiman.\n\n12 Iwe mi chommong ekkewe rese tongeni nikitir, nge repwe fen nometiw me mano rer. Iwe ekkewe nussun meinisin ra nikiti punuwer kewe me nour kewe me suno.\n\n13 Iwe non ewe fansoun ekkewe ra nometiw ren punuwer kewe me nour kewe ra fori pwe nour kewe fopun mi murino repwe uta me sio ngeni ekkewe chon Leiman pwe resap nireno.\n\n14 Iwe non ewe fansoun ekkewe chon Leiman a wor ar kirekiroch wor, pun ra mwar ren niochun nour kewe fefin.\n\n15 Iei minne ekkewe chon Leiman ra mut ngeni ir manauer, me ra fotekinir me uwei sefanireno ngeni ewe fonuen Nifai, me mut ngenir pwe repwe tongeni fonueni ewe fonu, anongonong won ekkoch apungupung pwe repwe fangeta king Noah ngeni ne poun ekkewe chon Leiman, me fangeta pisekir kewe, pwan mwo esopun mettoch meinisin mi wor rer, esopun nour gold, me nour silver, me ar kewe mettoch meinisin mi auchea, iwe iei repwe moni takises ngeni ewe kingen ekkewe chon Leiman seni ier ngeni ier.\n\n16 Iwe iei mi wor emon me nein noun ewe king kewe anuon a nom nein ekkewe ra ono non fotek, ewe a iteni Limai.\n\n17 Iwe iei Limai a fokkun mochen pwe seman we esap ninnino; nge inamo, Limai ese amam usun angangangawen seman we, pokiten i emon mwan mi pung.\n\n18 Iwe non ewe fansoun Gideon a tinano ekkoch mwan non ewe fonu pon non monomon, ar repwe kutta ewe king me ekkewe ir mi nom ren. Iwe non ewe fansoun ra churi ekkewe aramas non ewe fonu pon, meinisin tiwenon chok ewe king me noun kewe pris.\n\n19 Iwe ra fen akkapon me non netiper pwe repwe niwin ngeni ewe fonuen Nifai, iwe ika punuwer kewe me nour kewe ra fen ninnino, me pwan ekkewe ra fen nomwetiw rer, pwe repwe kutta niwinin an ekkoch foffor ngeni ir, me pwan mano rer.\n\n20 Iwe ewe king a annuku ngenir pwe resap niwin; iwe ra song ren ewe king, me fori pwe epwe riaffou, pwan mwo tori mano ren ekkei.\n\n21 Iwe ita repwene angei pwan ekkewe pris me nireno, iwe ra su me mwer.\n\n22 Iwe non ewe fansoun pwe ita repwene niwin ngeni ewe fonuen Nifai, iwe ra churi ekkewe mwanin Gideon. Iwe ekkewe mwanin Gideon ra ureni ir usun mettoch meinisin a fen fis ngeni punuwer kewe me nour kewe; me ekkewe chon Leiman ra mut ngeni ir pwe repwe tongeni fonueni ewe fonu ren ar moni ew takises ngeni ekkewe chon Leiman ren esopun mettoch meinisin a wor rer.\n\n23 Iwe ekkewe aramas ra ureni ekkewe mwanin Gideon pwe ra fen nieno ewe king, me noun kewe pris ra fen suno seni ir towaweno non ewe fonu pon.\n\n24 Iwe non ewe fansoun pwe mwirin ra fen awesano ewe mwichen chufengen, ra niwin ngeni ewe fonuen Nifai, ra pwapwa, pokiten punuwer kewe me nour kewe rese ninnino; iwe ra ureni Gideon usun met ra fen fori ngeni ewe king.\n\n25 Iwe non ewe fansoun ewe kingen ekkewe chon Leiman a fori ew pwon a akkaponu ngeni ir, pwe noun kewe aramas resap nireno.\n\n26 Me pwan Limai, pokiten i ewe noun ewe king, ewe muu a no ngeni i me ren ekkewe aramas, a fori ew pwon a akkaponu ngeni ewe kingen ekkewe chon Leiman pwe noun kewe aramas repwe moni takises ngeni i, pwan mwo ew esopun mettoch meinisin a wor rer.\n\n27 Iwe non ewe fansoun Limai a poputa ne etetteni ewe muu me forata kinamwe nein noun kewe aramas.\n\n28 Iwe ewe kingen ekkewe chon Leiman a enenia chon mas nepekin ewe fonu, pwe i epwe tongeni annomwatiw ekkewe aramasen Limai non ewe fonu, pwe resap tongeni su ngeni ewe fonu pon; iwe i a anisi noun kewe chon mas seni ewe monien takises minne i a angei seni ekkewe chon Nifai.\n\n29 Iwe iei a wor an king Limai soposoponon kinamwe non muu we ren ukukun ru ier, ekkewe chon Leiman rese turunufaser are kutta ar repwe nireno.\n\n", "mosiah 20": "[center][font_size=26]Sopun 20[/font_size][/center]\n\n[i]Ekkoch noun ekkewe chon Leiman fopun ra ono me ren ekkewe pris noun Noah—Ekkewe chon Leiman ra maun ngeni Limai me noun kewe aramas—Ekkewe sounfiun chon Leiman ra susefan me kinamweno. Arap ngeni 145–123 Ier Mwen Kraist.[/i]\n\n1 Iei mi wor ew neni non Semlan ikewe ekkewe fopun noun ekkewe chon Leiman ra ioifengen pwe repwe kon, me pworuk, me ar repwe apwapwai inisir.\n\n2 Iwe non ewe fansoun mi wor ew ran ew kukkunun mwicheich me neir a ioifengen pwe repwe kon me pworuk.\n\n3 Iwe iei ekkewe pris noun king Noah, pokiten ra saw ar repwe niwin ngeni ewe teninimwen Nifai, ewer, me pwan nonineniti ika ekkewe aramas repwe nireno, iei minne rese pwaracho ar repwe niwin ngeni punuwer kewe me nour kewe.\n\n4 Iwe pokiten ra nonnom non ewe fonu pon, me pokiten ra kuna ekkewe fopun noun ekkewe chon Leiman, ra opetiw me nenengenir;\n\n5 Iwe nupwen a chok fitemon me neir nussun ra ioifengen pwe repwe pworuk, ra tou seni nenier kewe mi monomon me turufir me uweiareno non ewe fonu pon; ewer, rue me fomon me nein ekkewe fopun noun ekkewe chon Leiman ra uweiareno non ewe fonu pon.\n\n6 Iwe non ewe fansoun pwe nupwen ekkewe chon Leiman ra kuna pwe nour kewe fopun ra fen mworukeno, ra song ren ekkewe aramasen Limai, pun ra ekieki pwe ekkewe aramasen Limai ra sonani ekkewe fopun.\n\n7 Iei minne ra tinano nour kewe sounfiu; ewer, pwan mwo ewe king pwisin a feino me mwen noun kewe aramas; iwe ra feita ngeni ewe fonuen Nifai pwe repwe nieno ekkewe aramasen Limai.\n\n8 Iwe iei Limai a kuner me won ewe tower, pwan mwo ar monnetan maun i a kuna; iei minne a ionifengeni noun kewe aramas, me ra opetiw me witir non ekkewe masies me non ekkewe petewen.\n\n9 Iwe non ewe fansoun pwe nupwen ekkewe chon Leiman a feita, ekkewe aramasen Limai ra poputa ne turuta wor seni nenier kewe nenien witiwit, me poputa ne nireno.\n\n10 Iwe non ewe fansoun ewe maun a fokkun eriaffou, pun ra fiu usun naion ar repwe angei niaper man.\n\n11 Iwe non ewe fansoun ekkewe aramasen Limai ra poputa ne asueno ekkewe chon Leiman me mwer; nge inamo rese nonno ngeni esopun chochon ekkewe chon Leiman. Nge ra fiu fan iten manauer, me fan iten punuwer kewe, me nour kewe; iei minne ra achochoi inisir me usun dragon ra fiu.\n\n12 Iwe non ewe fansoun ra kuna ewe kingen ekkewe chon Leiman me nein chochon nour kewe mi mano; nge inamo i ese mano, nge a fen feiengaw me nomwetiw won ewe puun, a fokkun mwitir sunon noun kewe aramas.\n\n13 Iwe ra angei i me finitano kinasan kewe, me uweiato i me mwen Limai, me apasa: Nengeni, iei i ewe kingen ekkewe chon Leiman; pokiten i a fen kinas a turuno me nein nour kewe mi mano, iwe ra nikitano i; iwe nengeni, am aua uweiato i me mwom; iwe iei sipwene nieno.\n\n14 Nge Limai a apasa ngeni ir: Ousap nieno i, nge uweiato i ikei pwe upwe tongeni kuna i. Iwe ra uweiato i. Iwe Limai a apasa ngeni: Met popun oua feita pwe oupwe maun ngeni nei kewe aramas? Nengeni, nei kewe aramas resamo attai ewe pwon ua akkaponu minne ua fen fori ngenikemi; iei minne, pwata oupwe attai ewe pwon ka akkaponu minne ka fen fori ngeni nei kewe aramas?\n\n15 Iwe iei ewe king a apasa: Ua fen attai ewe pwon ua akkaponu pokiten noum kewe aramas ra uweiano ekkewe fopun noun nei kewe aramas; iei minne, non ai song ua fori pwe nei kewe aramas repwe feita pwe repwe maun ngeni noum kewe aramas.\n\n16 Iwe iei Limai esamo rongorong och mettoch usun ei mettoch a fis; iei minne a apasa: Upwe kutta me nein nei kewe aramas iwe ion a fen fori ei mettoch epwe mano. Iei minne a annuku pwe epwe wor ew kut epwe fis me nein noun kewe aramas.\n\n17 Iei nupwen Gideon a rongorong ekkei mettoch, pokiten i noun ewe king kaptin, a feino me apasa ngeni ewe king: Ua tingor kopwe kouno, me kosap etittina ekkei aramas, me kosap tipingenir ei mettoch.\n\n18 Pun kose chechemeni ekkewe pris noun semom we, ekkewe minne ekkei aramas ra kutter pwe repwe nireno? Iwe met rese nom non ewe fonu pon? Iwe met esap ir ekkewe ra fen sonani ekkewe fopun noun ekkewe chon Leiman?\n\n19 Iwe iei, nengeni, ureni ewe king usun ekkei mettoch, pwe i epwe tongeni ureni noun kewe aramas pwe repwe tongeni kinamweno ngenikich; pun nengeni ra fen amonneta repwe feito ngenikich; iwe pwan nengeni sia chok chokukkun.\n\n20 Iwe nengeni, ra feito fiti nour kewe chommongun sounfiu; iwe tiwenon chok ika ewe king epwe ekinamweireno ngenikich sipwe fokkun mano.\n\n21 Pun met ekkewe kapasen Apinatai resene pwonueta, minne i a osini ngenikich—iwe ekkei mettoch meinisin pokiten sise ausening ngeni ekkewe kapasen ewe Samon, me kununo seni ach kewe angangangaw?\n\n22 Iwe iei sipwe ekinamwei ewe king, iwe sia apwonueta ewe pwon sia akkaponu minne sia fen fori ngeni; pun mi murino ika sipwe nom non fotek nap seni sipwe poutano manauach; iei minne, sipwene akkouno ewe assuku chommong cha.\n\n23 Iwe iei Limai a ureni ewe king ekkewe mettoch meinisin usun seman we, me ekkewe pris minne ra suno ngeni ewe fonu pon, me tipingeni ir usun kekinon nour kewe fopun.\n\n24 Iwe non ewe fansoun ewe king a kinamweno ngeni noun kewe aramas; iwe a apasa ngeni ir: Sipwene feino churi nei kewe aramas, me nikitano pisekin maun; iwe ua akkapon ngonuk fiti ew pwon upwe akkaponu pwe nei kewe aramas resap nieno noum kewe aramas.\n\n25 Iwe non ewe fansoun ra tapweno mwirin ewe king, me feino me nikitano pisekin maun pwe repwe churi ekkewe chon Leiman. Iwe non ewe fansoun ra churi ekkewe chon Leiman; iwe ewe kingen ekkewe chon Leiman a chappetiw me mwer, me sio fan iten ekkewe aramasen Limai.\n\n26 Iwe nupwen ekkewe chon Leiman ra kuna ekkewe aramasen Limai, pwe ese wor ar pisekin maun, a wor ar kirekiroch wor me ra kinamweno ngeni ir, me niwin fiti nour we king non kinamwe ngeni pwisin fonuer we.\n\n", "mosiah 21": "[center][font_size=26]Sopun 21[/font_size][/center]\n\n[i]Noun Limai kewe aramas ra wichiwich me kuf me ren ekkewe chon Leiman—Noun Limai kewe aramas ra churi Ammon me ra siwin—Ra ureni Ammon usun ekkewe rue me ruanu seleichen chon Jared. Arap ngeni 122–121 Ier Mwen Kraist.[/i]\n\n1 Iwe non ewe fansoun pwe Limai me noun kewe aramas ra niwin ngeni ewe teninimwen Nifai, me poputa ne nonnom non ewe fonu sefan non kinamwe.\n\n2 Iwe non ewe fansoun pwe mwirin chommong ran ekkewe chon Leiman ra poputa sefan ne mwasangasangeta non ar song ngeni ekkewe chon Nifai, iwe ra poputa ne feito non ekkewe kianin ewe fonu nepekir.\n\n3 Iei rese pwaracho ar repwe nireno, pokiten ewe pwon nour we king a akkaponu minne a fen fori ngeni Limai; nge ra wichir won saper, me aea pochokunen pung wor; me poputa ne wata oser mi chou won nukunuper, me asufetaner usun ar repwe asufetanei emon tongki ese tongeni kapas.\n\n4 Ewer, ekkei meinisin a fis pwe ewe kapasen ewe Samon epwe tongeni pwonueta.\n\n5 Iwe iei riaffoun ekkewe chon Nifai ra fokkun pochokun, iwe ese wor aanen ar repwe tongeni angasano inisir seni ne pour, pun ekkewe chon Leiman ra rokopwanireno won nepekir meinisin.\n\n6 Iwe non ewe fansoun ekkewe aramas ra poputa ne ngunungun ngeni ewe king pokiten ar kewe riaffou; iwe ra poputa ne wesen mochen pwe repwe no ungeni ir pwe repwe maun. Iwe ra unusen ariaffou ewe king ren ar kewe anini; iei minne a mut ngeni ir pwe repwe fori usun met ra mochen.\n\n7 Iwe ra ioifengenir sefan, me pwinitanong ufer kewe fouten eppet, me feino ngeni ekkewe chon Leiman pwe repwe asureno seni fonuer we.\n\n8 Iwe non ewe fansoun pwe ekkewe chon Leiman ra akkufur, me asusefanir, me nieno chommong me neir.\n\n9 Iwe iei mi wor ew netipeta me ennetin noninen napanap nein ekkewe aramasen Limai, ekkewe fefin a mano punuwer ra netipeta fan iten punuwer kewe, ekkewe anuon me ekkewe fopun ra netipeta fan iten semer kewe, me ekkewe mwan fan iten pwir kewe.\n\n10 Iei a fokkun chommong fefin a mano punuwer non ewe fonu, iwe ra unusen pupuchor seni ran ngeni ran, pokiten ennetin ar nuokusun ekkewe chon Leiman a feito wor.\n\n11 Iwe non ewe fansoun ar kewe soposoponon ngunungun a amwasangata songen ekkewe nussun aramasen Limai ngeni ekkewe chon Leiman; iwe ra feino sefan pwe repwe maun, nge ekkewe chon Leiman ra asusefanir, ra riaffouni chommong mano.\n\n12 Ewer, ra feino sefan pwan mwo aunungatin fansoun, me ra pwan riaffou non ewe chok usun napanap; iwe ekkewe rese mano ra niwin sefan ngeni ewe teninimwen Nifai.\n\n13 Iwe ra atipetekisoner pwan mwo ngeni ewe puun, ra mut ngeni inisir repwe nom fan nemenien ewe choun fotek, ra mut ngeni inisir repwe wichiwich, me repwe susufetan, me choutiw, anongonong won mochenin ekkewe chon koum ngeni ir.\n\n14 Iwe ra atipetekisoner pwan mwo ren anonnonun tipetekison; iwe ra unusen sio ngeni Kot; ewer, pwan mwo non unusen nangatamen ewe ran ra sio ngeni ar Kot pwe epwe tongeni angasereno seni ar riaffou.\n\n15 Iwe iei ewe Samon a mang ne rongorong ar sio pokiten ar angangangaw; nge inamo ewe Samon a rongorong ar sio, me a poputa ne apweteteno netipen ekkewe chon Leiman iwe ra poputa ne ekisano achour kewe; inamo ewe Samon ese ekieki pwe mi fich pwe epwe angasereno seni fotek.\n\n16 Iwe non ewe fansoun pwe ra poputa ne feiochuno ekis me ekis non ewe fonu, me poputa ne amari chommong grain, me penen man, me pwin man, iwe rese riaffou ren echik.\n\n17 Iei a wor chommongun chochon fefin, nap seni chochon mwan; iei minne king Limai a annuku pwe emon me emon mwan epwe fangeno ekis an epwe anisi ekkewe fefin mi mano punuwer me nour kewe, pwe resap tongeni mano ren echik; iwe ei ra fori pokiten watten chochon nour kewe ra fen ninnino.\n\n18 Iei ekkewe aramasen Limai ra nom fengen non ew mwich ren ukukun ar tongeni, me tumunu ar kewe grain me nour kewe penen man;\n\n19 Iwe ewe king pwisin ese nukunuk non i an epwe tou nukun ekkewe tittin ewe teninimw, tiwenon chok ika epwe uwei ngeni i noun kewe chon mas, a nuokus ika ren ekkoch popun epwe turunong ne poun ekkewe chon Leiman.\n\n20 Iwe a fori pwe noun kewe aramas repwe nenengeni ewe fonu nepekir, pwe ren ekkoch popun repwe tongeni angei ekkewe pris ekkewe ra suno ngeni ewe fonu pon, ekkewe ra sonani ekkewe fopun noun ekkewe chon Leiman, me ekkewe ra efisi ew kiteter mi napanap epwe feito wor.\n\n21 Pun ra fokkun mochen pwe repwe angei ir pwe repwe tongeni ariaffour; pun ra fen feito non ewe fonuen Nifai fansoun pwin, me uweiano ar kewe grain me chommong me nein ar kewe mettoch mi auchea; iei minne ra opetiw me witir.\n\n22 Iwe non ewe fansoun pwe ese chiwen wor osukosuk nefinen ekkewe chon Leiman me ekkewe aramasen Limai, pwan mwo tori ewe fansoun Ammon me pwin kewe ra feito ngeni ewe fonu.\n\n23 Iwe nupwen ewe king a tou nukun ekkewe tittin ewe teninimw fiti noun chon mas, a kuna Ammon me pwin kewe; iwe a ekieki pwe ir ekkewe pris noun Noah iei minne a fori pwe repwe ono, me fofo, me katurunong non kanapus. Iwe ika ita pwe ir ekkewe pris noun Noah i epwe fen fori pwe repwe ninnino.\n\n24 Iwe nupwen a sinei pwe esap ir ekkewe pris, nge ir pwin, me ra feito seni ewe fonuen Saraemla, i a uren fokkun pwapwa napanap.\n\n25 Iei king Limai a fen tinano, me mwen wareton Ammon, ew kukkun mwichen mwan pwe repwe kutta ewe fonuen Saraemla; nge rese tongeni kuna, iwe ra monucheno non ewe fonu pon.\n\n26 Nge inamo, ra kuna ew fonu a fen pin aramaseno; ewer, ew fonu minne a pwonuno ren chu mi pwas; ewer, ew fonu minne mi pin aramaseno me minne ra fen mano; iwe ir, pokiten ra ekieki pwe ina ewe fonuen Saraemla, ra niwin ngeni ewe fonuen Nifai, ra fen tori ekkewe kianin ewe fonu ese chommong ran a fen no me mwen wareton Ammon.\n\n27 Iwe ra uweiato ngeni ir ew uruo, pwan mwo ew uruon ekkewe aramas minne chur kewe ra fen kuna; iwe a makketiw won seleichen mecha.\n\n28 Iwe iei Limai a pwan uren pwapwa sefan nupwen a sinei seni awen Ammon pwe a wor ren king Mosaia ew niffang seni Kot, ren ewe popun i a tongeni awewei ekkewe sokkun mak; ewer, iwe Ammon a pwan pwapwa.\n\n29 Nge Ammon me pwin kewe ra uren netipengaw pokiten chommongun me nein pwir kewe ra fen ninnino;\n\n30 Me pwan pokiten king Noah me noun kewe pris ra efisi an ekkewe aramas repwe fori chommong tipis me angangangaw ngeni Kot; iwe ra pwan netipeta ren manon Apinatai we; me pwan ren an Alma suno me ekkewe aramas minne ra fiti, ekkewe ra fori ew mwichefenin Kot seni ewe pochokun me manamanen Kot, me nuku won ekkewe kapas minne a fen kapas me ren Apinatai.\n\n31 Ewer, ra netipeta ren ar we suno, pun rese sinei ika ian ra suno ie. Iei ita repwe fen pwapwa ne fitir, pun ir pwisin ra fen tonong non ew pwon mi pin ngeni Kot pwe repwe angang ngeni i me aneasochisi an kewe annuk.\n\n32 Iwe iei seni ewe fansoun wareton Ammon, king Limai a pwan tonong non ew pwon mi pin ngeni Kot, me pwan chommong me nein noun kewe aramas, pwe repwe angang ngeni i me aneasochisi an kewe annuk.\n\n33 Iwe non ewe fansoun king Limai me chommong me nein noun kewe aramas ra fokkun mochen pwe repwe papatais; nge ese wor emon non ewe fonu a wor an mumuta me ren Kot. Iwe Ammon ese etiwa an epwe fori ei, a ekieki pwe i esap emon chon angang mi fich ngeni.\n\n34 Iei minne non ena fansoun rese achufengeni ir non ew mwichefen, ra witiwit won Ngunun ewe Samon. Iei ra fokkun mochen repwe pwan winiti usun Alma me pwin kewe, ekkewe ra fen suno ngeni ewe fonu pon.\n\n35 Ra fokkun mochen pwe repwe papatais pwe pisekin pwarata me kapasen pwarata pwe ra ennetin mochen angang ngeni Kot ren unusen netiper; nge inamo ra ammangano ewe fansoun; iwe ew uruon ar papatais epwe kawor mwirin.\n\n36 Iwe iei meinisin ekiekin Ammon me noun kewe aramas, me king Limai me noun kewe aramas, pwe repwe angasereno seni ne poun ekkewe chon Leiman me seni fotek.\n\n", "mosiah 22": "[center][font_size=26]Sopun 22[/font_size][/center]\n\n[i]Kokkot ra foruno fan iten ekkewe aramas ar repwe tiweno seni ewe fotek ngeni ekkewe chon Leiman—Ekkewe chon Leiman ra sakaweno me ren ekkewe chon Nifai—Ekkewe aramas ra tiweno, niwin ngeni Saraemla, me ra nom fan nemenien King Mosaia. Arap ngeni 121–120 Ier Mwen Kraist.[/i]\n\n1 Iwe iei non ewe fansoun Ammon me king Limai ra poputa ne apungupung ngeni ekkewe aramas ifa usun ar repwe pwisin angasereno seni fotek; iwe ra pwan mwo fori pwe ekkewe aramas meinisin repwe ioifengenir; iwe ei ra fori pwe repwe tongeni angei mongungun ekkewe aramas.\n\n2 Iwe non ewe fansoun rese tongeni kuna ew aan ar repwe pwisin angasereno seni fotek, tiwenon chok ika pwe repwe angei punuwer kewe me nour kewe, me nour kewe penen man, me pwin man, me imwer kewe imw mangaku, me feino ngeni ewe fonu pon; pun ekkewe chon Leiman ra fokkun chommong, ese tufich an ekkewe aramasen Limai repwe fiu ngeni ir, ar ekiekin repwe pwisin angasereno seni fotek me ren ewe ketinas.\n\n3 Iei non ewe fansoun Gideon a feino me uta me mwen ewe king, me apasa ngeni i: Iei O king, ka fen ausening ngeni ai kapas akkom non chommong fansoun nupwen sia fiu ngeni pwich kewe, ekkewe chon Leiman.\n\n4 Iwe iei O king, ika pwe kesamo sineiei pwe upwe emon chon angang mi namotongaw, are ika pwe ka fen rongorong ngeni och ukukun ai kapas akkom, me ika ra fen aninisoch ngonuk, ina usun ua fokkun mochen pwe kopwe rongorong ngeni ai kapas non ei fansoun, iwe upwe noum chon angang me angasano ekkei aramas seni fotek.\n\n5 Iwe ewe king a mut ngeni i pwe epwe tongeni kapas. Iwe Gideon a apasa ngeni i:\n\n6 Nengeni ewe kukkun aan nukanapan ei neni, me non ewe tit nukunupan ei neni, ren nukunupan nepekin ewe teninimw. Ekkewe chon Leiman, are ekkewe chon masen noun ekkewe chon Leiman, fansoun nepwin ra sakaweno; iei minne sipwe tinano ew porous me nein ekkei aramas meinisin pwe repwe ionfengeni nour kewe penen man me pwin man, pwe repwe tongeni tinareno non ewe fonu pon fansoun nepwin.\n\n7 Iwe upwe feino anongonong won om annuk me moni ewe amuchunon takisesin wain ngeni ekkewe chon Leiman, iwe repwe sakaweno; iwe sipwe feino me non ewe kukkun aan mi monomon won peniefefinin ar we nenien asoso non ewe masies nupwen ra sakaweno me mour.\n\n8 Iei sipwe feino fiti pwan punuwach kewe me nouch kewe, nouch kewe penen man, me nouch pwin man non ewe fonu pon; iwe sipwe sai unukun ewe fonuen Sailum.\n\n9 Iwe non ewe fansoun ewe king a ausening ngeni ekkewe kapas an Gideon.\n\n10 Iwe king Limai a annuku noun kewe aramas repwe ionfengeni nour kewe penen man; iwe a tinano ewe takisesin wain ngeni ekkewe chon Leiman; iwe a pwan tinano chommong wain, pwe ew niffang ngeni ir; iwe ra un watte seni ewe wain minne king Limai a tinano ngeni ir.\n\n11 Iwe non ewe fansoun pwe ekkewe aramasen king Limai ra feino fansoun nepwin non ewe fonu pon fiti nour kewe penen man me nour kewe pwin man, iwe ra feino rokopwani ewe fonuen Sailum non ewe fonu pon, iwe ra kun ngeni ewe fonuen Saraemla, ra emmwen me ren Ammon me pwin kewe.\n\n12 Iwe ra uwei nour kewe gold meinisin, me silver, me ar mettoch mi auchea, minne ra tongeni uwei, me ra pwan uwei ngeni ir pisekir kewe, non ewe fonu pon; iwe ra sopweno ar we sai.\n\n13 Iwe mwirin chommong ran non ewe fonu pon ra tori ewe fonuen Saraemla, me choni noun Mosaia kewe aramas, me ra nom fan nemenian.\n\n14 Iwe non ewe fansoun Mosaia a etiwer fiti pwapwa; iwe a pwan angei ar kewe uruo, me pwan ekkewe uruo minne ra pwá me ren ekkewe aramasen Limai.\n\n15 Iwe iei non ewe fansoun nupwen ekkewe chon Leiman ra kuna pwe ekkewe aramasen Limai ra feino tou seni ewe fonu fansoun nepwin, ra tinano ew mwichen sounfiu ngeni non ewe fonu pon pwe repwe tapweno mwirir;\n\n16 Iwe mwirin ar tapwer non ru ran, rese chiwen tongeni tapwei raser kewe; iei minne ra monucheno non ewe fonu pon.\n\n", "mosiah 23": "Ew uruon Alma me ekkewe aramas noun ewe Samon, ekkewe ra kasuno non ewe fonu pon me ren ekkewe aramasen King Noah.\n\nMi kapachenong non sopun 23 ngeni 24.\n\n[center][font_size=26]Sopun 23[/font_size][/center]\n\n[i]Alma ese etiwa an epwe king—A angang usun emon pris mi nap—Ewe Samon a fonou Noun kewe aramas, me ekkewe chon Leiman ra angei ewe fonuen Helam non pochokun—Amulon, ewe soun emmwenin noun King Noah kewe pris mi ngaw, a nemenem nge mi nom fan nemenien ewe kingen ekkewe chon Leiman. Arap ngeni 145–121 Ier Mwen Kraist.[/i]\n\n1 Iei Alma, pokiten a fen aurour me ren ewe Samon pwe ekkewe sounfiun king Noah repwe feito wor, me pokiten a fen affata ngeni noun kewe aramas, iei minne ra ionfengeni nour kewe penen man, me angei ar kewe grain, me feino ngeni non ewe fonu pon mwen ekkewe sounfiun king Noah.\n\n2 Iwe ewe Samon a apochokuner, pwe ekkewe aramasen king Noah resap tongeni tori ir ar repwe nireno.\n\n3 Iwe ra su non ar sai ukukun wanu ran non ewe fonu pon.\n\n4 Iwe ra feito ngeni ew fonu, ewer, pwan mwo ew fonu mi ningoch me menoch, ew fonuen konik mi nimenimoch.\n\n5 Iwe ra aueta imwer kewe imw mangaku, me poputa ne anganga ewe puun, me poputa ne kau imw; ewer, ra fokkun angang öch, me ra fokkun angang weires.\n\n6 Iwe ekkewe aramas ra fokkun mochen pwe Alma epwe nour king, pun a achengicheng me ren noun kewe aramas.\n\n7 Nge i a apasa ngeni ir: Nengeni, ese auchea pwe epwe wor emon nouch king; pun iei anon ewe Samon: Ousap aucheani emon aramas nap seni pwan emon, are emon esap ekieki inisin pwe mi nap seni pwan emon; iei minne ua apasa ngenikemi pwe ese auchea pwe epwe wor emon noumi king.\n\n8 Nge inamo, ika pwe mi tufich pwe epwe wor mwan mi pung fansoun meinisin ar repwe noumi king iwe epwe murino an epwe wor emon noumi king.\n\n9 Nge chechemeni ewe angangangawen king Noah me noun kewe pris; iwe ngang pwisin ua tup non ew sar, me fori chommong mettoch minne mi anieput me nemesen ewe Samon, minne a esenipato ngeniei aier mi eriaffou;\n\n10 Nge inamo, mwirin chommong riaffou, ewe Samon a rongorong ai kewe sio, me a ponueni ai kewe iotek, me a fori ai upwe pisekin aninis me non poun kewe ne uwei fokkun chommong me neimi ngeni ew mirit usun an we ennet.\n\n11 Nge inamo, non ei ngang use sikaseni, pun ngang use fich ai upwe sikaseni inisi.\n\n12 Iwe iei ua apasa ngenikemi, oua fen riaffou me ren king Noah, me oua fen fotek ngeni i me noun kewe pris, me oua fen tonong non angangangaw pokiter; iei minne oua fen fofo ren ekkewe senin angangangaw.\n\n13 Iwe iei nupwen oua fen ngaseno me ren ewe manamanen Kot seni ekkei fofo; ewer, pwan mwo seni ne poun king Noah me noun kewe aramas, me pwan seni ekkewe fofon angangangaw, iei usun ua fokkun mochen pwe oupwe nukuchar non ei napanapen ngaseno ren minne oua fen ngaseno, me pwe ousap apinukunuku emon mwan an epwe king womi.\n\n14 Me ousap pwan apinukunuku emon an epwe emon noumi sense are noumi chon afanafan, tiwenon chok ika epwe emon mwanin Kot, a fetan non an kewe aan me aneasochisi an kewe annuk.\n\n15 Iei Alma a aiti noun kewe aramas, pwe emon me emon epwe tongei chon orun usun a pwisin tongei inisin, pwe esap wor anini fengen neir.\n\n16 Iwe iei, Alma nour pris mi nap, pokiten i ewe chon forata ar we mwichefen.\n\n17 Iwe non ewe fansoun pwe ese wor emon a angei mumuta an epwe afanafan are assukun tiwenon chok ika epwe me ren i seni Kot. Iei minne a epinano nour kewe pris meinisin me nour kewe sense meinisin; iwe ese wor a epinipinino tiwenon chok ika repwe mwan mi pung.\n\n18 Iei minne ra nenengeniochu nour kewe aramas, me tumunur non mettoch ren pekin wenechar.\n\n19 Iwe non ewe fansoun pwe ra poputa ne fokkun feiochuno me non ewe fonu; iwe ra eita ngeni ewe fonu Helam.\n\n20 Iwe non ewe fansoun pwe ra chommongono me fokkun feioch non ewe fonuen Helam; iwe ra aueta ew teninimw, minne ra eita ngeni ewe teninimwen Helam.\n\n21 Nge inamo ewe Samon a ekieki pwe mi öch an epwe fonou noun kewe aramas; ewer, a sotuni ar tipepos me ar nuku.\n\n22 Nge inamo—ion ewe epwe wanong an apinukunuk non i ewe pwan chok epwe seikita non ewe ranin soponon. Ewer, iwe a iei usun ren ekkei aramas.\n\n23 Pun nengeni, upwe pwar ngenikemi pwe ra katonong non fotek, iwe ese wor a tongeni angasereno nge ewe Samon ar Kot, ewer, pwan mwo ewe Koten Abraham me Isaac me Jacob.\n\n24 Iwe non ewe fansoun pwe a angasereno, me a pwarano an manaman mi napanap ngeni ir, iwe a pochokun ar we pwapwa.\n\n25 Pun nengeni, non ewe fansoun pwe nupwen ar we nom non ewe fonuen Helam, ewer, non ewe teninimwen Helam, nupwen ar anganga ewe fonu nepekir, nengeni ew mwichen sounfiun ekkewe chon Leiman a nom non kianin ewe fonu.\n\n26 Iei non ewe fansoun pwe pwin Alma kewe ra suno seni ar kewe atake, me ionfengeni inisir non ewe teninimwen Helam; iwe ra fokkun nuokus pokiten feiton ekkewe chon Leiman.\n\n27 Nge Alma a feino me uta me neir, me peser pwe resap nuokus, nge repwe chechemeni ewe Samon ar Kot me i epwe angasereno.\n\n28 Iei minne ra akkouno ar nuokus, me poputa ne sio ngeni ewe Samon pwe i epwe apwetetei netipen ekkewe chon Leiman, pwe repwe amanauer, me punuwer kewe, me nour kewe.\n\n29 Iwe non ewe fansoun ewe Samon a apwetetei netipen ekkewe chon Leiman. Iwe Alma me pwin kewe ra feino me fangeta inisir ngeni ne pour; iwe ekkewe chon Leiman ra angei nemenem won ewe fonuen Helam.\n\n30 Iei ekkewe sounfiun ekkewe chon Leiman, ekkewe ra tapweno mwirin ekkewe aramasen king Limai, ra monucheno non ewe fonu pon non chommong ran.\n\n31 Iwe nengeni, ra fen kuna ekkewe pris noun king Noah, non ew neni minne ra eita ngeni Amulon; iwe ra poputa ne fonueni ewe fonuen Amulon me poputa ne anganga ewe puun.\n\n32 Iei iten ewe sou emmwenin ekkewe pris itan Amulon.\n\n33 Iwe non ewe fansoun pwe Amulon a sio ngeni ekkewe chon Leiman; me a pwan tinano punuwer kewe, ekkewe fopun noun ekkewe chon Leiman, pwe repwe sio ngeni aramaser kewe, pwe resap nieno punuwer kewe.\n\n34 Iwe a wor an ekkewe chon Leiman kirekiroch won Amulon me pwin kewe, iwe rese nireno, pokiten punuwer kewe.\n\n35 Iwe Amulon me pwin kewe ra choni ekkewe chon Leiman, iwe ra sai non ewe fonu pon ar repwe kutta ewe fonuen Nifai nupwen ra kuna ewe fonuen Helam, minne a masow me ren Alma me pwin kewe.\n\n36 Iwe non ewe fansoun pwe ekkewe chon Leiman ra pwon ngeni Alma me pwin kewe, pwe ika repwe pwar ngeni ir ewe aan minne a emmwenino ngeni ewe fonuen Nifai pwe repwe mut ngeni ir manauer me ar ngaseno.\n\n37 Nge mwirin an Alma pwar ngeni ir ewe aan minne a emmwenino ngeni ewe fonuen Nifai ekkewe chon Leiman rese apwonueta ar we pwon; nge ra enenia chon mas nepekin ewe fonuen Helam, won Alma me pwin kewe.\n\n38 Iwe ekkewe nussun me neir ra feino ngeni ewe fonuen Nifai; iwe ew kinikinin me neir a niwin ngeni ewe fonuen Helam, me ra pwan uwei ngeni ir punuwan me noun ekkewe chon mas ekkewe ra fen nomwetiw non ewe fonu.\n\n39 Iwe ewe kingen ekkewe chon Leiman a mut ngeni Amulon pwe epwe emon king me emon chon nemenem won noun kewe aramas, ekkewe ra nom non ewe fonuen Helam; nge inamo esap wor an pochokun an epwe fori och mettoch mi ungeni mochenin ewe kingen ekkewe chon Leiman.\n\n", "mosiah 24": "[center][font_size=26]Sopun 24[/font_size][/center]\n\n[i]Amulon a eriaffou Alma me noun kewe aramas—Ir repwe ninnino ika pwe ra iotek—Ewe Samon a fori achour kewe pwe repwe nikinikin pan—A angasereno seni fotek, iwe ra niwin ngeni Saraemla. Arap ngeni 145–120 Ier Mwen Kraist.[/i]\n\n1 Iwe non ewe fansoun pwe Amulon a ketiw me mwen mesen ewe kingen ekkewe chon Leiman; iei minne, ewe kingen ekkewe chon Leiman a mut ngeni i me pwin kewe pwe repwe angei wisen sense won ekkei aramas, ewer, pwan mwo won ekkewe aramas ekkewe ir mi nom non ewe fonuen Semlan me non ewe fonuen Sailum, me non ewe fonuen Amulon.\n\n2 Pun ekkewe chon Leiman ra angei nemenem won meinisin ekkewe fonu; iei minne, ewe kingen ekkewe chon Leiman a finata ekkoch king won ekkei fonu meinisin.\n\n3 Iwe iei iten ewe kingen ekkewe chon Leiman itan Leiman, iwe a eiteit mwirin itan seman we; iwe iei minne a iteni king Leiman. Iwe i a king won ew chommongun aramas.\n\n4 Iwe a finata ekkoch sensen pwin Amulon kewe non ew me ew fonu minne a nemenemeno me ren noun kewe aramas; iwe ewe kapasen fonuen Nifai a poputa ne afanafan me nein ekkewe aramasen ekkewe chon Leiman meinisin.\n\n5 Iwe ra ew aramas mi chiechioch nefiner; nge inamo rese sinei Kot; ekkewe pwin Amulon rese pwan aitir och mettoch usun ewe Samon ar Kot, rese pwan aitir ewe annukun Moses; rese pwan aitir ekkewe kapas an Apinatai;\n\n6 Nge ra aitir pwe repwe soposopono ne makkei ar uruo, me pwe repwe tongeni mak emon ngeni pwan emon.\n\n7 Iwe iei ekkewe chon Leiman ra poputa ne napeno non pisekisek, me poputa ne ekkesiwin nefiner me ra pisekisekino, me poputa ne winiti ew aramas mi nikatuputup me ew aramas mi tipachem sona, usun ren nikatuputupen fonufan, ewer, ew fokkun aramas mi nikatuputup, ra pwapwa non sokopaten fofforungaw me sona meinisin, tiwenon chok ika epwe pwisin me nein pwir kewe.\n\n8 Iwe iei non ewe fansoun pwe Amulon a poputa ne aea ewe mumutan pochokun won Alma me pwin kewe, me poputa ne ariaffou i, me fori pwe noun kewe repwe ariaffou nour kewe.\n\n9 Pun Amulon mi sisinei Alma, pwe i a fen emon noun ewe king kewe pris akkom, me pwan i ewe a nuku ekkewe kapas an Apinatai me a kasuno me mwen ewe king, iwe iei minne i a song ren; pun i a nom fan nemenien king Leiman, nge inamo i a aea ewe mumutan pochokun wor, me wata ekkoch angang wor, me awora ekkoch chon nemenem wor.\n\n10 Iwe non ewe fansoun pwe a fokkun pochokun ar kewe riaffou iwe ra poputa ne sio napanap ngeni Kot.\n\n11 Iwe Amulon a annuku ngeni ir pwe repwe akkouno ar kewe sio; iwe a awora ekkoch chon mas wor pwe repwe nenengeni ir, pwe ion chok epwe pwá pwe a kokkori Kot epwe ninnino.\n\n12 Iwe Alma me noun kewe aramas rese anoumwongata neuwer ngeni ewe Samon ar Kot, nge ra wau unusen netiper ngeni i; iwe i mi sinei ekiekin netiper.\n\n13 Iwe non ewe fansoun ewe mongungun ewe Samon a feito ngeni ir non ar kewe riaffou, a apasa: Sachetai mokuremi me oupwe kinamwe, pun ngang mi sinei usun ewe pwon mi pin minne oua fen fori ngeniei; iwe upwe fori ew pwon mi pin ngeni nei aramas me angasereno seni fotek.\n\n14 Iwe upwe pwan ekisano ekkewe achou minne ra wata won afaremi, pwe ousap tongeni mefir me won nukunupemi, pwan mwo nupwen oua nom non fotek; iwe ei upwe fori pwe oupwe uta pwe oupwe chon pwarata ngeniei mwirin, me pwe oupwe tongeni ennetin sinei pwe ngang, ewe Samon Kot, ua churi nei aramas non ar riaffou.\n\n15 Iwe iei non ewe fansoun pwe ekkewe achou minne ra nom won Alma me pwin kewe ra paneno; ewer, ewe Samon a apochokunareno pwe repwe tongeni engino ngeni achour kewe ren mecheres, iwe ra fangeta fiti pwapwa me fiti tipepos ngeni mochenin ewe Samon meinisin.\n\n16 Iwe non ewe fansoun a fokkun pochokun ar nuku me ar tipepos iwe ewe mongungun ewe Samon a feito sefan ngeni ir, a apasa: Oupwe kinamwe, pun non ewe soran upwe angasakemino seni fotek.\n\n17 Iwe a apasa ngeni Alma: Kopwe feino me mwen ekkei aramas, iwe upwe fituk me angasano ekkei aramas seni fotek.\n\n18 Iwe non ewe fansoun pwe Alma me noun kewe aramas non fansoun nepwin ra ionfengeni nour kewe penen man, me pwan ar kewe grain; ewer, pwan mwo unusen ewe fansoun nepwin ra ionfengeni nour kewe penen man.\n\n19 Iwe non ewe nesesor ewe Samon a fori ew mouruchou epwe feito won ekkewe chon Leiman, ewer, me pwan nour kewe chon nemenem meinisin ra nom non ew anonnonun mour.\n\n20 Iwe Alma me noun kewe aramas ra feino ngeni ewe fonu pon; iwe nupwen ra sai unusen ewe ran ra aueta imwer kewe imw mangaku non ew nemonun chuk, iwe ra eita ngeni ewe nemonun chuk Alma, pokiten i a emmweni aaner we me non ewe fonu pon.\n\n21 Ewer, iwe non ewe nemonun chukun Alma ra ennetin wau ar kinisou ngeni Kot pokiten i a fen umoumoch ngeni ir, me ekisano achour kewe, me a fen angasereno seni fotek; pun ra fen nom non fotek, iwe ese wor emon a tongeni angasereno tiwenon chok ewe Samon ar Kot.\n\n22 Iwe ra kinisou ngeni Kot, ewer, nour kewe mwan meinisin me nour kewe fefin meinisin me nour kewe semirit meinisin ekkewe ra tongeni kapas me ne anoumwongata neuwer non ar mwareiti ar Kot.\n\n23 Iwe iei ewe Samon a apasa ngeni Alma: Emwitiruk me atouuk me noum kewe aramas seni ei fonu, pun ekkewe chon Leiman ra neno me ra tapweikemi; iei minne tou seni ei fonu, iwe upwe akkouno ekkewe chon Leiman non ei nemonun chuk pwe resap soposopono ne kutta ekkei aramas.\n\n24 Iwe non ewe fansoun pwe ra feino seni ewe nemonun chuk, iwe ra sai non ewe fonu pon.\n\n25 Iwe mwirin ar ra nom non ewe fonu pon non engon me ru ran ra tori ewe fonuen Saraemla; iwe king Mosaia a pwan etiwer fiti pwapwa.\n\n", "mosiah 25": "[center][font_size=26]Sopun 25[/font_size][/center]\n\n[i]Ekkewe mwirimwirin Mulek non Saraemla ra winiti chon Nifai—Ra kaeo usun ekkewe aramasen Alma me aramasen Sinef—Alma a papataisei Limai me noun kewe aramas meinisin—Mosaia a mutata Alma pwe epwe etteteni ewe Mwichefenin Kot. Arap ngeni 120 Ier Mwen Kraist.[/i]\n\n1 Iwe iei king Mosaia a fori pwe ekkewe aramas meinisin repwe ioifengen.\n\n2 Iei ese kon chommong ekkewe ir seni noun Nifai, are ese kon chommong ekkewe ir seni mwirimwirin Nifai, usun chommongun ir ekkewe seni aramasen Saraemla, ewe mwirimwirin Mulek, me ekkewe ra feito fiti i me non ewe fonu pon.\n\n3 Iwe ese kon chommong ekkewe ir seni aramasen Nifai me ekkewe ir seni aramasen Saraemla usun chommongun ekkewe ir seni ekkewe chon Leiman; ewer, rese nonno ngeni esopun chochon ekkewe chon Leiman.\n\n4 Iwe iei ekkewe aramasen Nifai meinisin ra chufengen, me pwan ekkewe aramasen Saraemla meinisin, iwe ra ioifengen non ru mwicheich.\n\n5 Iwe non ewe fansoun pwe Mosaia a annea, me a fori pwe repwe anneani, ekkewe uruon Sinef ngeni noun kewe aramas; ewer, a anneani ekkewe uruon ekkewe aramasen Sinef, seni ewe fansoun ra su seni ewe fonuen Saraemla tori ra niwin sefan.\n\n6 Iwe a pwan anneani ewe uruon Alma me pwin kewe, me ar kewe riaffou meinisin, seni ewe fansoun ra su seni ewe fonuen Saraemla tori ewe fansoun ra niwin sefan.\n\n7 Iwe iei, nupwen Mosaia a awesano an anneani ekkewe uruo, noun kewe aramas ekkewe ra nomwetiw non ewe fonu ra mairu ren mwar me esukusuk.\n\n8 Pun rese sinei met repwe ekieki; pun nupwen ra kuna ekkewe ra fen ngaseno seni fotek ra uren fokkun pwapwa mi napanap.\n\n9 Iwe pwan, nupwen ra ekieki usun pwir kewe ekkewe ra fen ninnino me ren ekkewe chon Leiman ra uren netipechou, me ra pwan assupwatiw chonun mesen netipechou.\n\n10 Iwe pwan, nupwen ra ekieki usun mwitirin kirekirochun Kot, me an manaman ne angasa Alma me pwin kewe seni ne poun ekkewe chon Leiman me seni fotek, ra anoumwongata neuwer me kinisou ngeni Kot.\n\n11 Iwe pwan, nupwen ra ekiek won ekkewe chon Leiman, ir pwir kewe, usun ar nikinikin tipis me nimengaw, ra uren metek me riaffou fan iten tufichin ngunur.\n\n12 Iwe non ewe fansoun pwe ekkewe noun Amulon me pwin kewe, ekkewe ra angei ekkewe fopun noun ekkewe chon Leiman pwe punuwer, ra tipengaw ren mwokutukutun semer kewe, iwe rese chiwen eiteit seni iten semer kewe, iei minne ra wata wor ewe iten Nifai, pwe repwe tongeni iteni ekkewe noun Nifai me anneanong nein ekkewe ra iteni chon Nifai.\n\n13 Iwe iei ekkewe aramasen Saraemla meinisin ra anneanong ren ekkewe chon Nifai, iwe ei pokiten ewe muu ese no ngeni emon nge ngeni ir ekkewe mwirimwirin Nifai.\n\n14 Iwe iei non ewe fansoun pwe nupwen Mosaia a osopwano an kapas me annea ngeni ekkewe aramas, a mochen pwe Alma epwe pwan kapas ngeni ekkewe aramas.\n\n15 Iwe Alma a kapas ngeni ir, nupwen ra chufengen non mwicheich watte, iwe a feino seni ew mwich ngeni pwan ew, a afanafan ngeni ekkewe aramas usun aier me nuku non ewe Samon.\n\n16 Iwe a pesei ekkewe aramasen Limai me pwin kewe, ekkewe meinisin ra fen ngaseno seni fotek, pwe repwe chechemeni pwe ewe Samon i ewe a angasereno.\n\n17 Iwe non ewe fansoun pwe mwirin an Alma a aiti ekkewe aramas chommong mettoch, me an osopwano an kapas ngeni ir, pwe king Limai a fokkun mochen pwe i epwe papatais; me noun kewe aramas meinisin ra fokkun mochen pwe repwe pwan papatais.\n\n18 Iei minne, Alma a feino non ewe konik me a papataiser; ewer, a papataiser mwirin ewe napanap i a fori ngeni pwin kewe non ekkewe konikin Mormon; ewer, iwe meinisin ekkewe a papataiser ra choni ewe mwichefenin Kot; iwe ei pokiten ar nuku non ekkewe kapas an Alma.\n\n19 Iwe non ewe fansoun pwe king Mosaia a mut ngeni Alma pwe epwe tongeni forata imwen fan non unusen ewe fonuen Saraemla; iwe a ngeni mumuta pwe epwe seikata pris me sense won ew me ew imwen fan.\n\n20 Iwe ei a fis pokiten a kon chommong aramas rese tongeni emmwen me ren emon chok sense; meinisin rese pwan tongeni rongorong ewe kapasen Kot me non ew chok mwich;\n\n21 Iei minne ra achufengenir pwisin non sokkofesenin mwicheich, minne ra eita ngeni ir imwen fan; meinisin imwen fan a wor nour pris me nour sense, iwe emon me emon pris a afanafana ewe kapas anongonong won an a kawor ngeni me ren awan Alma.\n\n22 Iwe iei, inamo mi chommong imwen fan ir meinisin ra chok ew mwichefen, ewer, pwan mwo ewe mwichefenin Kot; pun ese wor mettoch ra afanafana me non ekkewe imwen fan meinisin tiwenon chok ika epwe aier me nuku non Kot.\n\n23 Iwe iei a wor fisu imwen fan non ewe fonuen Saraemla. Iwe non ewe fansoun pwe ion chok a fokkun mochen pwe repwe wata wor ewe iten Kraist, are iten Kot, ra choni ekkewe imwen fan an Kot;\n\n24 Iwe ra iteni ekkewe aramasen Kot. Iwe ewe Samon a wau noun we Ngun wor, iwe ra feioch, me feiochuno me non ewe fonu.\n\n", "mosiah 26": "[center][font_size=26]Sopun 26[/font_size][/center]\n\n[i]Chommong chon ewe Mwichefen ra emmwenino non tipis me ren ekkewe rese nuku—Ewe Samon a pwon ngeni Alma an manau esemuch—Ekkewe ra aier me ra papatais ra angei omusomusen tipis—Chon ewe Mwichefen mi nom non tipis ekkewe ra aier me pwarata ar tipis ngeni Alma me ngeni ewe Samon repwe museno; are esap ina, resap anneanong nein ekkewe aramasen ewe Mwichefen. Arap ngeni 120–100 Ier Mwen Kraist.[/i]\n\n1 Iei non ewe fansoun pwe a chommong me nein ewe maritan tappin aramas ekkewe rese weweiti ewe kapas an king Benjamin, pokiten ir mi chok kukkun semirit atun ewe fansoun a kapas ngeni noun kewe aramas; iwe rese nuku eerenien semer kewe.\n\n2 Rese nuku met a fen makketiw usun ewe manausefanin ekkewe mi mano, rese pwan nuku usun wareton Kraist.\n\n3 Iwe iei pokiten ar rese nuku rese tongeni weweiti ewe kapasen Kot; iwe netiper a pochokununo.\n\n4 Iwe rese mochen repwe papatais; rese pwan mochen choni ewe mwichefen. Iwe ra ew kaimunon aramas ren ar nuku, me ra soposopono non ena sokkun feinfeino, pwan mwo non ar ekiekin mochenin fonufan me nikinikin tipis; pun rese mochen kokkori ewe Samon ar Kot.\n\n5 Iwe iei non muun Mosaia we rese nonno ngeni esopun chochon ekkewe aramasen Kot; nge pokiten ewe etinepat me nein ekkewe chochon ewe mwichefen ra chommongono.\n\n6 Pun non ewe fansoun ra atupano chommong ren ar kewe kapas mi eingeing mi chofona, ekkewe ir mi nom non ewe mwichefen, me ra forir pwe repwe fori chommong tipis; iei minne a winiti ew mettoch mi namwot pwe ekkewe ra fori tipis, ekkewe ir mi nom non ewe mwichefen, repwe fon me ren ewe mwichefen.\n\n7 Iwe non ewe fansoun ra uweireto me mwen ekkewe pris, iwe ra uweiareno ngeni ekkewe pris seni ekkewe sense; iwe ekkewe pris ra uweiareto me mwen Alma, i ewe pris mi nap.\n\n8 Iei king Mosaia a ngeni Alma ewe mumutan pochokun won ewe mwichefen.\n\n9 Iwe non ewe fansoun pwe Alma ese sinei usur; nge mi wor chommong chon pwarata usur; ewer, ekkewe aramas ra uta me pwarata usun ar chommong angangangaw.\n\n10 Iei esemo wor och sokkun mettoch a fen fis akkom me non ewe mwichefen; iei minne Alma a osukosuk non ngunun, iwe a fori pwe repwe uweiareno me mwen ewe king.\n\n11 Iwe a apasa ngeni ewe king: Nengeni, ikkei ir chommong ekkewe am aua uweiareto me mwom, ekkewe ra fen tipis me ren pwir kewe; ewer, iwe ra fen ono me non sokopaten angangangaw. Iwe rese aier seni ar kewe angangangaw; iei minne am aua uweireto me mwon, pwe kopwe tongeni apungur anongonong won ar atai annuk.\n\n12 Nge king Mosaia a apasa ngeni Alma: Nengeni, usap apungur; iei minne ua fangenong ir non poum pwe kopwe apungur.\n\n13 Iwe iei ngunun Alma a pwan osukosuk sefan; iwe a feino me eisini ewe Samon met i epwe fori usun ei mettoch a fis, pun a nuokus ika i epwe fori och mettoch mi muan me ne mesen Kot.\n\n14 Iwe non ewe fansoun pwe mwirin i a wau unusen ngunun ngeni Kot, ewe mongungun ewe Samon a feito ngeni i, a apasa:\n\n15 Feioch en, Alma, me feioch ir ekkewe ra papatais non ekkewe konikin Mormon. Ka feioch pokiten om ennetin nuku chok non ekkewe kapas an nei we chon angang Apinatai.\n\n16 Me feioch ir pokiten ar ennetin nuku non ekkewe kapas chok minne ka fen apasa ngeni ir.\n\n17 Me feioch en pokiten ka fen forata ew imwen fan me nein ekkei aramas; iwe repwe tumunoch, iwe repwe nei aramas.\n\n18 Ewer, feioch ekkei aramas ekkewe ra mochen uwei itei we; pun non itei we repwene iteni; iwe ir nei.\n\n19 Me pokiten ka fen eis seni ei usun ewe chon atai annuk, ka feioch.\n\n20 En emon nei chon angang; iwe ua fori ew pwon mi pin ngonuk pwe epwe wor om manau esemuch; iwe kopwe angang ngeniei me feino non itei, me kopwe ionfengeni nei kewe siip.\n\n21 Iwe i ewe epwe rongorong neuwei epwe nei siip; iwe i kopwe etiwanong non ewe mwichefen, iwe i upwe pwan etiwa.\n\n22 Pun nengeni, iei ai mwichefen; ion epwe papatais epwe papatais ngeni aier. Me ion chok kopwe etiwa epwe nuku non itei; iwe i upwe kisasew ne omusano.\n\n23 Pun ngang ewe ua wata woi tipisin fonufan; pun ngang ewe a forireta; me ngang ewe a mut ngeni ir ekkewe ra nuku tori nesoponon ew neni ren peniemwani.\n\n24 Pun nengeni, non itei ir repwe iteni; iwe ika repwe sineiei repwe feito, me epwe wor ew nenier ren peniemwani feinfeino chok.\n\n25 Iwe ewe fansoun epwe feito pwe nupwen ewe aruwen rappwa epwe tik iwe ir ekkewe rese sisineiei repwe feito me repwe uta me mwei.\n\n26 Iwe non na fansoun repwe sinei pwe ngang ewe Samon ar Kot, pwe ngang nour we Chon Angasano; nge resap ngaseno.\n\n27 Iwe non na fansoun upwe affata ngeni ir pwe use sisiner; iwe repwe feino ngeni ewe ekkei esemuch a fen monneta fan iten ewe tefin me noun kewe chon nang.\n\n28 Iei minne ua apasa ngonuk, pwe i ewe esap rongorong mongungui, i esap pwan ketiwenong non ai we mwichefen, pun i usap etiwa non ewe ranin soponon.\n\n29 Iei minne ua apasa ngonuk, Feino; iwe ion chok epwe atai annuk an epwe ungeniei, i kopwe apungu anongonong won ekkewe tipis minne i a fen fori; iwe ika a pwarata an tipis me mwom me ngang, me aier non ennetin netipan, i kopwe omusano, iwe upwe pwan omusano.\n\n30 Ewer, iwe fan chommongun an nei kewe aramas repwe aier upwe omusano ar kewe atai annuk ngeniei.\n\n31 Iwe ami oupwe pwan omusano fengeni ami kewe atai annuk; pun ennetin ua apasa ngenikemi, i ewe ese omusano an chon orun atai annuk nupwen a apasa pwe a aier, i a pwisin watiw inisin fan nemenien kapung.\n\n32 Iei ua apasa ngonuk, Feino; me ion chok esap aier seni an tipis i esap pwan anneanong me nein nei kewe aramas; iwe ei oupwe aneasochisi seni ei fansoun feino.\n\n33 Iwe non ewe fansoun nupwen Alma a rongorong ekkei kapas a makkeretiw pwe epwe annomur, me pwe epwe tongeni apungu ekkewe aramasen ewe mwichefen anongonong won ekkewe annukun Kot.\n\n34 Iwe non ewe fansoun pwe Alma a feino me apungu ekkewe ra fen ono non ar angangangaw anongonong won ewe kapasen ewe Samon.\n\n35 Iwe ion chok a aier seni an tipis me a pwarareta, ir epwe anneanirenong me nein ekkewe aramasen ewe mwichefen;\n\n36 Iwe ekkewe resap pwarata ar kewe tipis me aier seni ar angangangaw, ir resap pwan anneaong me nein ekkewe aramasen ewe mwichefen, iwe iter kewe ra tottonuu.\n\n37 Iwe non ewe fansoun pwe Alma a emmweni mwokutukutun ewe mwichefen meinisin; iwe a poputa sefan an a wor ar kinamwe me ra fokkun feioch non mwokutukutun ewe mwichefen, ra fetanoch me mwen Kot, ra etiwa chommong, me papataisei chommong.\n\n38 Iwe iei ekkei mettoch meinisin Alma me chiechian kewe chon angang ra fori ir ekkewe ra nemenem won ewe mwichefen, ra fetan non unusen nikitu, ra afanafana ewe kapasen Kot non mettoch meinisin, ra riaffouni sokopaten riaffou meinisin, ra riaffou me ren ekkewe resap chon ewe mwichefenin Kot meinisin.\n\n39 Iwe ra fonou pwir kewe; iwe ra pwan fon, emon me emon me ren ewe kapasen Kot, anongonong won an tipis, are ren ekkewe tipis minne i a fen fori, iwe ra annuk me ren Kot pwe resap kouno ne iotek, me repwe kinisou non mettoch meinisin.\n\n", "mosiah 27": "[center][font_size=26]Sopun 27[/font_size][/center]\n\n[i]Mosaia a pinei eriaffou me annuku epwe wor nonnofengen—Alma ewe kukkun me ekkewe fomon anuon noun Mosaia ra kutta ar repwe atano ewe Mwichefen—Emon chon nang a pwato me annuku ngeni ir pwe repwe akkouno ar kewe mwokutukut mi ngaw—Alma ese chiwen tongeni kapas—Aramas meinisin repwe upusefan ar repwe angei amanau—Alma me ekkewe anuon noun Mosaia ra afanafana porousen pwapwa. Arap ngeni 100–92 Ier Mwen Kraist.[/i]\n\n1 Iwe iei non ewe fansoun pwe ewe eriaffou minne a fis ngeni ewe mwichefen seni ekkewe rese nuku a napeno iwe ewe mwichefen a poputa ne ngunungun, me ra anini ngeni nour kewe sou emmwen usun ewe mettoch; me ra anini ngeni Alma. Iwe Alma a awewei ewe osukosuk me mwen nour we king, Mosaia. Iwe Mosaia a apungupung ngeni noun kewe pris.\n\n2 Iwe non ewe fansoun pwe king Mosaia a tinano ew porous non unusen ewe fonu unukur pwe ekkewe rese nuku resap eriaffou emon me nein ekkewe ra choni ewe mwichefenin Kot.\n\n3 Iwe a wor ew annuk mi tichik non unusen ekkewe imwen fan meinisin pwe esap wor eriaffou me neir, pwe epwe wor nonnofengen me nein aramas meinisin;\n\n4 Pwe resap mut ngeni namanam tekia me sikaseni epwe osukosuka ar kinamwe; pwe emon me emon aramas epwe sufonu chon orun usun a pwisin asufonu inisin, repwe angang ren pwisin pour fan iten aninisir.\n\n5 Ewer, me pwan nour kewe pris me sense meinisin repwe angang ren pwisin pour fan iten aninisir, non mettoch meinisin tiwenon chok non semwen, are non watten woungaw; iwe ren ar fori ekkei mettoch, ra napeno non chenin Kot.\n\n6 Iwe a poputa an a wor watten kinamwe sefan non ewe fonu; iwe ekkewe aramas ra poputa ne fokkun chommongono, me poputa ne toropas fetan won unungen ewe fonufan, ewer, non ennefen me non eor, non otiw me non notou, ra aueta watten teninimw me sopw me non ekkewe kinikinin ewe fonu meinisin.\n\n7 Iwe ewe Samon a churi ir me efeiochur, iwe ra winiti ew aramas watte me pisekisek.\n\n8 Iei ekkewe anuon noun Mosaia ra anneanong nein ekkewe rese nuku; me pwan emon me nein ekkewe anuon noun Alma a anneaong me neir, ewe a iteni Alma, mwirin seman we; nge inamo, a winiti emon mwan mi fokkun ngaw me a fen ngeni niosun anu muan. Iwe i emon mwan a angoch ne kapas, me a kapas chommong eingeing mi chofona ngeni ekkewe aramas; iei minne a emmwenano chommong me nein ekkewe aramas ar repwe fori usun chok an kewe angangangaw.\n\n9 Iwe i a winiti ew ennetin eppet ngeni feiochunon ewe mwichefenin Kot; a sonaieno netipen ekkewe aramas; a fori watten etinepat me nein ekkewe aramas; a awora ew fansoun an ewe chon koum ngeni Kot epwe aea an pochokun wor.\n\n10 Iwe iei non ewe fansoun pwe nupwen a no fetan an epwe atai ewe mwichefenin Kot, pun a fein fetan non monomon fiti ekkewe anuon noun Mosaia ar repwe achocho ne atano ewe mwichefen, me emmwenano ekkewe aramasen ewe Samon, ar repwe ungeni ekkewe annukun Kot, are pwan ewe king—\n\n11 Iwe usun ua apasa ngenikemi, nupwen ar fein fetan ne ungeni Kot, nengeni, ewe chon nangin ewe Samon a pwato rer; iwe a feitiw usun ita non ew kuchu; iwe a kapas usun ita ren ew mongungun chopunap, minne a fori ewe puun an epwe chech ewe minne ra uta won;\n\n12 Iwe a fokkun watte ar mairu, ra turuno ngeni ewe puun, me rese weweiti ekkewe kapas minne i a apasa ngeni ir.\n\n13 Nge inamo a puchor sefan, a apasa: Alma, uta me mareto, pun pwata ka eriaffou ewe mwichefenin Kot? Pun ewe Samon a fen apasa: Iei ai mwichefen, iwe upwe forata; iwe esap wor och mettoch epwe akkufu, tiwenon chok ewe atai annuk an nei kewe aramas.\n\n14 Iwe pwan, ewe chon nang a apasa: Nengeni, ewe Samon a fen rongorong ngeni ekkewe iotek an noun kewe aramas, me pwan ekkewe iotekin noun we chon angang, Alma, i semom we; pun a fen iotek ren watten nuku usum pwe kopwe tongeni emmwen ngeni ewe mirit usun ewe ennet; iei minne, ren ei popun ua feito pwe upwe pesek usun ewe manaman me mumuta an Kot, pwe ekkewe iotek an noun kewe chon angang repwe tongeni ponu anongonong won ar nuku.\n\n15 Iwe iei nengeni, kopwe tipemwaramwarei ewe manamanen Kot? Pun nengeni, met mongungui ese achechechi ewe puun? Me kose tongeni pwan nengeniei me mwom? Iwe ngang ua ekkuneto seni Kot.\n\n16 Iei ua apasa ngonuk: Feino, me chechemeni ewe fotekin semom kewe non ewe fonuen Helam, me non ewe fonuen Nifai; me chechemeni met auchean mettoch i a fen fori fan iter; pun ir mi nom non fotek, me i a fen angasereno. Iwe iei ua apasa ngonuk, Alma, feino, me kutta om kosap chiwen atano ewe mwichefen, pwe ar kewe iotek epwe ponu, iwe ei ika pwe kopwe fori mettoch ka mochen kopwe katuruu.\n\n17 Iwe iei non ewe fansoun pwe ikkei ekkewe amuchunon kapas minne ewe chon nang a apasa ngeni Alma, iwe a feino.\n\n18 Iwe iei Alma me ekkewe ra nom ren ra turuno sefan ngeni ewe puun, pokiten a napanap ar mairu; pun ren pwisin meser ra kuna emon chon nangin ewe Samon; me mongungun a usun chopunap, minne a achechechi ewe puun; iwe ra sinei pwe ese wor och mettoch tiwenon chok ika ewe manamanen Kot a tongeni achechechi ewe puun me fori an epwe chung usun ita epwe kinifesen non ru kinikin.\n\n19 Iwe iei ewe mairun Alma a fokkun napanap ese chiwen tongeni kapas, ese tongeni suki awan; ewer, iwe a apwangapwangeno, ese pwan mwo tongeni amwokutu poun; iei minne a kakino me ren ekkewe ir mi nom ren, ra eki non an apwangapwang, pwan mwo tori ar ra ekietiw me mwen seman we.\n\n20 Iwe ra apasa sefani ngeni seman we ekkewe mettoch meinisin a fen fis ngeni ir; iwe seman we a pwapwa, pun a sinei pwe ina ewe manamanen Kot.\n\n21 Iwe a fori pwe ew mwicheich epwe ionfengen pwe repwe tongeni kuna met ewe Samon a fen fori ngeni noun we anuon, me pwan ngeni ekkewe ir mi nom ren.\n\n22 Iwe a fori pwe ekkewe pris repwe ionfengeni inisir; iwe ra poputa ne echikipin, me ra iotek ngeni ewe Samon ar Kot pwe epwe suki awen Alma, pwe epwe tongeni kapas, me pwan poun me pechen repwe angei pochokuner—pwe mesan ekkewe aramas repwe tongeni suk pwe repwe kuna me sinei usun ewe kirekirochun me ningen Kot.\n\n23 Iwe non ewe fansoun mwirin ar ra echikipin me iotek ren ukukun ru ran me ru pwin, poun me pechen Alma kewe ra angei pochokuner, iwe a uta me poputa ne kapas ngeni ir, a urenir pwe repwe kinamwe:\n\n24 Pun, a apasa, ua fen aier seni ai kewe tipis, me ua fen ngaseno me ren ewe Samon; nengeni ua uputiw me ren ewe Ngun.\n\n25 Iwe ewe Samon a apasa ngeniei: Kosap mairu pwe aramas meinisin, ewer, mwan me fefin, muu meinisin, einang, sokopaten kapas me aramas, repwe upusefan; ewer, uputiw me ren Kot, repwe siwin seni ar ekiekin mochenin fonufan me ar turutiwen nikinik, ngeni ew nikinikin wenechar, repwe ngaseno me ren Kot, repwe winiti noun anuon me fopun;\n\n26 Iwe iei ra winiti aramas minafo; iwe tiwenon chok repwe fori ei, rese tongeni muuni ewe muun Kot.\n\n27 Ua apasa ngonuk, tiwenon chok ei epwe fis, repwe katuruno; iwe ei ua sinei, pokiten ua nokun katuruno.\n\n28 Nge inamo, mwirin ai mefi weires chapur, ua aier arap ngeni mano, ewe Samon non an umoumoch a ekieki pwe a fich an epwe mwitir angeieiu seni ew kar esemuch, iwe ua uputiw me ren Kot.\n\n29 Nguni a fen ngaseno seni ewe unusen kipwinin riaffou me ekkewe fofon angangangaw. Ua fen nom non ewe pekin rochopwaken pwang; nge iei ua kuna ewe amwararen saramen Kot. Nguni a fen riaffou ren metek esemuch; nge ua fen mwitir ngaseno, iwe nguni ese chiwen metek.\n\n30 Use etiwa ai we Chon Angasano, me ua amam ewe minne a fen kapas me ren semem kewe; nge iei repwene osini pwe i epwe wareto, me pwe i epwe chechemeni aramas meinisin ekkewe a fen forireta, i epwe pwisin pwarano inisin ngeni meinisin.\n\n31 Ewer, pwuku meinisin repwe chappetiw, me channaw meinisin repwe pwarata me mwen i. Ewer, pwan mwo atun ewe ranin soponon, nupwen aramas meinisin repwe uta pwe repwe kapung me ren, non na fansoun repwe pwarata pwe i ewe Kot; non na fansoun repwe pwarata; ekkewe ra manau nge rese apinukunuk non Kot non ewe fonufan, pwe ewe kapungun niwinin tipis esemuch mi pung a nom wor; iwe repwe pouk, me chechech, me nurufengen me fan nerikin mesan we mi manaman a tongeni kuna mettoch meinisin.\n\n32 Iwe iei non ewe fansoun pwe Alma a poputa seni ei fansoun feino ne aiti ekkewe aramas, me ekkewe ir mi nom ren Alma atun ewe fansoun ewe chon nang a pwato ngeni ir, ra rokopwani fetan unusen ewe fonu; ra afanafan ngeni ekkewe aramas meinisin ekkewe mettoch minne ra fen rongorong me kuna, me ra afanafana ewe kapasen Kot non weires chapur, me ra riaffou me ren ekkewe rese nuku, me ra wichiwich me ren chommong me neir.\n\n33 Nge inamo ekkei mettoch meinisin, ra fang chommong aninis ngeni ewe mwichefen, ra apochokunano ar nuku, me peser ren ar engino me riaffou napanap ne aneasochi ekkewe annukun Kot.\n\n34 Iwe fomon me neir ir ekkewe anuon noun Mosaia; iwe iei iter kewe Ammon, me Aaron, me Omner, me Imnai; ikkei iten ekkewe anuon noun Mosaia.\n\n35 Iwe ra sai non unusen ewe fonuen Saraemla, me nein ekkewe aramas ir mi nom fan nemenien king Mosaia, ra wesewesen achocho ne forsefani ekkewe feiengaw meinisin minne ra fen fori ngeni ewe mwichefen, ra pwarata ar kewe tipis meinisin, me afanafana ekkewe mettoch meinisin minne ra fen kuna, me awewei ekkewe osini me ekkewe pukefel ngeni ekkewe meinisin ra mochen rongorong ngeni ir.\n\n36 Iwe ra pisekin aninis me non poun Kot ne uwei chommong ngeni ewe mirit usun ewe ennet, ewer, ngeni ewe mirit usun ar we Chon Angasano.\n\n37 Iwe ifa me ningen ir! Pun ra afanafana kinamwe; ra afanafana porousen pwapwan mettoch mi och; iwe ra affata ngeni ekkewe aramas pwe ewe Samon a nemenem.\n\n", "mosiah 28": "[center][font_size=26]Sopun 28[/font_size][/center]\n\n[i]Ekkewe anuon noun Mosaia ra no afanafan ngeni ekkewe chon Leiman—Mosaia a nounou ruofou foun faun osini, ne awewei ekkewe seleichen Jared. Arap ngeni 92 Ier Mwen Kraist.[/i]\n\n1 Iei non ewe fansoun pwe mwirin an ekkewe anuon noun Mosaia ra awesano ekkei mettoch meinisin, ra uweingenir ew chokukkunun mwicheich me niwin ngeni semer we, ewe king, me ra mochen seni i pwe epwe mut ngeni ir pwe repwe tongeni, fiti ekkei ra fen finireta, pwe repwe feita ngeni ewe fonuen Nifai pwe repwe tongeni afanafana ekkewe mettoch minne ra fen rongorong, me pwe repwe tongeni pwarano ewe kapasen Kot ngeni pwir kewe, ekkewe chon Leiman—\n\n2 Pwe menin repwe tongeni uwei ir ngeni ewe mirit usun ewe Samon ar Kot, me peser usun angangangawen semer kewe; me pwe menin repwe tongeni echikarer seni ar oput ekkewe chon Nifai, pwe repwe tongeni pwan uweir ngeni pwapwa non ewe Samon ar Kot, pwe repwe tongeni chiechioch fengen nefiner, me pwe esap pwan chiwen wor anini fengen non unusen ekkewe fonu meinisin minne ewe Samon ar Kot a fen awora ngeni ir.\n\n3 Iei ra fokkun mochen pwe amanau epwe affateno ngeni aramas meinisin, pun rese tongeni engino ngeni an ngunun emon aramas epwe mano non pekin ngun; ewer, pwan mwo ewe ekiek an emon ngun epwe mefi riaffou esemuch a forir ar repwe pouk me chechech.\n\n4 Iwe iei ewe Ngunun ewe Samon a angang wor, pun ir ra fokkun unusen aramas tipisingaw. Iwe ewe Samon a ekieki pwe mi fich non an umoumoch esemuch pwe epwe amanauer; nge inamo ra mefi riaffoun ngun chapur pokiten ar kewe angangangaw, ra riaffou chapur me nuokus ika pwe repwe katuruno feinfeino chok.\n\n5 Iwe non ewe fansoun pwe ra sio ngeni semer we non chommong ran pwe repwe tongeni feita ngeni ewe fonuen Nifai.\n\n6 Iwe king Mosaia a feino me eis me ren ewe Samon ika epwe mut ngeni noun kewe anuon ar repwe feita nein ekkewe chon Leiman ne afanafana ewe kapas.\n\n7 Iwe ewe Samon a apasa ngeni Mosaia: Mut ngeni ir repwe feita, pun chommong repwe nuku non ar kewe kapas, iwe epwe wor ar manau esemuch; iwe upwe angasa noum kewe anuon seni ne poun ekkewe chon Leiman.\n\n8 Iwe non ewe fansoun pwe Mosaia a mutata pwe repwe tongeni feita me fori anongonong won ar we tingor.\n\n9 Iwe ra sai non ewe fonu pon pwe repwe feita pwe repwe afanafana ewe kapas me nein ekkewe chon Leiman; iwe upwe awora ew uruon ar we angang mwirin.\n\n10 Iei ese wor ion king Mosaia epwe mutano ewe muu won, pun ese wor emon me nein noun kewe anuon a mochen etiwa ewe muu.\n\n11 Iei minne a angei ekkewe uruo minne mi makketiw won ekkewe seleichen brass, me pwan ekkewe seleichen Nifai, me ekkewe mettoch meinisin minne a fen ioni me tumunu anongonong won ekkewe annukun Kot, mwirin an awewer me forir pwe repwe makkei ekkewe uruo minne mi nom won ekkewe seleichen gold minne ra pwá me ren ekkewe aramasen Limai, minne ra kawor ngeni i me ren poun Limai;\n\n12 Iwe ei a fori pokiten ewe aurek chapur an noun kewe aramas; pun ra fokkun mochen nap seni ar repwe auku ar repwe sinei usun ekkewe aramas ra fen ninnino.\n\n13 Iwe iei a awewer ren an nounou ekkewe ruofou foun fau minne ra fofonong ngeni nepekin ekkewe ru pachen mesekinas.\n\n14 Iei ekkei mettoch mi amonneta seni nepoputan, me ra keititiw seni tappin aramas ngeni tappin aramas, ren ewe popun awewen kapas;\n\n15 Iwe ra fen isois me tumun me ren poun ewe Samon, pwe epwe tongeni pwar ngeni aramas meinisin ekkewe ra fonueni ewe fonu usun angangangawen me angang mi anieput an noun kewe aramas;\n\n16 Iwe ion ewe a nom ren ekkei mettoch a iteni chon osini, anongonong won napanapen ekkewe fansoun nom.\n\n17 Iei mwirin an Mosaia a awesano an awewei ekkei uruo, nengeni, a awora ew uruon ekkewe aramas minne ra fen ninnino, seni ewe fansoun ra fen ninnino niwin ngeni fansoun kauutan ewe tower mi tekia, atun ewe fansoun ewe Samon a aruka kapasen ekkewe aramas iwe ra toropas fetan won unungen unusen ewe fonufan, ewer, pwan mwo seni ena fansoun niwin ngeni ewe fansoun forutan Adam.\n\n18 Iei ei uruo a fori an ekkewe aramasen Mosaia repwe fokkun netipeta, ewer, ra uren netipechou; nge inamo a ngeni ir watten mirit, ren minne ra pwapwa.\n\n19 Iwe ei uruo epwe makketiw mwirin; pun nengeni, mi auchea pwe aramas meinisin repwe sinei usun ekkewe mettoch minne ra makketiw non ei uruo.\n\n20 Iwe iei, usun ua apasa ngenikemi, pwe mwirin an king Mosaia a awesi ekkei mettoch, a angei ekkewe seleichen brass, me ekkewe mettoch meinisin minne a fen isoni, me wareta won Alma, i ewe anuon noun Alma; ewer, ekkewe uruo meinisin, me pwan ekkewe pisekin awewen kapas, iwe a wareta won, me a annuku ngeni i pwe epwe isonir me tumunur, me pwan isoni ew uruon ekkewe aramas, epwe eitiretiw seni ew tappin aramas ngeni pwan ew, usun ra fen keititiw seni ewe fansoun Liai a su seni Jerusalem.\n\n", "mosiah 29": "[center][font_size=26]Sopun 29[/font_size][/center]\n\n[i]Mosaia a pesei pwe sou apung repwe kefinita pwe siwinin emon king—King rese tupwon ra emmwenano nour kewe aramas ngeni tipis—Alma ewe kukkun a kefinita an epwe sou apung mi nap me ren mongungun ekkewe aramas—I pwan ewe pris mi nap won ewe Mwichefen—Alma ewe watte me Mosaia ra mano. Arap ngeni 92–91 Ier Mwen Kraist.[/i]\n\n1 Iei nupwen Mosaia a fori ei a tinano non unusen ewe fonu, me nein ekkewe aramas meinisin, a mochen epwe sinei ar kokkot usun ion epwe nour king.\n\n2 Iwe non ewe fansoun pwe mongungun ekkewe aramas a feito, ra apasa: Am aua fokkun mochen pwe Aaron noum we anuon epwe nöum king me nöum chon nemenem.\n\n3 Iei Aaron a fen feita ngeni ewe fonuen Nifai, iei minne ewe king ese tongeni wata ewe muu won i; pwan mwo Aaron ese mochen wata ewe muu won i; ese mwo wor emon nein ekkewe anuon noun Mosaia a mochen wata won ewe muu.\n\n4 Iei minne king Mosaia a tinano sefan nein ekkewe aramas; ewer, pwan mwo ew kapas mi makketiw a tinano me nein ekkewe aramas. Iwe ikkei ekkewe kapas minne ra makketiw, a apasa:\n\n5 Nengeni, O ami nei aramas, are pwi, pun ua sufonuti ami usun pwi, ua mochen pwe oupwe ekieki ewe popun minne ua kokkorikemi pwe oupwe ekieki—pun oua fokkun mochen pwe epwe wor emon king.\n\n6 Iei ua affata ngenikemi pwe i minne ewe muu mi pung an epwe no ngeni ese etiwa, iwe esap wata ewe muu won.\n\n7 Iwe iei ika epwe pwan wor emon epwe kefinita me non wisan we, nengeni ua nuokus pwe ina epwe poputa wor anini fengen neimi. Iwe ion epwe sinei nge nei anuon, ewe minne ewe muu epwe no ngeni, epwe song me emmwenano ew kinikinin ekkei aramas mwirin i, minne epwe esenipato maun me anini fengen neimi, ina ewe a esenipato assuku chommong cha me angawano aanen ewe Samon, ewer, me nieno ngunun chommong aramas.\n\n8 Iei ua apasa ngenikemi sipwe mirit me ekieki ekkei mettoch, pun ese wor ach pung ach sipwe nieno nei we anuon, esap pwan wor ach pung ach sipwe nieno pwan emon ika epwe kefinita me non wisan we.\n\n9 Iwe ika nei we anuon epwe kun sefan ngeni an namanam tekia me mettoch mi namotmwan i epwe chechemeni ekkewe mettoch minne i a fen apasa, me angei an we pung won ewe muu, minne epwe fori i me pwan ekkei aramas ar repwe fori chommong tipis.\n\n10 Iwe iei sipwe mirit me esuku ekkei mettoch, me fori ewe minne epwe anisi kinamwein ekkewe aramas.\n\n11 Iei minne upwe noumi king non nussun rani kewe; nge inamo, sipwe finata sou apung, pwe repwe apungu ekkei aramas anongonong won ach we annuk; iwe sipwe akokkota ew minafon mwokutukutun ekkei aramas, pun sipwe finata mwan mi mirit ar repwe sou apung, ekkewe repwe apungu ekkei aramas anongonong won ekkewe annukun Kot.\n\n12 Iei mi murino pwe emon aramas epwe kapung me ren Kot nap seni me ren emon aramas, pun ekkewe kapungun Kot mi pung fansoun meinisin, nge ekkewe kapungun aramas rese pung fansoun meinisin.\n\n13 Iei minne, ika pwe epwe tufich pwe epwe wor mwan mi pung pwe repwe noumi king, ekkewe repwe forata ekkewe annukun Kot, me apungu ekkei aramas anongonong won an kewe annuk, ewer, ika epwe wor mwan pwe repwe noumi king ekkewe repwe fori usun chok met semei we Benjamin a fen fori fan iten ekkei aramas—ua apasa ngenikemi, ika pwe epwe tongeni iei usun ei nikinik fansoun meinisin iwe epwe auchea pwe epwe wor noumi king fansoun meinisin ar repwe nemenem womi.\n\n14 Iwe pwan mwo ngang ua fen angang ren ewe unusen pochokun me tufichin mwokutukut minne a wor rei, ai upwe aitikemi ekkewe annukun Kot, me ai upwe awora kinamwe non unusen ewe fonu, pwe esap wor maun are anini fengen, esap wor sona, are angemwan, are nii manau, are och napanapen angangangaw;\n\n15 Iwe ion chok a fen fori angangangaw, i ua fen ariaffou anongonong won ewe atai annuk minne i a fen fori, anongonong won ewe annuk minne a fen kawor ngenikich seni semach kewe.\n\n16 Iei ua apasa ngenikemi, pwe pokiten aramas meinisin rese pung ese auchea pwe epwe wor noumi king are chommong king ar repwe nemenem womi.\n\n17 Pun nengeni, ifa ukukun angangangaw an emon king mi ngaw a fori, ewer, me met ren pochokunen kiteter!\n\n18 Ewer, chechemeni king Noah, an fofforungaw me an angang mi anieput, me pwan fofforungaw me angang mi anieput an noun kewe aramas. Nengeni met ren pochokunen kiteter a feito wor; me pwan pokiten ar angangangaw ra katonong non fotek.\n\n19 Iwe ika esap ren kapachenongen ar we Chon Fori mi unusen mirit, iwe ei pokiten ar ennetin aier, repwe wesewesen fokkun nonnom chok non fotek tori iei.\n\n20 Nge nengeni, a angasereno pokiten ra atipetekisoner me mwen i; me pokiten ra unusen sio ngeni i a angasereno seni fotek; iwe iei ewe Samon a angang ren an manaman non nikinik meinisin me nein ekkewe noun aramas, a eitieuu ewe poun umoumoch ngeni ir ekkewe ra wanong ar apinukunuk non i.\n\n21 Iwe nengeni, iei ua apasa ngenikemi, ouse tongeni atturu emon king mi unusen ngaw tiwenon chok ika epwe seni anini chommong, me seni assukun chommong cha.\n\n22 Pun nengeni, a wor chiechian kewe non angangangaw, me a annomu noun kewe chon mas unukun; me a atatakisi ekkewe annukun ekkewe ra nemenem non wenechar me mwan; me a puratiw fan pechen ekkewe annukun Kot;\n\n23 Me a forata annuk, me tinareno me nein noun kewe aramas, ewer, annuk anongonong won napanapen pwisin an fofforungaw; iwe ion chok ese aneasochisi an kewe annuk a fori pwe repwe ninnino; me ion chok a ungeni i epwe tinano noun kewe sounfiu ngeni ir pwe repwe maun, iwe ika mi tongeni iwe epwe nireno; iwe iei emon king ese wenechar a angawano ekkewe aanen wenechar meinisin.\n\n24 Iwe iei nengeni ua apasa ngenikemi, ese auchea pwe ena sokkun angang mi anieput epwe feito womi.\n\n25 Iei minne, oupwe finata me ren mongungun ekkei aramas, sou apung, pwe oupwe tongeni kapung anongonong won ekkewe annuk minne a fen kawor ngenikemi seni semach kewe, minne mi pung, me minne a fen kawor ngeni ir me ren poun ewe Samon.\n\n26 Iei ese kan iei usun pwe mongungun ekkewe aramas a mochen och mettoch mi ungeni ewe minne mi pung; nge a kan iei usun ren ewe kukkunun kinikinin ekkewe aramas ar repwe mochen ewe minne ese pung; iei minne ei oupwe attonaochu me fori pwe epwe ami annuk—pwe oupwe fori ami mwokutukut me ren mongungun ekkewe aramas.\n\n27 Iwe ika ewe fansoun epwe feito pwe mongungun ekkewe aramas epwe finata angangangaw, iwe ina ewe fansoun ekkewe kapung an Kot epwe feito womi; ewer, iwe ina ewe fansoun i epwe churikemi ren pochokunen kiteter pwan mwo usun an a fen churi ei fonu.\n\n28 Iwe iei ika a wor noumi sou apung, iwe ika rese apungu kemi anongonong won ewe annuk minne a fen kawor, ami oupwe fori pwe repwe kapung me ren ew kapung mi tekia.\n\n29 Ika noumi kewe sou apung mi tekia rese kapung non wenechar, oupwe fori pwe ew kukkun mwicheichen noumi kewe sou apung mi kisikis repwe ionfengen, iwe repwe apungu noumi kewe sou apung mi tekia, anongonong won mongungun ekkewe aramas.\n\n30 Iwe ua annuku kemi pwe oupwe fori ekkei mettoch non nuokusun ewe Samon; iwe ua annuku kemi pwe oupwe fori ekkei mettoch, me esap wor noumi king; pwe ika ekkei aramas ra fori tipis me fofforungaw repwe ponu me won pwisin mokurer.\n\n31 Pun nengeni ua apasa ngenikemi, ekkewe tipisin chommong aramas a fen fis me ren fofforungawen nour kewe king; iei minne ar fofforungaw ra ponu me won mokuren nour kewe king.\n\n32 Iwe iei ua mochen pwe ei pekin ese wor nonnofengen esap chiwen wor me non ei fonu, akkaewin me nein ekkei nei aramas; nge ua mochen pwe ei fonu epwe ew fonuen ngaseno, iwe emon me emon aramas epwe nonnofengen an pwapwaiti an pung me an tufich, non ukukun an ewe Samon ekieki pwe mi fich pwe sipwe tongeni manau me fonueni ewe fonu, ewer, pwan mwo non ukukun an emon nein mwirimwirich epwe nonnom won unungen ewe fonu.\n\n33 Me pwan chommong ekkoch mettoch king Mosaia a makkei ngeni ir, a pwarano ngeni ir ekkewe sossot me osukosuk meinisin an emon king mi wenechar, ewer, ekkewe riaffoun ngun fan iten nour kewe aramas, me pwan ekkewe ngunungun meinisin an ekkewe aramas ngeni nour king; iwe a awewer meinisin ngeni ir.\n\n34 Iwe a ureni ir pwe ekkei mettoch ita resap fis; nge ita ewe achou epwe feito won ekkewe aramas, pwe emon me emon aramas epwe tongeni engino ngeni wisan.\n\n35 Iwe a pwan pwarano ngeni ir ekkewe ngawen mettoch repwe riaffouni meinisin, ren ar repwe nouni emon king ese wenechar an epwe nemenem wor;\n\n36 Ewer, an kewe fofforungaw me angang mi anieput meinisin, me ekkewe maun meinisin, me anini fengen, me assuku cha, me ewe sona, me ewe angemwan, me ewe angangen nisou, me sokopaten fofforungaw meinisin minne sise tongeni eita—a ureni ir pwe ekkei mettoch ita resap fis, pwe ra men fokkun fatoch pwe ir mi ungeni ekkewe annukun Kot.\n\n37 Iwe non ewe fansoun, mwirin an king Mosaia a fen tinano ekkei mettoch nein ekkewe aramas ra pesepes usun ennetin an kewe kapas.\n\n38 Iei minne ra fangeta ar we mochen emon king, me ra fokkun mochen pwe emon me emon aramas epwe wor an tufichin nonnofengen non unusen ewe fonu; ewer, me emon me emon aramas a pwari ew tipemecheres an epwe ponueni pwisin an tipis.\n\n39 Iei minne, non ewe fansoun pwe ra achufengenir pwisin non mwicheich non unusen ewe fonu, ar repwe affata mongungur usun ion kewe repwe nour sou apung, ekkewe repwe apungur anongonong won ewe annuk minne a fen kawor ngeni ir; iwe ra fokkun pwapwa pokiten ewe ngaseno minne a fen kawor ngeni ir.\n\n40 Iwe ra pochokununo non ar tong ngeni Mosaia; ewer, ra sufonuti i nap seni pwan emon aramas; pun rese ekieki i pwe emon chon nemenem mi eriaffou ewe a kutta an epwe pisekisekino, ewer, pun pisekisekin moni ewe a angawano ewe ngun; pun i ese angei non pochokun ekkewe pisekisek seni ir, ese pwan pwapwa non ewe assukun cha; nge i a fen awora kinamwe me non ewe fonu, me i a mut ngeni noun kewe aramas pwe repwe ngaseno seni sokopaten fotek meinisin; iei minne ra sufonuti, ewer, fokkun, nap seni ar repwe auku.\n\n41 Iwe non ewe fansoun pwe ra finata chon sou apung pwe repwe nemenem wor, are pwe repwe apungur anongonong won ewe annuk; iwe ei ra fori non unusen ewe fonu.\n\n42 Iwe non ewe fansoun pwe Alma a kefinita pwe epwe ewe aewin sou apung mi nap, i ewe pwan pris mi nap, seman we a fen wata ewe wiis won, iwe a fen kawor ngeni i ewe wiis usun ekkewe mwokutukutun meinisin ewe mwichefen.\n\n43 Iwe iei non ewe fansoun pwe Alma a fetan non eerenien ewe Samon, me a aneasochisi an kewe annuk, iwe a apungu kapung mi wenechar; iwe a wor soposoponon kinamwe non unusen ewe fonu.\n\n44 Iwe iei a poputa ewe muun ekkewe sou apung me non unusen ewe fonuen Saraemla, me nein ekkewe aramas meinisin ekkewe ra iteni chon Nifai; iwe Alma i ewe aewin me sou apung mi nap.\n\n45 Iwe iei non ewe fansoun pwe semer we a mano, nupwen an a wanik me ru ier, a fen manau an epwe apwonueta ekkewe annukun Kot.\n\n46 Iwe non ewe fansoun pwe Mosaia a pwan mano, non ewe inik me unungatin ierin an we muu, nupwen a wone me unungat ier; iwe ei a forata ewe unusen, nime puku me tiu ier seni ewe fansoun Liai a su seni Jerusalem.\n\n47 Iwe iei a muchuno ewe muun ekkewe king won ekkewe aramasen Nifai; iwe iei a muchuno ekkewe ranin Alma, i ewe chon forata ar we mwichefen.\n\n", "alma 1": "[center][font_size=26]Ewe Puken Alma ewe Noun Alma[/font_size][/center]\n\nEwe uruon Alma, ewe anuon noun Alma, ewe aewin me sou apung mi nap won ekkewe aramasen Nifai, me pwan i ewe pris mi nap won ewe Mwichefen. Ew uruon muun ekkewe sou apung, me ekkewe maun me anini fengen me nein ekkewe aramas. Me pwan ew uruon ew maun nefinen ekkewe chon Nifai me ekkewe chon Leiman, anongonong won uruon Alma we, ewe aewin me sou apung mi nap.\n\n[center][font_size=26]Sopun 1[/font_size][/center]\n\n[i]Nior a afanafana nongonong mi chofona, a forata ew mwichefen, a awora mwokutukutun pris, me nieno Gideon—Nior a ninnino pokiten an attai annuk—Ekkewe mwokutukutun pris me eriaffou a cheewno nein ekkewe aramas—Ekkewe pris ra pwisin anisi inisir, ekkewe aramas ra tumunu ekkewe mi woungaw, me ewe Mwichefen a feiochuno. Arap ngeni 91–88 Ier Mwen Kraist.[/i]\n\n1 Iei non ewe fansoun pwe non ewe aewin ierin muun ekkewe sou apung won ekkewe aramasen Nifai, seni ei fansoun feino, king Mosaia a fen feino non ewe napanapen unusen ewe fonufan, a fen maun non ew angangen maun mi och, a fetan wenechar me mwen Kot, ese nikiti emon an epwe nemenem non wisan we; nge inamo i a fen forata annuk, iwe ra ketiw me ren ekkewe aramas; iei minne ra pesepes ar repwe aneasochis me ren ekkewe annuk minne i a fen forir.\n\n2 Iwe non ewe fansoun pwe non ewe aewin ierin muun Alma we won ewe nenien mwottun kapung, a wor emon mwan a emmwenito me mwen i an epwe kapung, emon mwan mi watte, me mi itefouno pokiten an pochokun.\n\n3 Iwe a fen feino fetan nein ekkewe aramas, a afanafana ngeni ir ewe minne a eita ngeni pwe ewe kapasen Kot, a achocho ne ungeni ewe mwichefen; a affata ngeni ekkewe aramas pwe ita emon me emon pris me sense epwe itefouno; me ita resap angang ren pour, nge ita repwe aninis me ren ekkewe aramas.\n\n4 Me a pwan pwarata ngeni ekkewe aramas pwe aramas meinisin repwe manau atun ewe ranin soponon, me pwan resap fokkun nuokus me chechech, nge repwe sachetai mokurer me pwapwa; pun ewe Samon a fen fori aramas meinisin, me a fen pwan angasa aramas meinisin; me, non nesoponon, aramas meinisin epwe wor ar manau esemuch.\n\n5 Iwe non ewe fansoun pwe i a unusen achocho ne afanafana ekkei mettoch iwe chommong ra nuku an kewe kapas, pwan mwo chommong iwe ra poputa ne anisi i me wou ngeni i moni.\n\n6 Iwe a poputa ne nuapas non namanam tekian netipan, me a ufouf uf mi fokkun watte niwinin, ewer, me a pwan poputa ne forata ew mwichefen anongonong won napanapen an afanafan.\n\n7 Iwe non ewe fansoun nupwen a feino, an epwe afanafan ngeni ekkewe ra nuku non an kapas, a churi emon mwan chon ewe mwichefenin Kot, ewer, pwan mwo emon me nein nour kewe sense, iwe a poputa ne anini ngeni i non pochokun, pwe i epwe tongeni emmwenano ekkewe aramasen ewe mwichefen; nge ewe mwan a ungeni, a fonou i ren ekkewe kapasen Kot.\n\n8 Iei iten ewe mwan Gideon; me i ewe a fen ew pisekin aninis me non poun Kot ne angasano ekkewe aramasen Limai seni fotek.\n\n9 Iei, pokiten Gideon a ungeni i ren ekkewe kapasen Kot i a song ren Gideon, me a weitau noun ewe ketinas me poputa ne wichi i. Iei Gideon a apwangapwang pokiten an ierin chinnap, iei minne i ese tongeni akouno an kewe wopup, iei minne i a mano ren ewe ketinas.\n\n10 Iwe ewe mwan a nieno i a ono me ren ekkewe aramasen ewe mwichefen, me a emmwenino me mwen Alma, an epwe kapung anongonong won ekkewe atai annuk minne i a fen fori.\n\n11 Iwe non ewe fansoun pwe a uta me mwen Alma me a tingor fan itan pwisin ren unusen pwaracho.\n\n12 Nge Alma a apasa ngeni i: Nengeni, iei ewe aewin fansoun an mwokutukutun pris a kawor me nein ekkei aramas. Iwe nengeni, kose tipis ren mwokutukutun pris chok, nge ka sossot ne apochokunano me ren ewe ketinas; iwe ika mwokutukutun pris epwe pochokununo me nein ekkei aramas epwe pwonueta non unusen ar kiteter.\n\n13 Me ka fen assuku chan emon mwan mi tupwon, ewer, emon mwan a fen fori chommong mettoch mi öch me nein ekkei aramas; iwe ika pwe am aupwe amanauok chan epwe feita wom an epwe angei niwinin.\n\n14 Iei minne kopwene ninnino, anongonong won ewe annuk minne a fen kawor ngenikich me ren Mosaia, nouch we amuchunon king; me a fen ketiw me ren ekkei aramas; iei minne ekkei aramas repwe aneasochis me ren ewe annuk.\n\n15 Iwe non ewe fansoun pwe ra angei i; iwe itan Nior; iwe ra uweiano i ngeni won unungen ewe chukuchukuta Mantai, iwe me ikewe i a echimw, are a pwarata, nefinen ekkewe nang me ewe fonufan, pwe met i a fen aiti ngeni ekkewe aramas mi ungeni ewe kapasen Kot; iwe ikewe i a riaffouni ew mano mi unusen assaw.\n\n16 Nge inamo, ei ese awesano ewe cheewnon mwokutukutun pris non unusen ewe fonu; pun a chommong ekkewe ra tongei ekkewe namotmwanin mettochun fonufan, iwe ra feino me afanafana nongonong mi chofona; iwe ei ra fori fan iten pisekisek me sufon.\n\n17 Nge inamo, rese pwaracho ne chofona, ika a pwano, ren nuokusun ewe annuk, pun chon chofona ra angei niwinir; iei minne ra tipen afanafan anongonong won ar nuku; iwe iei ewe annuk ese wor an pochokun won emon aramas ren an nuku.\n\n18 Iwe rese pwaracho ne sona, ren nuokusun ewe annuk, pun ekkena sokkun ra angei niwinir; rese pwan pwaracho ne angemwan, are nii manau, pun i ewe a nii manau a angei niwin ngeni mano.\n\n19 Nge non ewe fansoun pwe ion chok ese choni ewe mwichefenin Kot a poputa ne eriaffou ekkewe ra choni ewe mwichefenin Kot, me ekkewe ra wata wor ewe iten Kraist.\n\n20 Ewer, ra eriaffour, me erianir ren sokopaten napanapen kapas meinisin, iwe ei pokiten ar tipetekison; pokiten rese namanam tekia non pwisin meser, me pokiten ra pwarano ewe kapasen Kot, emon ngeni pwan emon, esap ren moni me pwan ese wor niwinin.\n\n21 Iei mi wor ew annuk mi tichik me nein ekkewe aramasen ewe mwichefen, pwe esap wor emon aramas, chon ewe mwichefen, epwe poputa ne eriaffou ekkewe rese choni ewe mwichefen, me pwe esap wor eriaffou me neir.\n\n22 Nge inamo, mi chommong me neir ekkewe ra poputa ne namanam tekia, me poputa ne anini non ningeringer ngeni ekkewe chon koum ngeni ir, pwan mwo tori ar wopup; ewer, ra wichi emon me emon nefiner ren kumuchur.\n\n23 Iei ei a fis non ewe aruwen ierin muun Alma we, iwe ina ewe popun riaffou napanap ngeni ewe mwichefen; ewer, ina ewe popun sossot napanap ngeni ewe mwichefen.\n\n24 Pun netipen chommong ra pochokununo, iwe iter a tottonuu, iwe rese chiwen chechemenir me nein ekkewe aramasen Kot. Me pwan chommong ra pwisin amwokutu inisir seni me neir.\n\n25 Iei ei a ew sossot mi pochokun ngeni ekkewe ir mi pochokun non nuku; nge inamo, ir mi tipepos me nukuchar ne aneasochisi ekkewe annukun Kot, iwe ra engino fiti nikitu ngeni ekkewe riaffou minne a chukuchukuta wor.\n\n26 Iwe nupwen ekkewe pris ra su seni ar angang pwe repwe pwarano ewe kapasen Kot ngeni ekkewe aramas, ekkewe aramas ra pwan su seni ar kewe angang pwe repwe rongorong ewe kapasen Kot. Iwe nupwen ekkewe pris ra wes ne pwarano ngeni ir ewe kapasen Kot ra nikitu ne niwin sefan ngeni ar kewe angang; iwe ewe pris, ese asufonu pwisin inisin nap seni noun kewe chon rongorong, pun ewe chon afanafan ese murino seni ewe chon rongorong, ewe sense ese pwan murino seni ewe chon kaeo; iwe iei ra nonnofengen meinisin, iwe ra angang meinisin, emon me emon anongonong won an pochokun.\n\n27 Iwe ra fangeno ekkoch pisekir, emon me emon aramas anongonong won minne a wor ren, ngeni ekkewe mi woungaw, me ekkewe mi osupwang, me ekkewe mi semwen, me ekkewe mi riaffou; iwe rese ufouf uf mi watte niwinin, nge inamo ra nimoch me nikinikoch.\n\n28 Iwe iei ra forata mwokutukutun ewe mwichefen; iwe iei a poputa ne wor ar soposoponon kinamwe sefan, me nukun ar kewe riaffou meinisin.\n\n29 Iwe iei, pokiten nukucharen ewe mwichefen ra poputa ne fokkun pisekisek, a wor chommongun mettoch meinisin met chok ra mochen—ew chommongun penen man me pwin man, me kitinupun man seni sokopaten nikinik, me pwan chommongun grain, me chommongun gold, me chommongun silver, me chommongun auchean mettoch, me chommongun silk me auchean mangaku, me sokopaten mangakufat mi öch meinisin.\n\n30 Iwe iei, non ar nonnomun unusen feioch, rese asueno emon mi seneno, are ekkewe mi echik, are ekkewe mi kaka, are ekkewe mi semwen, are ekkewe resemo tumun ren mwongo; iwe rese wata netiper won pisekisek; iei minne ra kisasou ngeni meinisin, ekkewe mi watte me pwan ekkewe mi kukkun, ekkewe mi fotek me pwan ekkewe mi ngaseno, mwan me pwan fefin, ika mwo nukun ewe mwichefen are non ewe mwichefen, ese nifinifin ion ra sufonuti ngeni ekkewe ir mi woungaw.\n\n31 Iwe iei ra feiochuno me ra winiti mi wesewesen pisekisek nap seni ekkewe rese choni ewe mwichefen.\n\n32 Ren ekkewe rese choni ar we mwichefen ra mutata inisir non angangen pout, me non ar fen ngeni nisoun anu muan are chipwang, me non kapas mi namotmwan, me non angangen nonowo me anini; ra ufouf uf mi watte niwinin; ra nuapas non namanam tekian pwisin meser; eriaffou, chofona, sona, angemwan, fori angangen nisou, me nii manau, me sokopaten mettochun fofforungaw meinisin; nge inamo, ewe annuk a apochokununo won meinisin ekkewe ra atai, ren ukukun an tufich.\n\n33 Iwe non ewe fansoun pwe nupwen ra aea ei annuk wor, emon me emon aramas a riaffou anongonong won ewe minne i a fen fori, ra cheweneweneno, me rese pwaracho ne fori och sokkun fofforungaw ika pwe epwe pwano; iei minne, a wor watten kinamwe me nein ekkewe aramasen Nifai tori ewe animuwen ierin muun ekkewe sou apung.\n\n", "alma 2": "[center][font_size=26]Sopun 2[/font_size][/center]\n\n[i]Amlisai a achocho an epwe king me a ketiwengaw me ren mongungun ekkewe aramas—Noun kewe chon tapweno mwirin ra fori an epwe king—Ekkewe chon Amlisai ra maun ngeni ekkewe chon Nifai me ra kuf—Ekkewe chon Leiman me ekkewe chon Amlisai ra achufengeni nour kewe mwichen sounfiu me ra kuf—Alma a nieno Amlisai. Arap ngeni 87 Ier Mwen Kraist.[/i]\n\n1 Iwe non ewe fansoun non nepoputan ewe animuwen ierin muur we a poputa ne wor ew anini fengen nein ekkewe aramas; pun emon mwan, ewe a iteni Amlisai, i emon mwan mi fokkun nikatuputup, ewer, emon mwan mi mirit usun miritin ewe fonufan, i a anongonong won mwokutukutun ewe mwan a nieno Gideon me ren ewe ketinas, ewe a ninnino anongonong won ewe annuk—\n\n2 Iei ei Amlisai, ren an nikatuputup, a emmwenano chommong aramas mwirin i; pwan mwo chommong pwe ra poputa ne fokkun pochokununo; iwe ra poputa ne achocho ar repwe fori Amlisai an epwe emon king won ekkewe aramas.\n\n3 Iei ei a anoninen ngeni ekkewe aramasen ewe mwichefen, me pwan ngeni meinisin ekkewe resemo emmwenino me ren pesepesen Amlisai; pun ir mi sinei pwe anongonong won ar annuk ekkena sokkun mettoch epwe fokkun foruta me ren mongungun ekkewe aramas.\n\n4 Iei minne, ika pwe epwe fich an Amlisai epwe feioch me ren mongungun ekkewe aramas, i, emon mwan mi ngaw, epwe angei seni ir ar kewe pung me tufich me ren ewe mwichefen; pun ina an mochen an epwe atano ewe mwichefenin Kot.\n\n5 Iwe non ewe fansoun pwe ekkewe aramas ra achufengeni pwisin inisir me non unusen ewe fonu, emon me emon aramas anongonong won an ekiek, ika pwe epwe efich ngeni ika ungeni Amlisai, non keimunon mwicheich, a kon watte ar anini me amwararen anini fengen emon ngeni pwan emon.\n\n6 Iwe iei ra achufengeni pwisin inisir pwe repwe finata ren mongungur usun ewe mettoch a fis; iwe ra watiw me mwen ekkewe sou apung.\n\n7 Iwe non ewe fansoun pwe mongungun ekkewe aramas a feito ungeni Amlisai, iwe i ese kefinita an epwe emon king won ekkewe aramas.\n\n8 Iei ei a fori watten pwapwa non netipen ekkewe ra ungeni i; nge Amlisai a amwasangata ekkewe ir mi efich i ar repwe song ngeni ekkewe rese efich i.\n\n9 Iwe non ewe fansoun pwe ra ioifengeni pwisin inisir, me ra epinano Amlisai pwe epwe nour king.\n\n10 Iei nupwen Amlisai a kefinita an epwe king wor a annuku ngeni ir pwe repwe angei pisekin maun ne ungeni pwir kewe; iwe ei a fori pwe epwe tongeni nemenem wor.\n\n11 Iei ekkewe aramasen Amlisai ra sokkono ren ewe it Amlisai, ra iteni chon Amlisai; iwe ekkewe nussun ra iteni chon Nifai, are ekkewe aramasen Kot.\n\n12 Iei minne ekkewe aramasen Nifai ra sinei usun mochenin ekkewe chon Amlisai, iwe iei minne ra monneta ar repwe churir; ewer, ra episeki inisir ren ketinas, me ren tok, me ren nikappich, me ren foun nikappich, me ren foun fau, me ren aunun, me ren sokopaten sokkun pisekin maun meinisin, seni sokopaten nikinik.\n\n13 Iwe iei ra monneta ar repwe churi ekkewe chon Amlisai atun ar we fansoun wareto. Iwe mi wor kaptin mi kefinita, me kaptin mi sufon, me kaptin mi nap, anongonong won chommongur.\n\n14 Iwe non ewe fansoun pwe Amlisai a episeki noun kewe mwan ren sokopaten pisekin maun meinisin seni sokopaten nikinik; iwe a pwan finata chon nemenem me sou emmwen won noun kewe aramas, ar repwe emmwenir non maun ngeni pwir kewe.\n\n15 Iwe non ewe fansoun pwe ekkewe chon Amlisai ra feito ngeni ewe chukuchukuta Amnaiu, minne a nom otiwen ewe chonupupu Sidon, minne a pupuno unukun ewe fonuen Saraemla, iwe ikewe ra poputa ne maun ngeni ekkewe chon Nifai.\n\n16 Iei Alma, pokiten i ewe sou apung mi nap me ewe kepinan ekkewe aramasen Nifai, iei minne a feita fiti noun kewe aramas, ewer, fiti noun kewe kaptin, me kaptin mi nap, ewer, me mwen noun kewe sounfiu, ar repwe ungeni ekkewe chon Amlisai ne maun.\n\n17 Iwe ra poputa ne nieno ekkewe chon Amlisai won ewe chukuchukuta otiwen Sidon. Iwe ekkewe chon Amlisai ra fiu ngeni ekkewe chon Nifai ren pochokun watte, ina minne chommong me nein ekkewe chon Nifai ra tur me mwen ekkewe chon Amlisai.\n\n18 Nge inamo ewe Samon a apochokunano poun ekkewe chon Nifai, iwe ra nieno ekkewe chon Amlisai ren ew wachemuken ninnino, pwe ra poputa ne su me mwer.\n\n19 Iwe non ewe fansoun pwe ekkewe chon Nifai ra tapwei ekkewe chon Amlisai unusen ewe ran, me nireno ren wachemuken ninnino, ina minne ninninon ekkewe chon Amlisai a ukukun engon me ru ngerou nime puku inik me ruemon aramas; me ninninon ekkewe chon Nifai a ukukun wonu ngerou nime puku wone me ruemon aramas.\n\n20 Iwe non ewe fansoun pwe nupwen Alma ese chiwen tongeni tapwei ekkewe chon Amlisai a fori pwe noun kewe aramas repwe aueta imwer kewe imw mangaku non ewe nemonun chukun Gideon, ewe nemonun chuk a eiteit seni Gideon ewe a ninnino me ren poun Nior ren ewe ketinas; me non ei nemonun chuk ekkewe chon Nifai ra aueta imwer kewe imw mangaku non ewe pwinin.\n\n21 Iwe Alma a tinano noun kewe chon spai ar repwe tapwei ekkewe nussun chon Amlisai, pwe i epwe tongeni sinei usun ar kokkot me ar kokkotun mettoch mi ngaw, ren ewe popun i epwe tongeni pwisin masa inisin seni ir, pwe i epwe tongeni tumunu noun kewe aramas seni ar repwe ninnino.\n\n22 Iei ekkewe i a tinareuu pwe repwe attona ewe nenien asoso an ekkewe chon Amlisai ra iteni Siram, me Amnor, me Mantai, me Limer; ikkei ir ekkewe ra feiniu fiti nour kewe mwan pwe repwe attona ewe nenien asoso an ekkewe chon Amlisai.\n\n23 Iwe non ewe fansoun pwe non ewe soran ra mwitir niwin ngeni ewe nenien asoso an ekkewe chon Nifai, ra ennetin ingeno, me mairu ren watten nuokus, ra apasa:\n\n24 Nengeni, am aua tapwei ewe mwichen ekkewe chon Amlisai, iwe ren am fokkun mairu, non ewe fonuen Mainan, asetan ewe fonuen Saraemla, won ewe aan ngeni ewe fonuen Nifai, am aua kuna chommongun mwicheichen ekkewe chon Leiman; iwe nengeni, ekkewe chon Amlisai ra chonir;\n\n25 Iwe ra feino won pwich kewe non ena fonu; iwe ra su me mwer fiti nour kewe pwin man, me punuwer kewe, me nour kewe, ngeni teninimwach we; iwe tiwenon chok ika sipwe mwitir repwene nenienano teninimwach we, me semach kewe, me punuwach kewe, me nouch kewe repwe ninnino.\n\n26 Iwe non ewe fansoun pwe ekkewe aramasen Nifai ra angei imwer kewe imw mangaku, me tou seni ewe nemonun chukun Gideon ngeni teninimwer we, minne ewe teninimwen Saraemla.\n\n27 Iwe nengeni, nupwen ar feino epekin ewe chonupupu Sidon, ekkewe chon Leiman me ekkewe chon Amlisai, ekkewe ra fokkun chommong, usun ita, usun ekkewe foun pien neset, ra feito wor ar repwe nireno.\n\n28 Nge inamo, ekkewe chon Nifai ra pochokununo me ren poun ewe Samon, iwe ra fen ennetin iotek ngeni i pwe i epwe angasereno seni ne poun ekkewe chon koum ngeni ir, iei minne ewe Samon a rongorong ar sio, me a apochokunereno, iwe ekkewe chon Leiman me ekkewe chon Amlisai ra tur me mwer.\n\n29 Iwe non ewe fansoun pwe Alma a fiu ngeni Amlisai me ren ewe ketinas, ra nenefengen; iwe ra fiu non pochokun, emon ngeni pwan emon.\n\n30 Iwe non ewe fansoun pwe Alma, pokiten i emon mwanin Kot, pokiten a fen aea watten nuku, a sio, a apasa: O Samon, kopwe umoumoch me mut ngeniei manauei, pwe upwe tongeni ew pisekin aninis me non poum ai upwe amanaua me tumunu ekkei aramas.\n\n31 Iei nupwen Alma a wes ne apasa ekkei kapas a fiu ngeni Amlisai; iwe i a pochokun, ina minne i a nieno Amlisai ren ewe ketinas.\n\n32 Iwe a pwan fiu ngeni ewe kingen ekkewe chon Leiman; nge ewe kingen ekkewe chon Leiman a suno sefan seni me mwen Alma me tinano noun kewe chon mas pwe repwe fiu ngeni Alma.\n\n33 Nge Alma, fiti noun kewe chon mas, ra fiu ngeni ekkewe chon masen ewe kingen ekkewe chon Leiman tori an nireno me asusefanireno.\n\n34 Iwe iei a nimeti ewe puun, are fen ewe oroppa, minne a nom won notoun ewe chonupupu Sidon, a aturanong inisin ekkewe chon Leiman ekkewe ra fen ninnino non ekkewe konikin Sidon, pwe ren ewe popun epwe wor nenien noun kewe aramas ar repwe feino me fiu ngeni ekkewe chon Leiman me ekkewe chon Amlisai won notoun ewe chonupupu Sidon.\n\n35 Iwe non ewe fansoun pwe nupwen meinisin ra fen feino epekin ewe chonupupu Sidon ekkewe chon Leiman me ekkewe chon Amlisai ra poputa ne su me mwer, inamo ika ra kon chommong rese tongeni anneanir.\n\n36 Iwe ra suno me mwen ekkewe chon Nifai ngeni ewe fonu pon minne a nom notou me ennefen, a towaweno seni ekkewe kianin ewe fonu; iwe ekkewe chon Nifai ra tapwer ren unusen ar pochokun, me nireno.\n\n37 Ewer, ra fiu epek me epek, me ninnino me su sefan, tori ar ra toropas fetan non notou me non ennefen, tori ar ra tori ewe fonu pon, minne a iteni Ermounts; iwe ina ewe kinikinin ewe fonu pon minne a masow ren man mi mwacho me rochongaw.\n\n38 Iwe non ewe fansoun pwe chommong ra mano me non ewe fonu pon pokiten feiengawer kewe, me ra itino ren ekkewe man mwacho me pwan ekkewe machangen non asepwan mi ochoch futuk; me chur kewe ra pwa, me ra fen chukuchukuta won ewe puun.\n\n", "alma 3": "[center][font_size=26]Sopun 3[/font_size][/center]\n\n[i]Ekkewe chon Amlisai ra pwisin esisiner anongonong won ewe kapasen osini—Ekkewe chon Leiman ra fen anumamau pokiten ar ungeni annuk—Aramas ra pwisin wata anumamau won pwisin inisir—Ekkewe chon Nifai ra akkufu pwan ew mwichen sounfiun ekkewe chon Leiman. Arap ngeni 87–86 Ier Mwen Kraist.[/i]\n\n1 Iwe non ewe fansoun pwe ekkewe chon Nifai ekkewe rese ninnino me ren ekkewe pisekin maun, mwirin ar peiasenano ekkewe ra fen ninnino—iei chochon ekkewe ra ninnino rese anneani, pokiten watten chommongur—mwirin ar ra wes ne peiasenano nour kewe mi mano ra niwin ngeni fonuer kewe meinisin, me ngeni imwer kewe, me punuwer kewe, me nour kewe.\n\n2 Iei chommong fefin me semirit ra fen ninnino me ren ewe ketinas, me pwan chommong me nein nour kewe penen man me nour kewe pwin mwan; me pwan chommong me nein ar kewe ataken grain ra tano, pun ra fen chapapetiw me fan pechen ekkewe chommongun mwicheichen mwan.\n\n3 Iwe iei ren ukukun chommongun ekkewe chon Leiman me ekkewe chon Amlisai ekkewe ra fen ninnino me won oroppan ewe chonupupu Sidon ra katurunong non ekkewe konikin Sidon; iwe nengeni chur kewe ra nom non anonnonun ewe sat, me ra chommong.\n\n4 Iwe ekkewe chon Amlisai ra sokkono seni ekkewe chon Nifai, pun ra pwisin esisiner ren enuwe par won chamwer non napanapen ekkewe chon Leiman; nge rese raisono mokurer usun ekkewe chon Leiman.\n\n5 Iei mokuren ekkewe chon Leiman mi raisono; iwe ir mi seneno, tiwenon chok ekkewe penit minne a fofo ngeni nukanaper, me pwan ar kewe fouten eppet, minne a fofo ngeni ir, me nour kewe nikappich, me nour kewe foun nikappich, me nour kewe foun fau, me nour kewe aunun, me soposopono.\n\n6 Iwe unuchen ekkewe chon Leiman ra fokkun chochon, anongonong won ewe esisin minne a nom won semer kewe, minne a ew anumamau wor pokiten ar atai annuk me ar ungeni pwir kewe, ir Nifai, Jacob, me Joseph, me Sam, ekkewe ir mwan mi pung me fel.\n\n7 Iwe pwir kewe ra achocho ar repwe nireno, iei minne ra anumamau; iwe ewe Samon Kot a wata ew esisin wor, ewer, won Leiman me Lemuel, me pwan ekkewe anuon noun Ishmael, me ekkewe fin Ishmael.\n\n8 Iwe ei a fis pwe mwirimwirir kewe repwe tongeni sokkono seni mwirimwirin pwir kewe, pwe ren ewe popun ewe Samon Kot epwe tongeni tumunu noun kewe aramas, pwe resap tongeni nofit fengen me nuku non ekkewe eereni mi muan minne epwe esenipato ar kiteter.\n\n9 Iwe non ewe fansoun pwe ion chok a nofiti chonun ngeni chonun ekkewe chon Leiman epwe wata ewe pwan chok anumamau won mwirimwirin.\n\n10 Iei minne, ion chok epwe mutata inisin pwe epwe emmwenino me ren ekkewe chon Leiman epwe eiteitinong non ena itenap, iwe a wor ew esisin a nom won.\n\n11 Iwe non ewe fansoun pwe ion chok esap nuku non eerenien ekkewe chon Leiman, nge epwe nuku ekkewe uruo minne ra uweiau seni ewe fonuen Jerusalem, me pwan non eerenien semer kewe, minne mi pung, ekkewe ra nuku non ekkewe annukun Kot me aneasochisir, ra iteni ekkewe chon Nifai, are ekkewe aramasen Nifai, seni ena fansoun feino—\n\n12 Iwe ir ekkewe ra isoni ekkewe uruo minne mi ennet usun nour kewe aramas, me pwan usun ekkewe aramasen ekkewe chon Leiman.\n\n13 Iei sipwene niwin sefan ngeni ekkewe chon Amlisai, pun a pwan wor ew esisin a nom wor; ewer, ra pwisin wata ewe esisin wor, ewer, pwan mwo ew esisinen enuwe par won chamwer.\n\n14 Iei ewe kapasen Kot a pwonueta, pun ikkei ekkewe kapas minne a apasa ngeni Nifai: Nengeni, a wor an ekkewe chon Leiman anumamau, iwe upwe wata ew esisin wor pwe ir me mwirimwirir kewe repwe keimuno sonuk me mwirimwirum kewe, seni ei fansoun me feinfeino, tiwenon chok ika repwe aier seni ar fofforungaw me niwin ngeniei pwe epwe wor ai umoumoch wor.\n\n15 Iwe pwan: Upwe wata ew esisin won i ewe a nofiti chonun ngeni pwium kewe, pwe repwe tongeni pwan anumamau.\n\n16 Iwe pwan: Upwe wata ew esisin won i ewe a fiu ngonuk me mwirimwirum kewe.\n\n17 Iwe pwan, ua apasa i ewe a suno sonuk esap chiwen iteni mwirimwirum; iwe upwe efeiochuk, me ion chok epwe iteni mwirimwirum, seni ei fansoun me feinfeino; iwe ikkei ekkewe pwon an ewe Samon ngeni Nifai me ngeni mwirimwirin kewe.\n\n18 Iei ekkewe chon Amlisai rese sinei pwe ra apwonueta ekkewe kapasen Kot nupwen ar we poputa ne esisina inisir won chamwer; nge inamo ra pwano ne ungeni Kot; iei minne mi auchea pwe ewe anumamau epwe tota wor.\n\n19 Iei ua mochen pwe oupwe kuna pwe ra pwisin wata wor ewe anumamau; iwe pwan mwo emon me emon aramas mi anumamau a pwisin wata kapung won inisin.\n\n20 Iei non ewe fansoun pwe ese chommong ran mwirin ewe maun minne a fis non ewe fonuen Saraemla, me ren ekkewe chon Leiman me ekkewe chon Amlisai, pwe a pwan wor ew mwichen sounfiun ekkewe chon Leiman a feito won ekkewe aramasen Nifai, non ewe pwan chok neni ikewe ewe aewin mwichen sounfiu a churi ekkewe chon Amlisai.\n\n21 Iwe non ewe fansoun pwe mi wor ew mwichen sounfiu ra tinano pwe epwe asureuu me non fonuer we.\n\n22 Iei pokiten Alma pwisin a riaffou ren ew feiengawen kinas ese feita pwe epwe fiu atun ei fansoun ngeni ekkewe chon Leiman;\n\n23 Nge a tinata ew chommongun mwichen sounfiu repwe ungeni ir; iwe ra feita me nieno chommong me nein ekkewe chon Leiman, me asueno ekkewe nussun me neir seni ekkewe kianin fonuer we.\n\n24 Iwe ra niwin sefan me poputa ne awora kinamwe non ewe fonu, rese chiwen osukosuk non ew fansoun ren ekkewe chon koum ngeni ir.\n\n25 Iei ekkei mettoch meinisin ra wesino, ewer, ekkei maun meinisin me anini fengen ra poputa me muchuno non ewe animuwen ierin muun ekkewe sou apung.\n\n26 Iwe non ew ier mi wor ngerou me engon ngerou ngun ra titino ngeni ewe fonufan esemuch, pwe repwe tongeni angei niwinir anongonong won ar angang, ika pwe repwe öch are ika repwe ngaw, repwe angei pwapwa esemuch are riaffou esemuch, anongonong won ewe ngun minne ra finata pwe repwe aneasochis ngeni, ika pwe epwe emon ngun mi öch are emon mi ngaw.\n\n27 Pun emon me emon aramas a angei niwinin seni i ewe a finata pwe epwe aneasochis ngeni, iwe ei a anongonong won ekkewe kapasen ewe ngunun osini; iei minne mut ngeni epwe anongonong won ewe ennet. Iwe iei amuchunon ewe animuwen ierin muun ekkewe sou apung.\n\n", "alma 4": "[center][font_size=26]Sopun 4[/font_size][/center]\n\n[i]Alma a papataisei ngeroun minafon chon ewe mwichefen—Angangangaw a tonong non ewe Mwichefen, me fetanochun ewe Mwichefen a eppet—Nifaia a kefinita pwe epwe sou apung mi nap—Alma, non wisen pris mi nap, a achochoi inisin ngeni ewe angangen afanafan. Arap ngeni 86–83 Ier Mwen Kraist.[/i]\n\n1 Iei non ewe fansoun non ewe wonuen ierin muun ekkewe sou apung won ekkewe aramasen Nifai, ese wor anini fengen are maun non ewe fonuen Saraemla;\n\n2 Nge ekkewe aramas ra riaffou, ewer, wesewesen riaffou pokiten poutunon pwir kewe, me pwan pokiten poutunon nour kewe penen man me pwin man, me pwan pokiten poutunon ar kewe ataken grain, minne ra chapapetiw me fan peche me tano me ren ekkewe chon Leiman.\n\n3 Iwe a fokkun weires ar riaffou iwe emon me emon ngun a wor an popun an epwe netipeta; iwe ra nuku pwe ina ekkewe kapung an Kot a tinato wor pokiten ar fofforungaw me ar angang mi anieput; iei minne ra mwasangasangeta non achechemenien wiiser.\n\n4 Iwe ra poputa ne forata ewe mwichefen non unusoch; ewer, iwe chommong ra papatais me non ekkewe konikin Sidon me ra choni ewe mwichefenin Kot; ewer, ra papatais me ren poun Alma, ewe a fen epinipinino pwe epwe pris mi nap won ekkewe aramasen ewe mwichefen, me ren poun seman we Alma.\n\n5 Iwe non ewe fansoun non afisuwen ierin muun ekkewe sou apung a wor ukukun unungat ngerou nime puku aramas ra achufengeni inisir ngeni ewe mwichefenin Kot me ra papatais. Iwe iei amuchunon ewe afisuwen ierin muun ekkewe sou apung won ekkewe aramasen Nifai; iwe a wor soposoponon kinamwe non unusen ena fansoun.\n\n6 Iwe non ewe fansoun non awanuwen ierin muun ekkewe sou apung, pwe ekkewe aramasen ewe mwichefen ra poputa ne namanam tekia, pokiten ar fokkun pisekisek, me ar kewe auchean silk, me ar kewe auchean mangaku, me pokiten nour kewe chommongun penen man me pwin man, me nour gold me nour silver, me sokopaten auchean mettoch meinisin, minne ra fen angei ren ar angang weires; iwe me non ekkei mettoch meinisin ra nuapas me non namanam tekian ne meser, pun ra poputa ne ufouf uf mi watte niwinin.\n\n7 Iwe iei ewe popun watten riaffou ngeni Alma, ewer, me ngeni chommong me nein ekkewe aramas Alma a fen epinireno pwe repwe sense, me pris, me elter won ewe mwichefen; ewer, chommong me neir ra fokkun netipengaw pokiten ewe fofforungaw minne ra kuna a fen poputa me nein nour kewe aramas.\n\n8 Pun ra kuna me nengeni ren ennetin netipechou pwe ekkewe aramasen ewe mwichefen ra poputa ne nuapas non namanam tekian ne meser, me ra wata netiper won pisekisek me won ekkewe mettochun fonufan mi namotmwan, iwe ra poputa ne nikokoput, emon ngeni pwan emon, iwe ra poputa ne ninni ekkewe rese nuku anongonong won pwisin ar mochen me met mi fich ngeni netiper.\n\n9 Iwe iei, non ei awanuwen ierin muun ekkewe sou apung, a poputa ne wor pochokunen anini fengen me nein ekkewe aramasen ewe mwichefen; ewer, a wor nonowo, me anini, me ewe mochenin efeiengaw, me eriaffou, me namanam tekia, a pwan mwo nap seni namanam tekian ekkewe rese choni ewe mwichefenin Kot.\n\n10 Iwe iei a muchuno ewe awanuwen ierin muun ekkewe sou apung; iwe fofforungawen ewe mwichefen a ew ennetin foun chepetek ngeni ekkewe rese choni ewe mwichefen; iwe iei ewe mwichefen a poputa ne tur non fetanochun.\n\n11 Iwe non ewe fansoun non nepoputan ewe etiuwen ier, Alma a kuna fofforungawen ewe mwichefen, iwe a pwan kuna pwe ewe nenien appiru an ewe mwichefen a poputa ne emmwenano ekkewe rese nuku seni ew fofforun angangangaw ngeni pwan ew, iei a esenipato kiteterinon ekkewe aramas.\n\n12 Ewer, a kuna pwe ese wor ennetin nonnofengen me nein ekkewe aramas, ekkoch ra nuapas ren ar namanam tekia, ra oput ekkoch, akunnano nukunuper ngeni ekkewe mi osupwang me ekkewe mi seneno me ekkewe ir mi echik, me ekkewe ir mi kaka, me ekkewe ir mi semwen me riaffou.\n\n13 Iei ew watten popun noninen me nein ekkewe aramas, nupwen ekkoch ra etipetekisona inisir, ra anisi ekkewe ra mochen ar aninis, awewe usun ar fangeno ekkoch pisekir kewe ngeni ekkewe mi osupwang me ekkewe mi woungaw, ra amwongoni ekkewe mi echik, me mefi sokopaten riaffou meinisin, fan asengesin Kraist, ewe epwe feito anongonong won ewe ngunun osini;\n\n14 Esuku ena ran, iei ra angei ew omusomusen ar kewe tipis; iwe ra uren pwapwa mi napanap pokiten manausefanin ekkewe mi mano, anongonong won ewe mochen me manaman me ngaseno an Jises Kraist seni ekkewe fofon mano.\n\n15 Iwe iei non ewe fansoun pwe Alma, pokiten a fen kuna weiresin ekkewe chon tapweno mwirin Kot mi tipetekison, me ekkewe riaffou minne a chukuchukuta wor me ren nussun noun kewe aramas, iwe pokiten a kuna ar rese nonnofengen, a poputa ne fokkun netipechou; nge inamo ewe Ngunun ewe Samon ese kouno ne anisi.\n\n16 Iwe a fini emon mwan mi mirit ewe a nom nein ekkewe elterin ewe mwichefen, me a ngeni pochokun anongonong won mongungun ekkewe aramas, pwe i epwe tongeni wor an pochokun ne for annuk anongonong won ekkewe annuk minne a fen kawor, me an epwe apochokunereno anongonong won ekkewe fofforungaw me ekkewe atai annuk an ekkewe aramas.\n\n17 Iei itan ei mwan Nifaia, iwe i a kefinita pwe epwe sou apung mi nap; iwe a mwot non ewe nenien mwottun kapung an epwe apungu me nemeni ekkewe aramas.\n\n18 Iei Alma ese mut ngeni i ewe wisen an epwe pris mi nap won ewe mwichefen, nge a annomu ngeni pwisin i ewe wisen pris mi nap; nge a mutano ewe nenien mwottun kapung ngeni Nifaia.\n\n19 Iwe ei a fori pwe i pwisin epwe tongeni feino nein noun kewe aramas, are nein ekkewe aramasen Nifai, pwe i epwe tongeni afanafana ewe kapasen Kot ngeni ir, pwe epwe amwasangereta non achechemenien wiser, me pwe i epwe tongeni akouno, me ren ewe kapasen Kot, ekkewe namanam tekia me tipachem sona meinisin me ekkewe anini fengen meinisin minne ra nom nein noun kewe aramas, a kuna pwe ese wor aan an epwe tongeni aniwinisefanir tiwenon chok ika epwe ren an engino non kapasen pwarata mi nimenimoch ngeni ir.\n\n20 Iwe iei non ewe nepoputan ewe etiuwen ierin muun ekkewe sou apung won ekkewe aramasen Nifai, Alma a mutano ewe nenien mwottun kapung ngeni Nifaia, me achochoi unusen inisin ngeni ewe pristut mi nap seni ewe tetten mi fel an Kot, ngeni ewe kapasen pwaratan ewe kapas, anongonong won ewe ngunun pwarata me osini.\n\n", "alma 5": "Ekkewe kapas minne Alma, ewe Pris mi Nap anongonong won ewe tetten mi fel an Kot, a apasa ngeni ekkewe aramas non teninimwer kewe me sopwur kewe non unusen ewe fonu.\n\nPoputa ren sopun 5.\n\n[center][font_size=26]Sopun 5[/font_size][/center]\n\n[i]Ar repwe angei amanau, mi namot an aramas repwe aier me aneasochisi ekkewe annuk, repwe upusefan, nimeti ufer kewe me non chan Kraist, repwe tipetekison me pwiniti seni ir namanam tekia me nonowo, me fori ekkewe angangen wenechar—Ewe Chon Masen Siip mi Allim a kori Noun kewe aramas—Ekkewe ra fori angang mi ngaw ir noun ewe tefin—Alma a pwarata usun ennetin an nongonong mi ennet me annuku aramas pwe repwe aier—Iten ekkewe mi tupwon repwe makketiw non ewe puken manau. Arap ngeni 83 Ier Mwen Kraist.[/i]\n\n1 Iei non ewe fansoun pwe Alma a poputa ne afanafana ewe kapasen Kot ngeni ekkewe aramas, akkom non ewe fonuen Saraemla, iwe seni ikena ngeni unusen ewe fonu.\n\n2 Iwe ikkei ekkewe kapas minne i a apasa ngeni ekkewe aramas me non ewe mwichefen minne a foruta non ewe teninimwen Saraemla, anongonong won pwisin an we uruo, a apasa:\n\n3 Ngang, Alma, ua fen epinipinino me ren semei we, Alma, ai upwe emon pris mi nap won ewe mwichefenin Kot, i a fen angei an manaman me mumuta me ren Kot an epwe fori ekkei mettoch, nengeni, ua apasa ngenikemi pwe i a poputa ne forata ew mwichefen me non ewe fonu minne a nom non ekkewe kianin Nifai; ewer, ewe fonu minne a iteni ewe fonuen Mormon; ewer, iwe i a papataisei pwin kewe me non ekkewe konikin Mormon.\n\n4 Iwe nengeni, ua apasa ngenikemi, ra ngaseno seni ne poun ekkewe aramasen king Noah, me ren ewe umoumoch me manamanen Kot.\n\n5 Iwe nengeni, mwirin ena, ra katonong non fotek me ren poun ekkewe chon Leiman me non ewe fonu pon; ewer, ua apasa ngenikemi, ra nom non fotek, iwe ewe Samon a pwan angasereno sefan seni fotek me ren pochokunen an kapas; iwe sia emmwenito ngeni ei fonu, iwe ikei sia poputa ne forata ewe mwichefenin Kot non pwan unusen ei fonu.\n\n6 Iwe iei nengeni, ua apasa ngenikemi, ami pwi, ami ekkewe oua choni ei mwichefen, a fen naf ami nom non achechemenien fotekin sememi kewe? Ewer, a fen naf ami nom non achechemenien an umoumoch me an engino ngenikemi? Iwe soposopono, a fen naf ami nom non achechemenien pwe i a fen angasano ngunur seni hell?\n\n7 Nengeni, a siwini netiper; ewer, a fongunireta seni ew mouruchou, iwe ra neno ngeni Kot. Nengeni, ra nom non ewe nukanapen rochopwak; nge inamo, ngunur kewe ra fen sarameno me ren ewe saramen ewe kapas esemuch; ewer, ra fen rokopwanino me ren ekkewe senin mano, me ekkewe senimechan hell, me ew kiteter esemuch a witiwiti ir.\n\n8 Iwe iei ua eisinikemi, ami pwi, met ir mi feiengaw? Nengeni, ua apasa ngenikemi, Apw, rese.\n\n9 Iwe ua pwan eis sefan, met ekkewe senin mano ra muno, me ekkewe senimechan hell minne ra rokopwanireno, met ir mi pichino? Ua apasa ngenikemi, Ewer, ir mi pichino, iwe ngunur a watteno, iwe ra konu ewe tongen ngaseno. Iwe ua apasa ngenikemi pwe ir mi manau.\n\n10 Iwe iei ua eis senikemi won met apungupung pwe ir ra manau? Ewer, met ekkewe popun ra ani apinukunuk ren ar repwe angei amanau? Met ewe popun ar ra pichino seni ekkewe senin mano, ewer, me pwan ekkewe senimechan hell?\n\n11 Nengeni, ua tongeni urenikemi—met semei we Alma ese nuku non ekkewe kapas minne ra tou seni awen Apinatai? Iwe met esap i emon soufos mi fel? Met ese apasa ekkewe kapasen Kot, me semei we Alma a nukur?\n\n12 Iwe anongonong won an we nuku a wor ew anonnonun siwin a fis non netipan. Nengeni ua apasa ngenikemi pwe ekkei meinisin mi ennet.\n\n13 Iwe nengeni, a afanafana ewe kapas ngeni sememi kewe, iwe ew anonnonun siwin a fis non netiper, iwe ra pwisin etipetekisoner me wanong ar apinukunuk non ewe Kot mi ennet me manau. Iwe nengeni, ra nikitu tori nesoponon; iei minne ir mi manau.\n\n14 Iwe iei nengeni, ua eisinikemi, ami pwi kewe seni ewe mwichefen, met oua fen uputiw me ren Kot non pekin ngun? Met oua fen angei nikinikin me non nikinikin mesemi? Met oua fen mefi ei anonnonun siwin non netipemi?\n\n15 Ami mi aea nuku non ngasenon i ewe a forikemi? Ami mi esuku mwemi ren efou mesen nuku, me ekieki ei inis mi tongeni mano an manaueta non ewe inis ese tongeni mano, me ei kiteter a manaueta non ese kiteter, pwe repwe uta me mwen Kot pwe repwe kapung anongonong won ekkewe foffor minne ra fen fis me non ewe inis mi tongeni mano?\n\n16 Ua apasa ngenikemi, ami mi tongeni aneanei ngenikemi pwe oua rongorong mongungun ewe Samon, an apasa ngenikemi, non ena ran: Feito ngeniei oua feioch, pun nengeni, ami kewe angang ra fen angangen wenechar me won unungen ewe fonufan?\n\n17 Are ami mi aneanei ngenikemi pwe oua tongeni mwaken ngeni ewe Samon non ena ran, me apasa—Samon, am kewe angang ra fen angang mi tupwon me won unungen ewe fonufan—me i epwe angasakemi?\n\n18 Are esap ina, ami mi tongeni aneanei kemi ami emmwen ngeni me mwen ewe nenien kapung an Kot fiti ngunumi mi uren niemam me noninen, ami mefi achechemenien ami tipis meinisin, ewer, ew unusochun achechemenien ami fofforungaw meinisin, ewer, ew achechemenien pwe ami oua fen ungeni ekkewe annukun Kot?\n\n19 Ua apasa ngenikemi, ami mi tongeni neneta ngeni Kot atun ena ran fiti ew netip mi nimenimoch me pau mi nimoch? Ua apasa ngenikemi, ami mi tongeni neneta, ren ewe nikinikin Kot a fanafan won nikinikin mesemi?\n\n20 Ua apasa ngenikemi, ami mi tongeni ekieki usun ami manau nupwen oua fen mut ngeni inisimi epwe nom fan nemenien ewe tefin?\n\n21 Ua apasa ngenikemi, met oupwe sinei atun ena ran pwe ouse tongeni oupwe manau; pun ese tongeni wor aramas epwe manau tiwenon chok ika ufan kewe ra nim me pwecheno; ewer, mi auchea ufan kewe repwe nimenimochuno tori ar ra nimoch seni ekkewe fotopun meinisin, me non chan i ewe samach kewe ra fen kapas usun, ewe epwe wareto pwe epwe angasa noun kewe aramas seni ar tipis.\n\n22 Iwe iei ua eisinikemi, ami pwi, ifa usun emon neimi epwe mefi, ika oupwe uta me mwen ewe nenien kapung an Kot, ren ufemi kewe mi fotopun ren cha me sokopaten nimengaw meinisin? Nengeni, met ekkei mettoch repwe pwarata usum?\n\n23 Nengeni resap pwarata pwe ami chon nii manau, ewer, me pwan ami oua tipis me ren sokopaten fofforungaw meinisin?\n\n24 Nengeni, ami pwi, oua ekieki pwe ena sokkun aramas epwe tongeni wor nenian ne mwot non ewe muun Kot, ren Abraham, ren Isaac, me ren Jacob, me pwan ekkewe soufos mi fel meinisin, ekkewe ufer mi nimoch me rese nimengaw, nimenimoch me pwechepwech?\n\n25 Ua apasa ngenikemi, Apw; tiwenon chok ika oupwe achofonai ach we Chon Fori seni nepoputan, are oupwe ekieki pwe i emon mi chofona seni nepoputan, ousap tongeni ekieki pwe ekkena sokkun epwe wor nenier non ewe muun nang; nge repwe katuruu pun ir semiriten ewe muun ewe tefin.\n\n26 Iwe iei nengeni, ua apasa ngenikemi, ami pwi, ika oua fen mefi ew ekkesiwinin netip, me ika oua fen mefi pwe oupwe konu ewe konun tongen ngaseno, upwe eis, ami mi tongeni mefi iei?\n\n27 Oua fen fetan, ren ami tumunu inisimi pwe oupwe nom non pekin nimenimoch me mwen Kot? Ami mi tongeni apasa, ika oupwe kokko ngeni mano atun ei fansoun, non inisimi, pwe a fen naf ami tipetekison? Pwe ufemi kewe ra fen nimenimoch me pwechepwecheno me non chan Kraist, ewe epwe wareto pwe epwe angasa noun kewe aramas seni ar kewe tipis?\n\n28 Nengeni, oua pwiniti senikemi namanam tekia? Ua apasa ngenikemi, ika ouse mwo iwe ouse mwo monneta ami oupwe churi Kot. Nengeni mi auchea oupwe mwitir monneta; pun ewe muun nang epwe mwitir feito, iwe ena sokkun aramas ese wor an manau esemuch.\n\n29 Nengeni, ua apasa, mi wor emon neimi ese mwo pwiniti seni nonowo? Ua apasa ngenikemi pwe ena sokkun aramas ese monneta; iwe ua mochen pwe i epwe mwitir monneta, pun ewe awa a arapeto, iwe i ese sinei nupwen ewe fansoun epwe feito; pun ena sokkun aramas ese nom non pekin nimenimoch.\n\n30 Iwe ua pwan apasa ngenikemi sefan, mi wor emon neimi ewe a turunufasei pwin, are ewe a achukuchukata riaffou won i?\n\n31 Riaffou ngeni ena sokkun aramas, pun i ese monneta, iwe ewe fansoun a arapeto pwe mi auchea i epwe aier are i esap tongeni manau!\n\n32 Ewer, pwan mwo riaffou ngeni ami meinisin chon angangen angangangaw; aier, aier, pun ewe Samon Kot a fen apasa!\n\n33 Nengeni, a fen tinano ew tingor ngeni aramas meinisin, pun ekkewe poun umoumoch ra fen keitiuu ngeni ir, iwe a apasa: Aier, iwe upwe etiwa kemi.\n\n34 Ewer, a apasa: Feito rei iwe oupwe ochoch seni ewe foun iran ewe iran manau; ewer, oupwe mwongo me un seni ewe pinewa me ekkewe konikin manau nge esap wor kounon;\n\n35 Ewer, feito rei me uweiato angangen wenechar, iwe ousap pokupokutiw me katurunong non ewe ekkei—\n\n36 Pun nengeni, ewe fansoun a arapeto pwe ion chok esap uweiato foun ira mi och, are ion chok esap fori ekkewe angangen wenechar, i ewe epwe pwan pupuchor me netipeta.\n\n37 O ami chon angangen fofforungaw; ami ekkewe oua nuapas non ekkewe namotmwanin mettochun fonufan, ami ekkewe oua fen kefisita pwe oua sinei ekkewe aanen wenechar nge inamo oua fen monucheno, usun siip ese wor chon maser, iwe inamo emon chon masen siip a fen kokkori kemi me mi chiwen kokkori kemi, nge ouse ausening ngeni mongungun!\n\n38 Nengeni, ua apasa ngenikemi, pwe ewe chon masen siip mi allim a korikemi; ewer, iwe me non pwisin itan we i a korikemi, ina ewe iten Kraist; iwe ika ousap ausening ngeni ewe mongungun ewe chon masen siip mi allim, ren ewe it minne oua iteni, nengeni, ami esap ekkewe siip noun ewe chon masen siip mi allim.\n\n39 Iwe iei ika ami esap ekkewe siip noun ewe chon masen siip mi allim, ami seni menni nein mwicheich? Nengeni, ua apasa ngenikemi, pwe ewe tefin i noumi chon masen siip, iwe ika ami seni an we mwicheich; iwe iei, ion epwe amam ei? Nengeni, ua apasa ngenikemi, ion chok epwe amam ei i emon mi chofona me emon noun ewe tefin.\n\n40 Pun ua apasa ngenikemi pwe met chok mi öch a feito seni Kot, me met chok mi ngaw a feito seni ewe tefin.\n\n41 Iei minne, ika emon aramas a fori angang mi öch i a ausening ngeni mongungun ewe chon masen siip mi allim, iwe i a tapweno mwirin; nge ion a fori angang mi ngaw, i ewe epwe pwan winiti emon noun ewe tefin, pun i a ausening ngeni mongungun, me a tapweno mwirin.\n\n42 Iwe ion epwe fokkun fori ei epwe angei niwinin seni i; iei minne, pun niwinin i epwe angei mano, ren pekin mettoch mi wenechar, pokiten a mano seni pekin angang mi öch meinisin.\n\n43 Iwe iei, ami pwi, ua mochen pwe oupwe rongorong ngeniei, pun ua kapas non pochokunen nguni; pun nengeni, ua fen kapas ngenikemi non fatafatoch pwe ousap tongeni muan, are ua fen kapas anongonong won ekkewe annukun Kot.\n\n44 Pun ua kokko pwe upwe kapas usun ei napanap, anongonong won ewe tetten mi fel an Kot, ewe a nom non Kraist Jises; ewer, ua annuk pwe upwe uta me pwarata ngeni ekkei aramas ekkewe mettoch minne semach kewe ra fen apasa usun ekkewe mettoch minne repwe feito.\n\n45 Iwe esap ikkei meinisin. Ouse ekieki pwe ngang won inisi ua sinei usun ekkei mettoch? Nengeni, ua pwarata ngenikemi pwe ua sinei pwe ekkei mettoch usun minne ua fen kapas usun ir mi ennet. Iwe ifa usun oupwe nuku pwe ua sinei usun ennetir?\n\n46 Nengeni, ua apasa ngenikemi pwe ra pwato ngeniei me ren ewe Ngun mi Fel noun Kot. Nengeni, ua fen echikipin me iotek non chommong ran pwe upwe pwisin tongeni sinei usun ekkei mettoch. Iwe iei ua pwisin sinei pwe ir mi ennet; pun ewe Samon Kot a fen pwarir ngeniei me ren noun we Ngun mi Fel; iwe iei ewe ngunun pwarata minne a nom rei.\n\n47 Iwe soposopono, ua apasa ngenikemi pwe a fen pwato ngeniei, pwe ekkewe kapas minne semach kewe ra fen apasa ir mi ennet, pwan mwo anongonong won ewe ngunun osini minne mi nom rei, minne pwan me ren pwaratan ewe Ngunun Kot.\n\n48 Ua apasa ngenikemi, pwe ua pwisin sinei pwe met ua apasa ngenikemi, usun met minne epwe feito, mi ennet; iwe ua apasa ngenikemi, pwe ngang mi sinei pwe Jises Kraist epwe wareto, ewer, ewe Nau, ewe Noun ewe Sam Anamon, mi uren chen, me umoumoch, me ennet. Iwe nengeni, pwe i ewe epwe feito pwe epwe angeiano tipisin ewe fonufan, ewer, tipisin emon me emon aramas ewe mi nukuchar ne nuku non itan we.\n\n49 Iwe iei ua apasa ngenikemi pwe iei ewe tetten ren minne ua fen kokko ngeni, ewer, pwe upwe afanafan ngeni ami pwi achengicheng, ewer, me meinisin ekkewe ra nonnom non ewe fonu; ewer, pwe upwe afanafan ngeni meinisin, ekkewe mi watte me ekkewe mi kukkun, ekkewe mi fotek me pwan ekkewe mi ngaseno; ewer, ua apasa ngenikemi ekkewe mi chinnap, me pwan ekkewe resamo chinnapeno, me ekkewe maritan tappin aramas; ewer, ai upwe affata ngeni ir pwe repwe fokkun aier me upusefan.\n\n50 Ewer, iei anon ewe Ngun: Aier, ami meinisin ekis meinisin non ewe fonufan, pun ewe muun nang epwe mwitir feito; ewer, ewe Noun Kot epwe wareto non an ning, non an pochokun mi napanap, sufon, manaman, me pochokun. Ewer, ami pwi achengicheng, ua apasa ngenikemi, pwe ewe Ngun a apasa: Nengeni ewe ningen ewe Kingen fonufan meinisin; me pwan ewe Kingen nang epwe fokkun mwitir sarameno me nein ekkewe noun aramas meinisin.\n\n51 Iwe ewe Ngun a pwan apasa ngeniei, ewer, a puchor ngeniei ren ew neuwomongun mongungu, a apasa: Feino me apasa ngeni ekkei aramas—Aier, pun tiwenon chok ika oupwe aier ouse tongeni muuni ewe muun nang.\n\n52 Iwe ua pwan apasa ngenikemi, ewe Ngun a apasa: Nengeni, ewe kouk a kon nepopun ewe ira; iei minne meinisin ira rese uwani foun ira mi öch repwe pokupokutiw me katurunong non ewe ekkei, ewer, ew ekkei minne ese tongeni kouno, pwan mwo ew ekkei ese tongeni kununo. Nengeni, me chechemeni, ewe Emon mi Fel a fen apasa.\n\n53 Iwe iei ami pwi achengicheng, ua apasa ngenikemi, ami mi tongeni ungeni ekkei kapas; ewer, ami mi tongeni kunnuseni ekkei mettoch, me puratiw ewe Emon mi Fel fan pechemi; ewer, ami mi tongeni nuapas non namanam tekian netipemi; ewer, oupwe chok soposopono non ufoufen uf mi watte niwinin me wata netipemi won ekkewe namotmwanin mettochun ewe fonufan, won ami pisekisek?\n\n54 Ewer, met oupwe soposopono ne ekieki pwe oua murino nap seni pwan emon; ewer, oupwe soposopono ne eriaffou pwiumi kewe, ekkewe ra etipetekisoner me ra fetan mwirin ewe tetten mi fel an Kot, ren minne ra fen katonong non ei mwichefen, ra fen enimenimochuno me ren ewe Ngun mi Fel, iwe ra uwani angang mi fich ngeni aier—\n\n55 Ewer, me oupwe soposopono ne akunnano nukunupemi seni ekkewe mi osupwang, me ekkewe mi woungaw, me amwochu pisekimi seni ir?\n\n56 Iwe soponon, ami meinisin ekkewe oupwe soposopono non ami fofforungaw, ua apasa ngenikemi pwe ir ekkewe repwe pokupokutiw me katurunong non ewe ekkei tiwenon chok ika repwe mwitir aier.\n\n57 Iwe iei ua apasa ngenikemi, ami meinisin ekkewe oua fokkun mochen tapweno mwirin mongungun ewe chon masen siip mi allim, oupwe feito tou seni ekkewe aramas mi ngaw, me oupwe keimuno, me ousap attapa ar kewe mettoch mi nimengaw; iwe nengeni, iter kewe repwe tottonuu, pwe iten ekkewe aramas mi ngaw resap anneanong me nein iten ekkewe mi tupwon, pwe ewe kapasen Kot epwe pwonueta, minne a apasa: Iten ekkewe aramas mi ngaw resap chufengen ngeni iten nei kewe aramas;\n\n58 Pun iten ekkewe mi tupwon repwe makketiw non ewe puken manau, iwe upwe ngeni ir ew neni me ren peniemwani. Iwe iei, ami pwi, met oupwe apasa ngeni ei kapas? Ua apasa ngenikemi, ika oupwe apasa och mettoch mi ungeni, esap auchea, pun ewe kapasen Kot epwe fokkun pwonueta.\n\n59 Pun menni nein chon masen siip mi nom neimi mi wor chommong noun siip nge ese maser, pwe ekkewe wonif rese tonong me oromi noun kewe penen man? Iwe nengeni, ika emon wonif a tonong nein noun kewe penen man met esap asueu? Ewer, iwe nesoponon, ika mi tongeni, i epwe nieno.\n\n60 Iwe iei ua apasa ngenikemi pwe ewe chon masen siip mi allim a kokkori kemi; iwe ika oupwe ausening ngeni mongungun i epwe uweikeminong non an we mwicheich, iwe ami noun siip; iwe a annuku ngenikemi pwe ousap mut ngeni emon rochongawen wonif epwe tonong neimi, pwe ousap muchuno.\n\n61 Iwe iei ngang, Alma ua annuku ngenikemi me non fosun kapasen i ewe a fen annuku ngeniei, pwe oupwe achocho ne fori ekkewe kapas minne ua fen apasa ngenikemi.\n\n62 Ua kapas non napanapen annuk ngenikemi ekkewe oua choni ewe mwichefen; me ngeni ekkewe rese choni ewe mwichefen ua kapas non napanapen tingor, ua apasa: Feito me papatais ngeni aier, pwe oupwe pwan chon ochoch seni ewe foun iran manau.\n\n", "alma 6": "[center][font_size=26]Sopun 6[/font_size][/center]\n\n[i]Ewe Mwichefen non Saraemla mi nimoch me tettenoch—Alma a feino ngeni Gideon pwe epwe afanafan. Arap ngeni 83 Ier Mwen Kraist.[/i]\n\n1 Iwe iei non ewe fansoun pwe mwirin an Alma a osopwano an kapas ngeni ekkewe aramasen ewe mwichefen, minne a foruta non ewe teninimwen Saraemla, a seikata ekkoch pris me elter, ren an wata poun wor anongonong won ewe tetten an Kot, pwe repwe afanafan me tumunu ewe mwichefen.\n\n2 Iwe non ewe fansoun pwe ion ese choni ewe mwichefen ekkewe ra aier seni ar tipis ra papatais ngeni aier, me ra ketiwenong non ewe mwichefen.\n\n3 Iwe pwan non ewe fansoun pwe ion ese choni ewe mwichefen ekkewe rese aier seni ar fofforungaw me etipetekisoner me mwen Kot—Ua ekieki usun ekkewe ra nuapas non namanam tekian netiper—ir ekkewe rese ketiw, iwe iter kewe ra tottonuu, pwe iter kewe rese anneanong me nein ekkewe mi tupwon.\n\n4 Iwe iei ra poputa ne forata ewe tettenin ewe mwichefen non ewe teninimwen Saraemla.\n\n5 Iei ua mochen pwe oupwe weweiti pwe ewe kapasen Kot mi kisasou ngeni meinisin, pwe esap wor emon an esap mumuta ngeni ewe tufichin achufengeni inisir ar repwe rongorong ewe kapasen Kot.\n\n6 Nge inamo ekkewe noun Kot ra annuk pwe repwe ionfengeni inisir fan chommong, me chufengen non echikipin me ennetin iotek fan asengesin tufichin ngunun ekkewe rese sinei Kot.\n\n7 Iwe non ewe fansoun pwe nupwen Alma a fen fori ekkei annuk a feino seni ir, ewer, seni ewe mwichefen minne a nom non ewe teninimwen Saraemla, me feino ngeni won otiwen ewe chonupupu Sidon, ngeni non ewe nemonun chukun Gideon, ikewe a fen wor ew teninimw a kauuta, minne a iteni ewe teninimwen Gideon, minne a nom non ewe nemonun chuk ewe a iteni Gideon, a eiteit seni ewe mwan a ninnino me ren poun Nior me ren ewe ketinas.\n\n8 Iwe Alma a feino me poputa ne afanafana ewe kapasen Kot ngeni ewe mwichefen minne a foruta me non ewe nemonun chukun Gideon, anongonong won ewe pwaratan ewe ennetin ewe kapas minne seman kewe ra fen apasa, me anongonong won ewe ngunun osini minne a nom ren, anongonong won ewe kapasen pwarata an Jises Kraist, ewe Noun Kot, ewe epwe wareto pwe epwe angasa noun kewe aramas seni ar tipis, me ewe tetten mi fel ren minne i a kokko me ren. Iwe iei a makketiw. Amen.\n\n", "alma 7": "Ekkewe kapas an Alma minne a apasa ngeni ekkewe aramasen Gideon, anongonong won pwisin an uruo.\n\nMi kapachenong non sopun 7.\n\n[center][font_size=26]Sopun 7[/font_size][/center]\n\n[i]Kraist epwe uputiw me ren Mary—I epwe epichano ekkewe senin mano me uwei tipisin Noun kewe aramas—Ekkewe repwe aier, ra papatais, me aneasochisi ekkewe annuk epwe wor ar manau esemuch—Nimengaw ese tongeni muuni ewe muun Kot—Tipetekison, nuku, apinukunuk, me tong ennet ir mi namwot. Arap ngeni 83 Ier Mwen Kraist.[/i]\n\n1 Nengeni ami pwi achengicheng, non ukukun ua fen mumuta pwe upwe feito ngenikemi, iei minne upwe achocho ne kapas ngenikemi non kapasen neniei; ewer, ren pwisin awei, nupwen iei ewe aewin fansoun ua fen kapas ngenikemi me ren kapasen awei, pokiten ua fen moch ngeni ewe nenien mwottun kapung, pokiten a kon chommong ai kewe angang use tongeni feito ngenikemi.\n\n2 Iwe ita use pwan mwo tongeni feito iei atun ei fansoun ika pwe ewe nenien mwottun kapung ese kawor ngeni pwan emon, an epwe nemenem non wisei we; iwe ewe Samon non an watten umoumoch a mutata pwe upwe feito ngenikemi.\n\n3 Iwe nengeni, ua fen feito pun ua mefi watten apinukunuk me unusen mochen pwe upwe sinei pwe oua fen etipetekisona inisimi me mwen Kot, me pwe oua fen soposopono ne sio ngeni Kot fan iten an umoumoch, pwe upwe sinei pwe oupwe nimenimoch me mwen i, pwe upwe sinei pwe ouse nom non ewe ononinenin osukosuk ewe pwich kewe ra fen nom non me non Saraemla.\n\n4 Nge feioch ewe iten Kot, pwe i a fen ngeniei pwe upwe sinei, ewer, a fen ngeniei ewe fokkun pwapwa ennet usun ai upwe sinei pwe ra fen tumun sefan non ewe aanen an wenechar.\n\n5 Iwe ua apinukunuk, anongonong won ewe Ngunun Kot minne a nom rei, pwe epwe pwan wor ai pwapwa womi; nge inamo use mochen pwe ai pwapwa womi epwe feito me ren ewe popun watten riaffou me netipechou minne ua fen mefi fan iten ekkewe aramas me non Saraemla, pun nengeni, ai pwapwa a feito wor mwirin ai mefi weires chapur me netipechou.\n\n6 Nge nengeni, ua apinukunuk pwe ouse nom non ew nikinikin watten nukunukumang usun pwiumi kewe; ua apinukunuk pwe ouse nuapas non namanam tekian netipemi; ewer, ua apinukunuk pwe ouse wata netipemi won pisekisek me ekkewe namotmwanin mettochun fonufan; ewer, ua apinukunuk pwe ouse fen ngeni niosun anu muan, nge oua fen ngeni ewe Kot mi ennet me mi manau, me oua esuku omusomusen tipisimi, ren ew nuku esemuch, minne epwe feito.\n\n7 Pun nengeni, ua apasa ngenikemi pwe epwe chommong mettoch repwe feito; iwe nengeni, mi wor ew mettoch minne mi kon auchea nap seni meinisin—pun nengeni, ewe fansoun ese towaweno pwe ewe Chon Angasano epwe manau me feito nein noun kewe aramas.\n\n8 Nengeni, use apasa pwe i epwe feito neich atun ewe fansoun an nonnom non inisin puun mi tongeni mano; pun nengeni, ewe Ngun ese ureniei pwe epwe iei met epwe fis. Iei usun ei mettoch ngang use sinei; nge iei ukukun ua sinei, pwe ewe Samon Kot a wor an manaman an epwe fori mettoch meinisin minne ra anongonong won an kapas.\n\n9 Nge nengeni, ewe Ngun a fen apasa ei ukukun ngeniei, a apasa: Afanafan ngeni ekkei aramas, me apasa—Oupwe aier, me amonnata ewe aanen ewe Samon, me fetan non an kewe aan, minne ir mi wenechar; pun nengeni, ewe muun nang a arapeto, me ewe Noun Kot a feito won unungen ewe fonufan.\n\n10 Iwe nengeni, i epwe uputiw me ren Mary, non Jerusalem ewe fonuen ach kewe neuo, i emon fopun nimenimoch, emon mi auchea me mi wor wisan mi auchea a fen kefinita, ewe epwe pwonuno ren kuchu me pwopwo me ren ewe manamanen ewe Ngun mi Fel, me nounatiw emon at, ewer, ewe Noun Kot.\n\n11 Iwe i epwe feino, epwe engino ngeni metek me riaffou me sokopaten sossot meinisin; iwe ei epwe fis pwe ewe kapas epwe tongeni pwonueta minne ra fen apasa pwe i epwe wata won inisin ekkewe metek me semwenin noun kewe aramas.\n\n12 Iwe i epwe wata won inisin mano, pwe i epwe tongeni epichano ekkewe senin mano minne ra foti noun kewe aramas; iwe i epwe wata won inisin ar apwangapwang, pwe nenukan epwe tongeni ureno ren umoumoch, anongonong won ewe pekin aion, pwe i epwe tongeni sinei anongonong won ewe pekin aion ifa usun an epwe anisi noun kewe aramas anongonong won ar apwangapwang.\n\n13 Iei ewe Ngun mi sinei mettoch meinisin; nge inamo ewe Noun Kot epwe riaffou ren pekin aion pwe i epwe tongeni wata won inisin tipisin noun kewe aramas, pwe i epwe tongeni tonano ar kewe atai annuk anongonong won ewe manamanen an epwe angasereno; iwe iei nengeni, iei ewe kapasen pwarata minne a nom rei.\n\n14 Iei ua apasa ngenikemi pwe mi auchea oupwe aier, me upusefan; pun ewe Ngun a apasa pwe ika ouse upusefan ouse tongeni muuni ewe muun nang; iei minne feito me papatais ngeni aier, pwe oupwe tongeni nimenimochuno seni ami kewe tipis, pwe epwe tongeni wor ami nuku non ewe Namen Kot, ewe a angeiano ekkewe tipisin ewe fonufan, ewe mi manaman an epwe amanaua me nimeti aramas seni mettoch ese wenechar meinisin.\n\n15 Ewer, ua apasa ngenikemi feito me ousap nuokus, me nikitano tipis meinisin, minne ra mecheres ne sotunikemi, minne ra fotikemitiw ngeni kiteter, ewer, feito me feino, me pwar ngeni ami Kot pwe oua mochen aier seni ami kewe tipis me tonong non ew pwon mi pin ngeni i ren ami oupwe aneasochisi an kewe annuk, me pwarata ngeni i non ei ran ren ami tonong non ekkewe konikin papatais.\n\n16 Iwe ion epwe fori ei, me aneasochisi ekkewe annukun Kot seni ei fansoun feino, i ewe epwe pwan chechemeni pwe ua apasa ngeni, ewer, i epwe chechemeni pwe ua fen apasa ngeni, i epwe wor an manau esemuch, anongonong won ewe kapasen pwarata an ewe Ngun mi Fel, minne a pwarata non ngang.\n\n17 Iwe iei ami pwi achengicheng, ami mi nuku ekkei mettoch? Nengeni, ua apasa ngenikemi, ewer, ua sinei pwe oua nukur; iwe ewe popun ua sinei pwe oua nukur pwe ren ewe pwarata an ewe Ngun minne a nom rei. Iwe iei pokiten ami nuku mi pochokun usun ena mettoch, ewer, usun ekkewe mettoch minne ua fen apasa, ai pwapwa a napanap.\n\n18 Pun usun ua apasa ngenikemi seni nepoputan, pwe a kon watte ai mochen pwe ousap nom non ewe nikinikin osukosuk usun pwiumi kewe, usun ua fen kuna pwe ai mochen a fen menemenochuno.\n\n19 Pun ua weweiti pwe oua nom non ekkewe aanen wenechar; ua weweiti pwe oua nom non ewe aan minne a emmwen ngeni ewe muun Kot; ewer, ua weweiti pwe oua fori an kewe aan ar repwe wenechar.\n\n20 Ua weweiti pwe a fen pwano ngenikemi, me ren ewe kapasen pwaratan an we kapas, pwe i ese tongeni fetan non aan mi nikatuputup; ese pwan siwini met minne i a fen apasa; ese pwan ekis wor an epwe kun seni ewe peniemwan ngeni ewe peniefefin, are seni ewe minne mi pung ngeni ewe minne mi muan; iei minne, an aan a soposopono feinfeino chok.\n\n21 Iwe i ese nonnom non inis ese pin; ese pwan tongeni wor nimengaw are och mettoch minne ese nimoch epwe ketiwenong non ewe muun Kot; iei minne ua apasa ngenikemi ewe fansoun epwe feito, ewer, iwe epwe fis atun ewe ranin soponon, pwe i ewe mi nimengaw epwe chok nonnom non an nimengaw.\n\n22 Iwe iei ami pwi achengicheng, ua fan apasa ekkei mettoch ngenikemi pwe upwe tongeni fongunikemi ngeni ew amemef usun wisemi ngeni Kot, pwe oupwe tongeni fetan non nimenimoch me mwen i, pwe oupwe tongeni fetan usun ewe tetten mi fel an Kot, usun minne oua fen angei.\n\n23 Iwe iei ua mochen pwe oupwe tipetekison, me oupwe fangoch me tipemecheres, mecheres ne kaeo; uren nikitu me engino; oupwe ukukoch non mettoch meinisin; oupwe achocho ne aneasochisi ekkewe annukun Kot fansoun meinisin; tingor ren mettoch meinisin oua mochen, non pekin ngun me pwan non pekin inis; kinisou ngeni Kot fansoun meinisin ren mettoch meinisin oua angei.\n\n24 Me tumunu pwe epwe wor ami nuku, apinukunuk, me tong ennet, iwe mwirin oupwe uren angang mi öch fansoun meinisin.\n\n25 Iwe amo ewe Samon epwe efeiochukemi, me tumunu ufemi kewe repwe nimenimoch, pwe oupwe tongeni emmwenito ne mwotiw ren Abraham, Isaac, me Jacob, me ekkewe soufos mi fel nupwen ewe fonufan a poputa, tumunu ufemi kewe repwe nimenimoch pwan mwo usun ufer kewe mi nimenimoch, non ewe muun nang ami ousap chiwen tou sefan.\n\n26 Iwe iei ami pwi achengicheng, ua fen apasa ekkei kapas ngenikemi anongonong won ewe Ngun minne a pwarata non ngang; iwe nguni a fokkun pwapwa, pokiten ewe fokkun achocho me aneasochis minne oua fen ngeni ai kapas.\n\n27 Iwe iei, amo ewe kinamwein Kot epwe nonnom womi, me won imwemi kewe me fonuemi kewe, me won noumi kewe penen man me pwin man, me mettoch meinisin oua pisekini, noumi fefin me noumi semirit, anongonong won ami nuku me angang mi och, seni ei fansoun feino me feinfeino. Iwe iei ua fen apasa. Amen.\n\n", "alma 8": "[center][font_size=26]Sopun 8[/font_size][/center]\n\n[i]Alma a afanafan me papatais non Milek—A ketiwengaw me non Ammonaia me a no seni—Emon chon nang a annuku ngeni pwe epwe niwin me afanafana aier ngeni ekkewe aramas—A ketiw me ren Amulek, iwe ir me ruomon ra afanafan non Ammonaia. Arap ngeni 82 Ier Mwen Kraist.[/i]\n\n1 Iwe non ewe fansoun pwe Alma a niwin seni ewe fonuen Gideon, mwirin an a aiti ekkewe aramasen Gideon chommong mettoch minne rese tongeni makketiw, a fen forano ewe tettenin ewe mwichefen, usun an a fen fori akkom me non ewe fonuen Saraemla, ewer, i a niwin ngeni pwisin imwan we non Saraemla an epwe asosoi inisin seni ekkewe angang minne i a fen fori.\n\n2 Iwe iei a muchuno ewe attiuwen ierin muun ekkewe sou apung won ekkewe aramasen Nifai.\n\n3 Iwe non ewe fansoun non nepoputan ewe engonun ierin muun ekkewe sou apung won ekkewe aramasen Nifai, pwe Alma a no seni ewe neni me sai ngeni ewe fonuen Milek, won notoun ewe chonupupu Sidon, won notoun ekkewe kianin ewe fonu pon.\n\n4 Iwe a poputa ne aiti ekkewe aramas non ewe fonuen Milek anongonong won ewe tetten mi fel an Kot, ren minne i a fen kokko ngeni; iwe a poputa ne aiti ekkewe aramas non unusen ewe fonuen Milek.\n\n5 Iwe non ewe fansoun pwe ekkewe aramas ra feito ngeni i me non unusen ekkewe kianin ewe fonu meinisin minne a nom unukun nepekin ewe fonu pon. Iwe ra papatais non unusen ewe fonu;\n\n6 Iei nupwen i a awesano an angang non Milek i a no seni ewe neni, me sai ukukun unungat ran ngeni ennefenin ewe fonuen Milek; iwe a feito ngeni ew teninimw minne a iteni Ammonaia.\n\n7 Iwe iei eerenien ekkewe aramasen Nifai ar repwe eita fonuer kewe, me teninimwer kewe, me sopwur kewe, ewer, pwan mwo sopwur kewe mi kukkun meinisin, mwirin iten i ewe a akkom nenienareno; iwe a iei usun ren ewe fonuen Ammonaia.\n\n8 Iwe non ewe fansoun pwe nupwen Alma a fen feito ngeni ewe teninimwen Ammonaia a poputa ne afanafana ewe kapasen Kot ngeni ir.\n\n9 Iei Setan a fen kamwochuno won netipen ekkewe aramasen ewe teninimwen Ammonaia; iei minne rese ausening ngeni ekkewe kapas an Alma.\n\n10 Nge inamo Alma a angang weires non ewe ngun, a aunap ngeni Kot non ennetin iotek, pwe i epwe wau noun we Ngun won ekkewe aramas minne ran nom non ewe teninimw; me epwe pwan mutata pwe i epwe tongeni papataiser ngeni aier.\n\n11 Nge inamo, ra apochokunano netiper, ra apasa ngeni i: Nengeni, am mi sinei pwe en Alma; me am mi sinei pwe en pris mi nap won ewe mwichefen minne ka fen forata non chommong kinikinin ewe fonu, anongonong won om eereni; iwe am esap seni om we mwichefen, iwe am ause nuku non sokkun eereni mi puch.\n\n12 Iwe iei am mi sinei ena pokiten am esap seni om we mwichefen am mi sinei pwe ese wor om manaman wom; me ka fen fangeta ewe nenien mwottun kapung ngeni Nifaia; iei minne esap en ewe sou apung wom.\n\n13 Iei nupwen ekkewe aramas ra fen apasa ei, me ungeni an kewe kapas meinisin, me ra kapas mi ngaw ngeni, me ottufuta won, me fori pwe i epwe katuruu seni ar we teninimw, i a no seni ewe neni me sai ngeni ewe teninimw minne a iteni Aaron.\n\n14 Iwe non ewe fansoun pwe nupwen a sai ngeni ena neni, a choutiw ren netipechou, a mefi weires chapur me riaffoun ngun, pokiten fofforungawen ekkewe aramas ir mi nom non ewe teninimwen Ammonaia, non ewe fansoun nupwen Alma a fen choutiw ren netipechou, nengeni emon chon nangin ewe Samon a pwato ngeni i, a apasa:\n\n15 Feioch en, Alma; iei minne, sachetai mokurom me pwapwa, pun a wor om watten popun kopwe pwapwa; pun ka fen nukuchar ne aneasochisi ekkewe annukun Kot seni ewe fansoun minne ka angei om we aewin porous seni i. Nengeni, ngang i ewe a fen apasa ngonuk.\n\n16 Iwe nengeni, ua ekkuneto pwe upwe annuku ngonuk pwe kopwe niwin ngeni ewe teninimwen Ammonaia, me afanafan sefan ngeni ekkewe aramasen ewe teninimw; ewer, afanafan ngeni ir. Ewer, apasa ngeni ir, tiwenon chok ika repwe aier ewe Samon Kot epwe nireno.\n\n17 Pun nengeni, ra kaeo atun ei fansoun pwe repwe tongeni atano ewe ngasenon noum kewe aramas, (pun iei anon ewe Samon) minne mi ungeni ekkewe annuk kisikis, me kapung, me ekkewe annuk minne i a fen ngeni noun kewe aramas.\n\n18 Iei non ewe fansoun pwe mwirin an Alma a angei an porous me ren ewe chon nangin ewe Samon a mwitir niwin ngeni ewe fonuen Ammonaia. Iwe a tonong non ewe teninimw me ren pwan ew aan, ewer, me ren ewe aan minne a nom non eorun ewe teninimwen Ammonaia.\n\n19 Iwe nupwen an tonong non ewe teninimw i a emon mi echik, iwe a apasa ngeni emon mwan: Kose mochen ngeni emon noun Kot chon angang mi tipetekison och mettoch pwe epwe mwongo?\n\n20 Iwe ewe mwan a apasa ngeni i: Ngang emon chon Nifai, iwe ua sinei pwe en emon soufosun Kot mi fel, pun en ewe mwan ewe chon nang a apasa usun me non ew nemwasepwi: Kopwe etiwa. Iei minne, feito fitiei ngeni imwei iwe upwe fang ngonuk seni anei mwongo; iwe ua sinei pwe kopwe ew feioch ngeniei me imwei we.\n\n21 Iwe non ewe fansoun pwe ewe mwan a etiwa i non imwan we; iwe ewe mwan a iteni Amulek; iwe a wato pinewa me futuk me waretiw me mwen Alma.\n\n22 Iwe non ewe fansoun pwe Alma a mwongo pinewa me a menemenoch; iwe a efeiochu Amulek me imwan we, me a kinisou ngeni Kot.\n\n23 Iwe mwirin an a fen mwongo me a menemenoch a apasa ngeni Amulek: Ngang Alma, me ngang ewe pris mi nap won ewe mwichefenin Kot non unusen ewe fonu.\n\n24 Iwe nengeni, ua fen kokko pwe upwe afanafana ewe kapasen Kot nein ekkei aramas meinisin, anongonong won ewe ngunun pwarata me osini; iwe ua akkom nom non ei fonu nge rese etiwaei, nge ra oturaeiu iwe ita upwene kununo seni ei fonu feinfeino chok.\n\n25 Nge nengeni, ua fen annuk pwe upwe niwin sefan me osini ngeni ekkei aramas, ewer, me upwe pwarata ngeni ir usun ar angangangaw.\n\n26 Iwe iei, Amulek, pokiten ka fen amwongoniei me etiwaei, ka feioch; pun ua fen echik, pun ua fen echikipin non chommong ran.\n\n27 Iwe Alma a nonnom non chommong ran ren Amulek me mwen an poputa ne afanafan ngeni ekkewe aramas.\n\n28 Iwe non ewe fansoun pwe ekkewe aramas ra pochokununo non ar kewe angangangaw.\n\n29 Iwe ewe kapas a feito ngeni Alma, a apasa: Feino; me pwan apasa ngeni nei chon angang Amulek, feino me osini ngeni ekkei aramas, me apasa—Oupwe aier, pun iei anon ewe Samon, tiwenon chok ika oupwe aier upwe churi ekkei aramas non ai song; ewer, iwe usap akunnano ai song mi pochokun.\n\n30 Iwe Alma a feino, me pwan Amulek, me nein ekkewe aramas, ar repwe afanafana ekkewe kapasen Kot ngeni ir; iwe ra uren ewe Ngun mi Fel.\n\n31 Iwe a wor ar manaman a kawor ngeni ir, ina minne rese tongeni eppunguno non kanapus; ese pwan tufich pwe emon mwan epwe tongei nireno; nge inamo rese aea ar we manaman tori ar we fofo ren san me katurunong non kanapus. Iei, ei a fis pwe ewe Samon epwe tongeni pwarano an we manaman me non ir.\n\n32 Iwe non ewe fansoun pwe ra feino me poputa ne afanafan me ne osini ngeni ekkewe aramas, anongonong won ewe ngun me manaman minne ewe Samon a fen ngeni ir.\n\n", "alma 9": "Ekkewe kapas an Alma, me pwan ekkewe kapas an Amulek, minne ra affateno ngeni ekkewe aramas minne ra nom non ewe fonuen Ammonaia. Iwe ra pwan katurunong non kanapus, me ngaseno me ren ewe manaman mi amwarar an Kot minne a nom rer, anongonong won ewe uruon Alma.\n\nMi kapachenong non sopun 9 ngeni 14.\n\n[center][font_size=26]Sopun 9[/font_size][/center]\n\n[i]Alma a annuku ekkewe aramasen Ammonaia pwe repwe aier—Ewe Samon epwe umoumoch ngeni ekkewe chon Leiman non ewe ranin soponon—Ika ekkewe chon Nifai ra nikitano ewe saram, repwe ninnino me ren ekkewe chon Leiman—Ewe Noun Kot epwe mwitir wareto—I epwe angasa ekkewe ra aier, ra papatais, me a wor ar nuku non Itan we. Arap ngeni 82 Ier Mwen Kraist.[/i]\n\n1 Iwe pwan, ngang, Alma, pokiten ua fen annuk me ren Kot pwe upwe angei Amulek me feino me afanafan sefan ngeni ekkei aramas, are ekkewe aramas minne ra nom non ewe teninimwen Ammonaia, non ewe fansoun nupwen ua poputa ne afanafan ngeni ir, ra poputa ne anini ngeniei, ra apasa:\n\n2 En ion? Ka ekieki pwe am aupwe nuku ewe kapasen pwarata an emon mwan, inamo i a afanafan ngenikich pwe ewe fonufan epwe morono?\n\n3 Iei rese weweiti ekkewe kapas minne ra apasa; pun rese sinei pwe ewe fonufan epwe morono.\n\n4 Iwe ra pwan apasa: Am ausap nuku om kewe kapas ika pwe kopwe osini pwe ei teninimw mi napanap epwe tano non ew ran.\n\n5 Iei rese sinei pwe Kot mi tongeni fori ekkena sokkun angang mi amwarar, pun ir ra ew aramas mi netip pochokun me nukumach.\n\n6 Iwe ra apasa: Ion Kot, ewe ese tinato nap seni emon chok mwan nein ekkei aramas, pwe repwe affata ngeni ir ewe ennetin sokkun mettoch mi auchea me amwarar?\n\n7 Iwe ra uta pwe repwe wata pour woi; nge nengeni, rese fori. Iwe ua uta ren pwaracho pwe upwe affata ngeni ir, ewer, ua pwaracho ne pwarata ngeni ir, ua apasa:\n\n8 Nengeni, O ami ei tappin aramas mi ngaw me tipeforea, ifa usun oua fen monnuki eerenien sememi kewe; ewer, ifa mwitirin ami oua fen monnuki ekkewe annukun Kot.\n\n9 Ouse chechemeni pwe semach we, Liai, a emmweniu seni Jerusalem me ren poun Kot? Ouse chechemeni pwe ir meinisin ra emmwen me ren me non ewe fonu pon?\n\n10 Oua fen mwitir monnuki ifa chommong fansoun i a angasa semach kewe seni ne poun ekkewe chon koum ngeni ir, me tumunur seni ar repwe ninnino, pwan mwo me ren poun pwisin pwir kewe?\n\n11 Ewer, iwe ika esap ren an we manaman mi napanap, me an umoumoch, me an engino ngenikich, sipwe wesewesen fokkun pokupokuno seni unungen ewe fonufan me nom me mwen atun ei fansoun, me eni sipwe fen ewiis ngeni ew nikinik mi eriaffou me weires esemuch.\n\n12 Nengeni, iei ua apasa ngenikemi pwe a annuku ngenikemi pwe oupwe aier; tiwenon chok ika oupwe aier, ami ouse tongeni muuni ewe muun Kot. Nge nengeni, esap ikkei meinisin—i a annuku ngenikemi pwe oupwe aier, are i epwe unusen nii kemino seni unungen ewe fonufan; ewer, i epwe churikemi non an song, iwe non an song mi pochokun i esap kunnuno.\n\n13 Nengeni, ouse chechemeni ekkewe kapas minne i a apasa ngeni Liai, a apasa: Ukukun ami oupwe aneasochisi ai kewe annuk, ami oupwe pisekisekino me non ewe fonu? Iwe a pwan apasa sefan: Ukukun ami ousap aneasochisi ai kewe annuk ami oupwe pokupokuno me mwen ewe Samon.\n\n14 Iei ua mochen pwe oupwe chechemeni, pwe non ukukun an ekkewe chon Leiman rese aneasochisi ekkewe annukun Kot, ra fen pokupokuno me mwen ewe Samon. Iei sia kuna pwe ewe kapasen ewe Samon a fen punguno me non ei mettoch, iwe ekkewe chon Leiman ra fen pokupokuno me mwen i, seni nepoputan ar kewe atai annuk me non ewe fonu.\n\n15 Nge inamo ua apasa ngenikemi, pwe epwe kon mecheres ngeni ir non ewe ranin kapung nap senikemi, ika oupwe nonnom non ami kewe tipis, ewer, me epwe pwan kon mecheres ngeni ir non ei manau nap senikemi, tiwenon chok ika oupwe aier.\n\n16 Pun mi chommong pwon minne ra kawor ngeni ekkewe chon Leiman; pun iei pokiten eerenien semer kewe ewe a fori ir pwe repwe nonnom non ar nikinikin rese weweiti; iei minne ewe Samon epwe umoumoch ngeni ir me attamano ar nonnom non ewe fonu.\n\n17 Iwe atun ekkoch fansoun repwe emmwen ngeni ar repwe nuku non an kapas, me ar repwe sinei usun muanin eerenien semer kewe; iwe chommong me neir repwe manau, pun ewe Samon epwe umoumoch ngeni meinisin ekkewe repwe kokkori itan we.\n\n18 Nge nengeni, ua apasa ngenikemi pwe ika oupwe soposopono non ami fofforungaw iwe ranimi kewe resap nangatameno me non ewe fonu, pun ekkewe chon Leiman repwe titito womi; iwe ika ousap aier repwe feito non ew fansoun nupwen ousap sinei, iwe oupwe chu ren unusen kiteter; iwe epwe anongonong won ewe song mi pochokun an ewe Samon.\n\n19 Pun i esap mutata pwe oupwe manau non ami angangangaw, ren ami oupwe nieno noun kewe aramas. Ua apasa ngenikemi, Apw; eni epwe fen mutata pwe ekkewe chon Leiman repwe tongeni nieno noun kewe aramas meinisin ekkewe ra iteni ekkewe aramasen Nifai, ika pwe epwe tufich pwe repwe tongeni turunong non tipis me atai annuk, mwirin an wor watten saram me watten mirit a kawor ngeni ir me ren ewe Samon ar Kot;\n\n20 Ewer, mwirin ar ra fen aramas mi fokkun chen me ren ewe Samon; ewer, mwirin ar ra fen chen nap seni ekkoch pwan muu, einang, sokopaten kapas, are aramas; mwirin an ekkei mettoch meinisin a fen pwano ngeni ir, anongonong won ar mochen, me ar nuku, me iotek, usun met minne a fen fis, me minne mi fis, me minne epwe fis;\n\n21 Mwirin ar ra fen chu me ren ewe Ngunun Kot; ra fen kapas ngeni ekkewe chon nang, me mwirin ar ra fen angei kapas me ren mongungun ewe Samon; me mwirin ewe ngunun osini, me ewe ngunun pwarata, me pwan chommong niffang, ewe niffangen kapas ren kapasen ekis, me ewe niffangen afanafan, me ewe niffangen Ngun mi Fel, me ewe niffangen awewen kapas;\n\n22 Ewer, iwe mwirin ar ra fen ngaseno me ren Kot seni ewe fonuen Jerusalem, me ren poun ewe Samon; mwirin ar ra fen tumun seni nengita, me seni semwen, me sokopaten samau meinisin seni sokopaten nikinik; me mwirin ra fen pochokununo non maun, pwe resap tongeni ninnino; mwirin ar ra fen katou seni fotek non fansoun ngeni fansoun, me mwirin ar ra fen isois me tumun tori iei; iwe ra fen feioch tori ar pisekisekino non meinisin sokopaten mettoch—\n\n23 Iwe iei nengeni ua apasa ngenikemi, pwe ika ekkei aramas, ekkewe ra fen angei fokkun chommong feioch seni poun ewe Samon, repwe atai annuk ne ungeni ewe saram me mirit minne a wor rer, ua apasa ngenikemi pwe ika epwe iei usun, pwe ika repwe turunong non atai annuk, epwe fokkun mecheres ngeni ekkewe chon Leiman nap seni ir.\n\n24 Pun nengeni, ekkewe pwon an ewe Samon ra kawor ngeni ekkewe chon Leiman, nge rese kawor ngenikemi ika oupwe atai annuk; pun met ewe Samon ese pwon non fatafatoch me apasa non pochokun, pwe ika oupwe ungeni i iwe oupwe unusen ninnino seni unungen ewe fonufan?\n\n25 Iwe iei ren ei popun, pwe ousap tongeni ninnino, ewe Samon a tinato noun chon nang pwe repwe churi chommong me nein noun kewe aramas, a affata ngeni ir pwe repwe fokkun feino me ennetin afanafan ngeni ekkei aramas, me apasa: Oupwe aier, pun ewe muun nang a arapeto;\n\n26 Iwe ese chommong ran seni ewe fansoun ewe Noun Kot epwe wareto non an ning; iwe an ning epwe ningen Noun ewe Sam Anamon, mi uren umoumoch, pungoch, me ennet, uren tipepos, kirekiroch, me engino, mwitir ne rongorong sion noun kewe aramas me ponueni ar iotek.\n\n27 Iwe nengeni, a wareto pwe epwe angasa ekkewe ir repwe papatais ngeni aier, ren nuku non itan we.\n\n28 Iei minne, oupwe amonnata aanen ewe Samon, pun ewe fansoun a arapeto pwe aramas meinisin repwe angei ew niwinin ar angang, anongonong won usun minne ra fen fori—ika ra fen tupwon repwe angei amanauen ngunur, anongonong won ewe manaman me ngaseno an Jises Kraist; iwe ika ra fen ngaw repwe angei poutmwaninon ngunur, anongonong won ewe manaman me fotekin ewe tefin.\n\n29 Iei nengeni, iei ewe mongungun ewe chon nang, a kapas ngeni ekkewe aramas.\n\n30 Iwe iei, ami pwi achengicheng, pun ami pwi, iwe ita oupwe achengicheng, me ita oupwe uwani angang mi fich ngeni aier, pokiten netipemi ra fen fokkun pochokununo seni ewe kapasen Kot, me pokiten oua fen ew monuchenon me turutiwen aramas.\n\n31 Iei non ewe fansoun pwe nupwen ngang, Alma, ua fen apasa ekkei kapas, nengeni, ekkewe aramas ra song rei pokiten ua apasa ngeni ir pwe ra ew aramas netip pochokun me nukumach.\n\n32 Iwe pwan pokiten ua apasa ngeni ir pwe ra ew monuchenon me ew turutiwen aramas ra song rei, iwe ra sossot ne wata pour woi, pwe repwe tongeni oturaeinong non kanapus.\n\n33 Nge non ewe fansoun ewe Samon ese mut ngeni ir pwe repwe angeiei atun ena fansoun me oturaeinong non kanapus.\n\n34 Iwe non ewe fansoun pwe Amulek a feino me uta, me a pwan poputa ne afanafan ngeni ir. Iwe iei ekkewe kapas an Amulek rese makketiw meinisin, nge inamo ew kinikinin an kewe kapas ra makketiw non ei puk.\n\n", "alma 10": "[center][font_size=26]Sopun 10[/font_size][/center]\n\n[i]Liai a feitiw seni Manasseh—Amulek a aporousa ewe annuk seni emon chon nang pwe epwe tumunu Alma—Iotekin ekkewe mi tupwon a esenipato an ekkewe aramas ar repwe manau—Ekkewe sou annuk rese tupwon me ekkewe sou apung ra forata ewe nongonongen kiteterinon ekkewe aramas. Arap ngeni 82 Ier Mwen Kraist.[/i]\n\n1 Iei ikkei ekkewe kapas minne Amulek a afanafana ngeni ekkewe aramas ir mi nom non ewe fonuen Ammonaia, a apasa:\n\n2 Ngang Amulek; ngang ewe noun Kitona, ewe noun Ishmael, ewe a mwirimwirin Aminatai; iwe ina i ewe pwan chok Aminatai ewe a awewei ewe mak minne a nom won tittin ewe temple, minne a makketiw me ren autun poun Kot.\n\n3 Iwe Aminatai i emon mwirimwirin Nifai, ewe noun Liai, ewe a tou seni ewe fonuen Jerusalem, ewe emon mwirimwirin Manasseh, ewe noun Joseph ewe a amömöno non Egypt me ren poun pwin kewe.\n\n4 Iwe nengeni, ngang pwan emon mwan mi itefouno me nein meinisin ekkewe ir mi sineiei; ewer, iwe nengeni, a chommong ai einang me chiechiei, me ua pwan angei chommong pisekisek me ren poun ai angang weires.\n\n5 Nge inamo, mwirin ekkei meinisin, esamo kon fen watte ai sinei usun ekkewe eerenien ewe Samon, me an kewe monomon me manaman mi amwarar. Ua apasa esemo mwo kon fen watte ai sinei usun ekkei mettoch; nge nengeni, ua muan, pun ua fen kuna chommongun an monomon me an manaman mi amwarar; ewer, pwan mwo non tumunun manauen ekkei aramas.\n\n6 Nge inamo, ua fen apochokunano netipei, pun ua fen kokko chommong fansoun me use rongorong; iei minne ua sinei usun ekkei mettoch, nge inamo use mochen sinei; iei minne ua no fetan ne ungeni Kot, non fofforungawen netipei, pwan mwo tori ewe aruwanun ranin ei efisuwen maram, ewe a nom non ewe engonun ierin muun ekkewe sou apung.\n\n7 Nupwen ai sai pwe upwe churi emon aramasei mi arap ngeniei, nengeni emon chon nangin ewe Samon a pwato ngeniei me apasa: Amulek, niwin ngeni imwom, pun kopwe amwongoni emon soufosun ewe Samon; ewer, emon mwan mi fel, i emon mwan mi kefinita me ren Kot; pun i a fen echikipin chommong ran pokiten tipisin ekkei aramas, iwe i a echik, iwe kopwe etiwa i non imwom we me amwongoni, iwe i epwe efeiochuk me imwom we; iwe ewe feiochun ewe Samon epwe nonnom wom me imwom we.\n\n8 Iwe non ewe fansoun pwe ua aneasochisi mongungun ewe chon nang, me niwin ngeni imwei we. Iwe nupwen ua feino ngeni ena neni ua kuna ewe mwan usun ewe chon ngang a apasa ngeniei: Kopwe etiwanong non imwom—iwe nengeni ina i ei pwan chok mwan ewe a fen kapas ngenikemi usun ekkewe mettochun Kot.\n\n9 Iwe ewe chon nang a apasa ngeniei i emon mwan mi fel; iei minne ua sinei i emon mwan mi fel pokiten a fen affateno me ren emon chon nangin Kot.\n\n10 Iwe pwan, ngang mi sinei pwe ekkewe mettoch usun minne i a fen pwarata ir mi ennet; pun nengeni ua apasa ngenikemi, pwe usun ewe Samon mi manau, iwe a pwan tinato noun chon nang pwe epwe fori ekkei mettoch repwe pwano ngeniei; iwe ei a fori nupwen ei Alma a nonnom non imwei.\n\n11 Pun nengeni, i a fen efeiochu imwei, i a fen efeiochuei, me nei kewe fefin, me nei semirit, me semei me aramasei kewe; ewer, pwan mwo einangei kewe i a fen efeiochur, iwe ewe feiochun ewe Samon a nonnom wom anongonong won ekkewe kapas minne i a apasa.\n\n12 Iwe iei, nupwen Amulek a fen apasa ekkei kapas ekkewe aramas ra poputa ne ingeno, ra kuna pwe a nap seni emon chok chon pwarata ekkewe ra pwarata usun ekkewe mettoch usun minne ra fen etipisi ngeni ir, me pwan usun ekkewe mettoch minne repwe feito, anongonong won ewe ngunun osini minne a nom rer.\n\n13 Nge inamo, mi wor ekkoch me neir ekkewe ra ekieki pwe repwe etittinar, pwe ita ren ar kokkot mi nikatuputup repwe tongeni sarer non ar kapas, pwe repwe tongeni kunokun pisekin pwarata ar repwe ungeni ir, pwe repwe tongeni uweireno ngeni ekkewe sou apung pwe repwe tongeni kapung anongonong won ewe annuk, me pwe repwe tongeni ninnino are katurunong non kanapus, anongonong won ekkewe atai annuk minne repwe tongeni forireta are pisekin pwarata ne ungeni ir.\n\n14 Iei ir ekkewe mwan ra achocho ar repwe nireno, ir ekkewe sou annuk, ekkewe ir mi kamo are kefinita me ren ekkewe aramas pwe repwe anganga ewe annuk atun ar fansoun kapung, are atun ekkewe kapungun atai annuk an ekkewe aramas me mwen ekkewe sou apung.\n\n15 Iei ekkei sou annuk ir mi tipachem non ekkewe angang me nikatuputupen ekkewe aramas; iwe ei a fis pwe epwe atufichir pwe repwe tongeni angoch non ar kewe angang.\n\n16 Iwe non ewe fansoun pwe ra poputa ne etittina Amulek, pwe ren ewe popun repwe tongeni fori pwe epwe osokkano an kewe kapas, are ungeni ekkewe kapas minne epwe apasa.\n\n17 Iei rese sinei pwe Amulek a tongeni sinei usun ar kokkot. Nge non ewe fansoun nupwen ra poputa ne etittina, a weweiti ar ekiek, iwe a apasa ngeni ir: O ami ei tappin aramas mi ngaw me tipeforea, ami sou annuk me nikatuputup, pun oua forata nongonongen ewe tefin; pun oua forata ekkewe sar me pisekin tuf pwe repwe sarei ekkewe mi fel noun Kot.\n\n18 Oua forata kokkot pwe oupwe angawano ekkewe aanen wenechar, me oupwe watiw ewe songen Kot won mokuremi, pwan mwo ngeni unusen kiteterinon ekkei aramas.\n\n19 Ewer, Mosaia a fen apasaochu, i nouch we amuchunon king, nupwen an ewe epwene fangeta ewe muu, pokiten ese wor emon epwe wata won, a fori pwe ekkei aramas repwe emmwen me ren pwisin mongungur—ewer, a fen apasaochu pwe ika ewe fansoun epwe feito pwe mongungun ekkei aramas epwe finata angangangaw, pwe ina, ika ewe fansoun epwe feito pwe ekkei aramas repwe turunong non atai annuk, repwe mwukono ngeni kiteter.\n\n20 Iwe iei ua apasa ngenikemi ewe Samon a apunguochu ami kewe angangangaw; i a afanafanoch ngeni ekkei aramas, me ren mongungun noun kewe chon nang: Oupwe aier, aier, pun ewe muun nang a arapeto.\n\n21 Ewer, a afanafanoch, me ren mongungun noun kewe chon nang pwe: Upwe feitiw nein nei kewe aramas, fiti pungoch me wenechar non pei.\n\n22 Ewer, iwe ua apasa ngenikemi pwe ika esap ren iotekin ekkewe mi tupwon, ekkewe ra nom non ewe fonu iei, iwe oupwene fen chu ren unusen kiteter iei; nge inamo esap ren noter, usun ekkewe aramas non ekkewe ranin Noah, nge epwe ren nengita, me ren samau, me ewe ketinas.\n\n23 Nge iei pokiten iotekin ekkewe mi tupwon ina oua manau; iwe iei minne, ika oupwe aturau ekkewe mi tupwon me neimi iwe ewe Samon esap chiwen amwochu poun; nge non an song mi pochokun i epwe tou ungenikemi; iwe oupwe ninni me ren nengita, me ren samau, me ren ewe ketinas; iwe ewe fansoun a arapeto tiwenon chok ika oupwe aier.\n\n24 Iwe iei non ewe fansoun pwe ekkewe aramas ra kon song ren Amulek, iwe ra puchoruu, me apasa: Ei mwan a kapas mi ngaw usun ach kewe annuk minne ir mi pung, me nouch kewe sou annuk mi mirit ekkewe sia fen finireta.\n\n25 Nge Amulek a eitieu poun, me a puchor non pochokun ngeni ir, a apasa: O ami ei tappin aramas mi ngaw me tipeforea, pwata Setan a fen kamwochuno won netipemi? Pwata oupwe mutata inisimi ngeni i pwe i epwe tongeni wor an pochokun womi, an epwe achunnano mesemi, pwe ousap weweiti ekkewe kapas minne ra fen affateno, anongonong won ennetir?\n\n26 Pun nengeni, ua fen pwarata pwe upwe ungeni ami annuk? Ouse wewe; oua apasa pwe ua fen kapas ai ungeni ami annuk; nge usamo, nge ua fen kapas non aninisin ami annuk, tori ami kapung.\n\n27 Iwe iei nengeni, ua apasa ngenikemi, pwe ewe nongonongen kiteterinon ekkei aramas a poputa ne foruta me ren ekkewe mettoch ese wenechar an noumi kewe sou annuk me noumi kewe sou apung.\n\n28 Iwe iei non ewe fansoun pwe nupwen Amulek a fen apasa ekkei kapas ekkewe aramas ra puchoruu ne ungeni, ra apasa: Iei am aua sinei pwe ei mwan i emon noun ewe tefin, pun i a fen chofona ngenikich; pun i a fen kapas ne ungeni ach we annuk. Iwe iei a apasa pwe i eseamo kapas an epwe ungeni.\n\n29 Iwe pwan, i a kapas mi ngaw usun nouch kewe sou annuk, me nouch kewe sou apung.\n\n30 Iwe non ewe fansoun pwe ekkewe sou annuk ra wanong non netiper pwe repwe chechemeni ekkei mettoch ar repwe ungeni ir.\n\n31 Iwe mi wor emon me neir ewe itan Siesrom. Iei i ewe akkaewin a etipisi Amulek me Alma, i emon me nein ekkewe mi fokkun tipachem me neir, a watte angangen moni a fori me nein ekkewe aramas.\n\n32 Iei ewe kokkot an ekkewe sou annuk pwe repwe pisekisekino; iwe ra pisekisekino anongonong won ar angang.\n\n", "alma 11": "[center][font_size=26]Sopun 11[/font_size][/center]\n\n[i]Ewe pekin moni an ekkewe chon Nifai a aweweno—Amulek a anini ngeni Siesrom—Kraist esap angasa aramas non ar tipis—Ekkewe chok ra muuni ewe muun nang ra ngaseno—Aramas meinisin repwe manausefanita non inis ese tongeni mano—Ese wor mano mwirin ewe Manausefan. Arap ngeni 82 Ier Mwen Kraist.[/i]\n\n1 Iei a nom non ewe annukun Mosaia pwe emon me emon mwan ewe a sou apungun ewe annuk, are ekkewe ir ra kefinita ar repwe sou apung, repwe angei niwinir anongonong won ewe ukukun fansoun minne ra angang ar repwe apungu ekkewe ir ra emmwenito mwer ar repwe kapung.\n\n2 Iei ika emon mwan a niwinimang ngeni pwan emon, me i esap möni met a niwinimangei, i a etipisi ngeni ewe sou apung; iwe ewe sou apung a aea pochokunen mumuta, me tinano ekkewe sou angei annuk pwe ewe mwan epwe emmwenito me mwen i; iwe i a apungu ewe mwan anongonong won ewe annuk me ekkewe pungun foffor minne ra wato usun i, iwe iei ewe mwan a echimw pwe epwe möni met minne i a niwinimangei, are repwe angei seni mettoch meinisin, are epwe katuruu seni nein ekkewe aramas usun emon chon mwacho me emon chon sona.\n\n3 Iwe ewe sou apung a angei niwinin anongonong won ukukun an fansoun—efou senine non gold ren ew ran, are efou senum non silver, minne a nonno fengen ngeni efou senine non gold; iwe ei a anongonong won ewe annuk minne a kawor.\n\n4 Iei ikkei iten ekkewe sokkofesenin nour kewe foun gold, me sokkofesenin nour silver, anongonong won auchear. Iwe iter kewe a kawor me ren ekkewe chon Nifai, pun rese eukuuk anongonong won napanapen ekkewe chon Jew ir mi nom non Jerusalem; rese pwan eukuuk anongonong won napanapen ekkewe chon Jew; nge ra siwini ar kaukun moni me ar eukuuk, anongonong won ekiekin me nonnomun ekkewe aramas, non tappin fansoun meinisin, tori ewe muun ekkewe sou apung, ra fen eukuuk me ren king Mosaia.\n\n5 Iei ewe kaukun moni a iei usun—efou senine non gold, efou seon non gold, efou shum non gold, me efou limnah non gold.\n\n6 Efou senum non silver, efou amnor non silver, efou ezrom non silver, me efou onti non silver.\n\n7 Efou senum non silver a nonno ngeni efou senine non gold, iwe ew me neir a eukuuk ngeni ukukun barley, me pwan eukuukun ew me ew sokkun grain.\n\n8 Iei ukukun efou seon non gold a nap fan ru ukukun auchean efou senine.\n\n9 Iwe efou shum non gold a nap fan ru ukukun auchean efou seon.\n\n10 Iwe efou limnah non gold a ukukun auchear meinisin.\n\n11 Iwe efou amnor non silver a usun nonnon ruofou senum.\n\n12 Iwe efou ezrom non silver a usun nonnon fefou senum.\n\n13 Iwe efou onti a usun ukukur meinisin.\n\n14 Iei ewe ukukun auchean kukkununon nampan kaukun nour moni—\n\n15 Efou shiblon a ukukun esopun efou senum; iei minne, efou shiblon a eukuuk ngeni esopun ukukun barley.\n\n16 Iwe efou shiblum a ukukun esopun efou shiblon.\n\n17 Iwe efou leah a ukukun esopun efou shiblum.\n\n18 Iei ar kewe nampa, anongonong won kaukun nour moni.\n\n19 Iei efou antion non gold a nonno ngeni unufou shiblons.\n\n20 Iei, a fis ren ew popun ar repwe pisekisekino, pokiten ra angei niwinir anongonong won ar angang, iei minne, ra amwasangata ekkewe aramas ngeni afitikoko, me sokopaten osukosuk meinisin me fofforungaw, pwe epwe tongeni wor chommong ar angang, pwe repwe tongeni angei moni anongonong won ekkewe annuk minne ra uweiareto me mwer; iei minne ra amwasangata ekkewe aramas pwe repwe ungeni Alma me Amulek.\n\n21 Iwe ei Siesrom a poputa ne etittina Amulek, a apasa: Kose mochen kopwe ponueniei ekkoch kapaseis minne upwe eisinuk? Iei Siesrom i emon mwan mi tipachem non kokkotun ewe tefin, pwe i epwe tongeni atano met minne mi och; iei minne, a apasa ngeni Amulek: Kose mochen kopwe ponueni ekkewe kapaseis minne upwe wata wom?\n\n22 Iwe Amulek a apasa ngeni i: Ewer, ika epwe anongonong won Ngunun ewe Samon, minne a nom rei; pun usap apasa och mettoch minne mi ungeni Ngunun ewe Samon. Iwe Siesrom a apasa ngeni i: Nengeni, ikkei wonofou onti non silver, iwe ekkei meinisin upwe ngonuk ika kopwe amam ennetin an a wor Emon mi Napanap.\n\n23 Iei Amulek a apasa: O en noun hell, pwata kopwe sotuniei? Kose sinei pwe ekkewe mi tupwon rese fang ngeni ekkena sokkun sossot?\n\n24 Ka nuku pwe ese wor Kot? Ua apasa ngonuk, Apw, en mi sinei pwe mi wor emon Kot, nge ka tongei moni nap seni i.\n\n25 Iwe iei ka fen chofona me mwen Kot ngeniei. Ka apasa ngeniei—Nengeni ekkei wonofou onti, minne ra watte auchear, upwe ngonuk—nupwen ka annomu non netipom pwe kopwe amwochur seniei; iwe a chok om mochen pwe upwe amam ewe Kot mi ennet me manau, pwe epwe tongeni wor om popun kopwe nieino. Iwe iei nengeni, ren ei watten ngaw kopwe angei niwinum.\n\n26 Iwe Siesrom a apasa ngeni i: Ka apasa pwe mi wor emon Kot mi ennet me manau?\n\n27 Iwe Amulek a apasa: Ewer, mi wor emon Kot mi ennet me manau.\n\n28 Iei Siesrom a apasa: Mi chommong nap seni emon Kot?\n\n29 Iwe a ponueni, Apw.\n\n30 Iei Siesrom a apasa ngeni i sefan: Ifa usun ka sinei ekkei mettoch?\n\n31 Iwe a apasa: Emon chon nang a pwarareno ngeniei.\n\n32 Iwe Siesrom a apasa sefan: Ion i ewe epwe wareto? Ewe Noun Kot?\n\n33 Iwe a apasa ngeni i, Ewer.\n\n34 Iwe Siesrom a apasa sefan: Epwe angasa noun kewe aramas non ar tipis? Iwe Amulek a ponueni me apasa ngeni i: Ua apasa ngonuk i esap, pun ese tufich ngeni an epwe amam an kapas.\n\n35 Iei Siesrom a apasa ngeni ekkewe aramas: Oupwe ennetin pii pwe oupwe chechemeni ekkei mettoch; pun a apasa pwe mi wor emon chok Kot; nge inamo a apasa pwe ewe Noun Kot epwe feito, nge esap angasa noun kewe aramas—usun ita a wor an mumuta ne annuku Kot.\n\n36 Iei Amulek a apasa sefan ngeni i: Nengeni ka fen chofona, pun ka apasa pwe ua kapas usun ita a wor ai mumuta ne annuku Kot pokiten ua apasa pwe i esap angasa noun kewe aramas non ar tipis.\n\n37 Iei ua apasa ngenikemi sefan pwe i ese tongeni angaser non ar tipis; pun use tongeni amam an kapas, iwe i a fen apasa pwe ese wor mettoch mi nimengaw a tongeni muuni ewe muun nang; iei minne, ifa usun oupwe manau, tiwenon chok ika oupwe muuni ewe muun nang? Iei minne, ouse tongeni manau non ami tipis.\n\n38 Iei Siesrom a apasa sefan ngeni i: Ewe Noun Kot i ewe Sam Esemuch?\n\n39 Iwe Amulek a apasa ngeni i: Ewer, i ewe ennetin Sam Esemuch seni nang me seni fonufan, me mettoch meinisin minne ra nom non ir me ru; i ewe nepoputan me ewe nesoponon, ewe aewin me ewe amuchunon.\n\n40 Iwe i epwe feito non ewe fonufan pwe epwe angasa noun kewe aramas; iwe i epwe wata won inisin ekkewe atai annuk an ekkewe ir mi nuku non itan we; iwe ikkei ir ekkewe epwe wor ar manau esemuch, iwe amanau esap pwan kawor ngeni pwan emon.\n\n41 Iei minne ekkewe aramas mi ngaw ra nonnom usun ita ese wor ngaseno a fen kawor, tiwenon chok kepichinon ekkewe senin mano; pun nengeni, ewe ran a wareto pwe meinisin repwe manausefan seni mano me uta me mwen Kot, me repwe kapung anongonong won ar angang.\n\n42 Iei, mi wor ew mano minne a iteni ew manon inis; iwe ewe manon Kraist epwe epichi ekkewe senin ei manon inis, pwe meinisin repwe tongeni manausefan seni ei manon inis.\n\n43 Ewe ngun me ewe inis repwe chufengen sefan non unusochun napanapan; pau me peche me pwan nekafon chuu repwe niwin ngeni wesewesen napanapen inis, pwan mwo usuch atun ei fansoun; iwe sipwe emmwenino ne uta me mwen Kot, sipwe sinei usun sia sinei iei, me epwe wor ew ach fatafatochun chechemenien ach kewe tipis meinisin.\n\n44 Iei, ei niwinsefan epwe fis ngeni meinisin, ekkewe mi watte me pwan ekkewe mi kukkun, ekkewe mi fotek me pwan ekkewe mi ngaseno, mwan me pwan fefin, ekkewe aramas mi ngaw me pwan ekkewe mi tupwon; iwe esap mwo pwan wor emet metan mokurer epwe turu senir; nge mettoch meinisin repwe niwin ngeni unusochun napanaper, usun iei, are non ewe inis, iwe repwe emmwenito me tetenoch me mwen ewe nenien kapung an Kraist ewe Nau, me Kot ewe Sam, me ewe Ngun mi Fel, minne a ew Kot Esemuch, ar repwe kapung anongonong won ar angang, ika repwe öch are ika repwe ngaw.\n\n45 Iei, nengeni, ua fen kapas ngonuk usun ewe manon ewe inis mi tongeni mano, me pwan usun ewe manausefanitan ewe inis mi tongeni mano. Ua apasa ngonuk pwe ei inis mi tongeni mano a manausefan ngeni ew inis ese chiwen tongeni mano, ina seni mano, pwan mwo seni ewe aewin mano ngeni manau, pwe resap chiwen tongeni mano; ngunur repwene chufengen ngeni inisir, resap chiwen keimufesen; iei ewe chufengen a winiti pekin ngun me esap chiwen tongeni mano, pwe resap chiwen kuna kiteter.\n\n46 Iei, nupwen Amulek a awesano ekkei kapas ekkewe aramas ra poputa sefan ne mairu, iwe pwan Siesrom a poputa ne chechech. Iwe iei a muchuno ekkewe kapas an Amulek, are ikkei meinisin met ua fen makkei.\n\n", "alma 12": "[center][font_size=26]Sopun 12[/font_size][/center]\n\n[i]Alma a kapas ngeni Siesrom—Ekkewe monomonen Kot ra chok tongeni kawor ngeni ekkewe mi nukuchar—Aramas ra kapung ren ar kewe ekiek, nuku, kapas, me angang—Ekkewe aramas mi ngaw repwe riaffou ren ew manon pekin ngun—Ei manauen fonufan a ew nonnomun fansoun sossot—Ewe kokkotun ngaseno a esenipato ewe Manausefan me, non nuku, ew omusomusen tipis—Ekkewe ra aier a wor ar pung won umoumoch me non Noun we Anamon. Arap ngeni 82 Ier Mwen Kraist.[/i]\n\n1 Iei Alma, nupwen a kuna pwe ekkewe kapas an Amulek a aueno Siesrom ne kapas, pun a kuna pwe Amulek a sinei usun an chofona me nikatuputup an epwe nieno i, iwe nupwen a kuna pwe a poputa ne chechech ren ar uren sinei usun an kewe tipis, a suki awan me poputa ne kapas ngeni i, me an epwe apungano ekkewe kapas an Amulek, me an epwe awewei ekkewe mettoch a ekieki, are an epwe pwarano ekkewe pukefel nap seni met minne Amulek a fen fori.\n\n2 Iei ekkewe kapas minne Alma a apasa ngeni Siesrom ekkewe aramas unukur ra rongorong; pun ewe mwicheich a fokkun watte, iwe a kapas non ei napanap:\n\n3 Iei Siesrom, ka kuna pwe ka fen ono non om chofona me tipachem sona, pun kose chofona ngeni aramas chok nge ka chofona ngeni Kot; pun nengeni, i a sinei usun om ekiek meinisin, iwe ka kuna pwe om ekiek a pwano ngenikem me ren noun we Ngun;\n\n4 Iwe ka kuna pwe am mi sinei pwe om kokkot a ew kokkot mi fokkun nikatuputup, usun nikatuputupen ewe tefin, pun om kopwe chofona me otupu ekkei aramas pwe kopwe tongeni fori ir ar repwe ungenikem, pwe repwe kapas mi ngaw ngenikem me aturakemiu—\n\n5 Iei ei a ew kokkotun noum we chon koum, iwe a fen aea an pochokun non en. Iei ua mochen pwe kopwe chechemeni pwe met ua apasa ngonuk ua apasa ngeni meinisin.\n\n6 Iwe nengeni ua apasa ngenikemi meinisin pwe ei a ew saren ewe chon koum, minne i a forata pwe epwe niapeni ekkei aramas, pwe i epwe tongeni uweikemi ngeni fan an nemenem, pwe i epwe tongeni rokopwanikemino ren an kewe senimecha, pwe i epwe tongeni fotikemitiw ngeni kiteter esemuch, anongonong won pochokunen an fotek.\n\n7 Iwe nupwen Alma a apasa ekkei kapas, Siesrom a poputa ne fokkun chechech napanap, pun a napeno me napeno an pesepes usun ewe manamanen Kot; iwe a pwan pesepes pwe a wor an Alma me Amulek mirit usun i, pun a pesepes pwe ra sinei usun ekiekin me popun netipan; pun manaman a kawor ngeni ir pwe repwe tongeni sinei usun ekkei mettoch anongonong won ewe ngunun osini.\n\n8 Iwe Siesrom a poputa achocho ne eis senir, pwe i epwe tongeni sinei chommong usun ewe muun Kot. Iwe a apasa ngeni Alma: Met wewen ei minne Amulek a fen kapas usun ewe manausefanin ekkewe mi mano, pwe meinisin repwe manausefan seni mano, ekkewe mi pung me pwan ekkewe rese pung, me repwe emmwenito ar repwe uta me mwen Kot pwe repwe kapung anongonong won ar kewe angang?\n\n9 Iwe iei Alma a poputa ne awewei ekkei mettoch ngeni i, a apasa: A kawor ngeni chommong ar repwe sinei usun monomonen Kot; nge inamo ra fen nom fan ew annuk mi tichik pwe resap pwarano tiwenon chok ika epwe anongonong won ekis kinikinin an kapas minne i a fen fang ngeni ekkewe noun aramas, anongonong won ewe aneasochis me achocho minne ra ngeni i.\n\n10 Iwe iei minne, i ewe epwe apochokunano netipan, i ewe epwe pwan angei kukkunun kinikinin an kapas; iwe i ewe esap apochokunano netipan, epwe kawor ngeni ewe watten kinikinin ewe kapas, tori an a kawor ngeni i an epwe sinei usun monomonen Kot tori an sinei unusochur.\n\n11 Iwe ir ekkewe repwe apochokunano netiper, epwe kawor ngeni ir ewe kukkunun kinikinin ewe kapas tori ar resap sinei och mettoch usun an kewe monomon; iwe repwe ono non fotek me ren ewe tefin, iwe repwe emmwen me ren an mochen feitiw ngeni kiteter. Iei met wewen me ekkewe senimechan hell.\n\n12 Iwe Amulek a fen kapas fatafatoch usun mano, me manausefan seni manauach iei ngeni ew nikinikin inis ese tongeni mano, me emmwen ngeni me mwen ewe kapung an Kot, pwe sipwe kapung anongonong won ach kewe angang.\n\n13 Iwe ika netipach a fen pochokununo, ewer, ika sia fen apochokunano netipach seni ewe kapas, ina minne ese chiwen pwá rech, iwe nonnomuch epwene anoninen, pun ina sipwene tipis.\n\n14 Pun ach kewe kapas repwene apungu kich, ewer, ach kewe angang meinisin repwe apungu kich; iwe sisap nom non kinikinin nimenimoch; iwe ach ekiek repwe pwan apungu kich, iwe non ei anoninenin nikinik sisap pwaracho ne neta ngeni ach Kot; iwe sipwe fen pwapwa ne anean ach tongeni annuku ekkewe foun fau me ekkewe chuk pwe repwe turutiw woch pwe repwe ponnukicheno seni me mwan.\n\n15 Nge ei ese tongeni fis; mi auchea sipwe feito me uta me mwen i non an ning, me non an manaman, me non an pochokun mi napanap, sufon, me pochokun, me pwarata usun ach saw esemuch pwe an kewe kapung meinisin mi ennet; pwe i mi ennet non an angang meinisin, me pwe i mi umoumoch ngeni ekkewe noun aramas, me pwe mi wor an unusochun manaman ne angasa aramas meinisin ekkewe ir mi nuku won itan we me uwani angang mi fich ngeni aier.\n\n16 Iwe iei nengeni, ua apasa ngenikemi non na fansoun epwe tapweto ew mano, pwan mwo ew aruwen mano, minne a ew manon ngun; iwe a ew fansoun pwe ion a mano non an tipis, usun ew manon inis, epwe pwan mano non ew manon ngun; ewer, i epwe mano ren pekin mettoch mi wenechar.\n\n17 Iwe ewe fansoun nupwen ar riaffou epwe usun ew noomun ekkei me brimstone, ngetengetin a feita feinfeino me esemuch; iwe mwirin ewe fansoun pwe repwene fofotiw ngeni ew kiteter esemuch, anongonong won ewe manaman me fotek an Setan, pokiten a wor an nemenem wor anongonong won an mochen.\n\n18 Iwe, ua apasa ngenikemi, epwe usun ita ese wor ngaseno a fen kawor; pun rese tongeni ngaseno anongonong won an Kot pungoch; iwe rese tongeni mano, pokiten ese chiwen wor kiteter.\n\n19 Iwe non ewe fansoun nupwen Alma a osopwano an apasa ekkei kapas, ekkewe aramas ra poputa ne mairu;\n\n20 Nge mi wor emon Antiona, i emon chon nemenem mi nap me neir, a feito me apasa ngeni i: Met ei ka fen apasa, pwe aramas repwe manau seni mano me repwe siwin seni ei manauen fonufan ngeni ew nikinik esap chiwen tongeni mano, pwe ewe ngun esap chiwen tongeni mano?\n\n21 Met wewen ewe pukefel, ewe a apasa pwe Kot a annomu ekkewe cherubim me efoch ketinas mi ngetenget won otiwen ewe ataken Eden, pwe aewin semach me inach kewe resap tonong me ochoch seni ewe foun iran ewe iran manau, me manau feinfeino chok? Iwe iei sia kuna pwe ese wor tufich epwe tawe pwe repwe manau feinfeino chok?\n\n22 Iei Alma a apasa ngeni i: Iei ewe mettoch ita upwe keran awewei. Iei sia kuna pwe Adam a turutiw ren an ochoch seni ewe foun ira mi annuk, anongonong won ewe kapasen Kot; iwe iei sia kuna, pwe ren an we turutiw, aramas meinisin ra winiti ew monuchenon me turutiwen aramas.\n\n23 Iwe iei nengeni, ua apasa ngenikemi pwe ika a fen tufich an Adam epwe ochoch seni ewe foun iran ewe iran manau atun ewe fansoun, iwe esap wor mano, iwe ewe kapas epwe fen namotmwan, minne epwe fori Kot pwe emon mi chofona, pun a apasa: Ika kopwe ochoch kopwe ennetin mano.\n\n24 Iwe sia kuna pwe mano a feito won aramas, ewer, ewe mano minne Amulek a fen kapas usun, ina ewe manon inis; nge inamo mi wor ew fansoun a kawor ngeni aramas non minne repwe tongeni aier; iei minne ei manau a winiti ew nonnomun fansoun sossot; ew fansoun ach sipwe monneta ne churi Kot; ew fansoun ach sipwe monneta ngeni ewe nikinik esemuch minne am aua fen apasa, minne mwirin ewe manausefanin ekkewe mi mano.\n\n25 Iei, ika esap popun ewe kokkotun ngaseno, minne a foruta seni nepoputan ewe fonufan, esap tongeni wor manausefanin ekkewe mi mano; nge mi wor ew kokkotun ngaseno a foruta, minne epwe esenipato ewe manausefanin ekkewe mi mano, usun minne am aua fen kapas usun.\n\n26 Iwe iei nengeni, ika epwe tufich pwe aewin semach me inach kewe repwe tongeni feino me ochoch seni ewe iran manau repwe fen riaffou feinfeino chok, esap wor nonnomun fansoun sossot; iwe iei ita ewe kokkotun ngaseno esap fen pwonueta, iwe ewe kapasen Kot epwe fen namotmwan, esap wor fetanochun.\n\n27 Nge nengeni, ese ina usun; nge a fen kefinita ngeni aramas pwe repwe fokkun mano; iwe mwirin mano, repwe fokkun feito ngeni kapung, pwan mwo ewe chok kapung usun minne am aua fen kapas usun, ina ewe nesoponon.\n\n28 Iwe mwirin an Kot a fen finata pwe ekkei mettoch repwe fis ngeni aramas, nengeni, mwirin i epwe kuna pwe epwe auchea pwe aramas repwe sinei usun ekkewe mettoch usun minne i a fen finata ngeni ir;\n\n29 Iei minne a tinato chon nang pwe repwe kapas ngeni ir, ekkewe ra fori aramas pwe repwe kuna usun an ning.\n\n30 Iwe ra poputa seni ena fansoun feino ne kokkori itan we; iei minne Kot a kapas ngeni aramas, me pwarano ngeni ir usun ewe kokkotun ngaseno, minne a fen monneta seni nepoputan ewe fonufan; iwe ei a pwarano ngeni ir anongonong won ar nuku me aier me ar angang mi fel.\n\n31 Iei minne, a awora annuk ngeni aramas, pwe ra fen akkom atai ewe aewin annuk usun mettochun fonufan, me ra winiti usun ekkewe kot, ra sinei usun öch seni ngaw, ra annomur pwisin non ew nikinik ar repwe angang, are fen katonong non ew nikinik ar repwe angang anongonong won ar mochen me met epwe fich ngeni netiper, ika repwe fori mi ngaw are repwe fori mi och—\n\n32 Iei minne Kot a ngeni ir annuk, mwirin an a pwarano ngeni ir ewe kokkotun ngaseno, pwe resap fori mi ngaw, ewe niwinin mi ngaw pwe ew aruwen mano, minne ew mano esemuch ren pekin mettoch mi wenechar; pun won ekkewe sokkun ewe kokkotun ngaseno esap tongeni wor manaman wor, pun ekkewe angangen pungoch esap tongeni tano, anongonong won ewe kirekiroch mi napanap an Kot.\n\n33 Nge Kot a kokkori aramas, non iten Noun we, (ei ewe kokkotun ngaseno minne a foruta) a apasa: Ika oupwe aier, me ousap apochokunano netipemi, iwe epwe wor ai umoumoch womi, me non Nei we Anamon;\n\n34 Iei minne, ion epwe aier, me esap apochokunano netipan, i epwe wor an pung won umoumoch me non Nei we Anamon, ngeni ew omusomusen an kewe tipis; iwe ekkei repwe tonong non ai nenien asoso.\n\n35 Iwe ion epwe apochokunano netipan me epwe fori angangangaw, nengeni, ua akkapon non ai song pwe i esap tonong non ai nenien asoso.\n\n36 Iwe iei, ami pwi, nengeni ua apasa ngenikemi, pwe ika oupwe apochokunano netipemi ousap tonong non ewe nenien asoso an ewe Samon; iei minne ami angangangaw epwe asonga i iwe i epwe tinatiw an song womi usun chok ewe aewin asong, ewer, anongonong won an kapas non ewe amuchunon anini usun pwan ewe aewin, ngeni kiteterinon ngunumi esemuch; iei minne, anongonong won an kapas, ngeni ewe amuchunon mano, usun chok ewe aewin.\n\n37 Iwe iei, ami pwi, oua kuna pwe am mi sinei usun ekkei mettoch, iwe ir mi ennet, sipwene aier, me sisap apochokunano netipach, pwe sisap asonga ewe Samon ach Kot ne watiw an song woch non ekkei an aruwen annuk minne a fen ngenikich; nge sipwe tonong non ewe nenien asoso an Kot, minne a monneta anongonong won an kapas.\n\n", "alma 13": "[center][font_size=26]Sopun 13[/font_size][/center]\n\n[i]Mwan ra kokko pwe repwe pris mi nap pokiten ar fokkun nuku me angang mi och—Ir repwe afanafana ekkewe annuk—Me non wenechar ra enimenimochuno me tonong non ewe nenien asoso an ewe Samon—Melchizedek i emon me nein ekkei—Chon nang ra afanafana porousen pwapwa non unusen ewe fonu—Repwe afanafana ewe ennetin wareton Kraist. Arap ngeni 82 Ier Mwen Kraist.[/i]\n\n1 Iwe pwan, ami pwi, ua mochen emmweni ami ekiek ngeni ewe fansoun nupwen ewe Samon Kot a awora ekkei annuk ngeni noun semirit; iwe ua mochen pwe oupwe chechemeni pwe ewe Samon Kot a seikata pris, anongonong won an we tetten mi fel, minne a anongonong won ewe tetten an Noun we, pwe epwe aiti ekkei mettoch ngeni ekkewe aramas.\n\n2 Iwe ekkena pris ra seikita anongonong won ewe tetten an Noun we, non ew napanap pwe ren ewe popun ekkewe aramas repwe tongeni sinei non met sokkun napanap ar repwe esuku Noun we ar repwe angei ngaseno.\n\n3 Iwe iei ewe napanap usun minne ra seikita—ra kokko me monneta seni nepoputan ewe fonufan anongonong won ewe mirit an Kot, pokiten ar fokkun nuku me angang mi och; nepoputan ra mumuta ar repwe fini öch are ngaw; iei minne pokiten ra finata och, me aea fokkun nuku mi pochokun, ra kokko ren ew wiis mi fel, ewer, ren ena wiis mi fel minne a monneta ren, me anongonong won, ew ngaseno a fen monneta fan iten ekkena sokkun.\n\n4 Iwe iei ra fen kokko ngeni ei wiis mi fel pokiten ar nuku, nupwen ekkoch rese etiwa ewe Ngunun Kot pokiten pochokunen netiper me chunnunon ar ekiek, nge, ika esap ren ei iwe epwe fen ita wor ar tufich usun pwir kewe.\n\n5 Are amuchunon, nepoputan ra chok nonno fengen ngeni pwir kewe; iei ei wiis mi fel a fen monneta seni nepoputan ewe fonufan fan iten ekkei sokkun resap apochokunano netiper, iwe a nom non kinikinin ewe achasefanin Noun we Anamon, ewe a monneta—\n\n6 Iwe iei ra kokko me ren ei wiis mi fel, me seikita ngeni ewe pristut mi nap seni ewe tetten mi fel an Kot, ar repwe afanafana an kewe annuk ngeni ekkewe noun aramas, pwe repwe pwan tongeni tonong non an we nenien asoso—\n\n7 Ei pristut mi nap a fis anongonong won ewe tetten an Noun we, minne tetten a feito seni nepoputan ewe fonufan; are non ekkoch kapas, ese wor nepoputan ran are nesoponon ier, a monneta seni feinfeino ngeni unusen feinfeino, anongonong won an mirit usun mettoch meinisin—\n\n8 Iei ra seikita anongonong won ei napanap—ra kokko ren ew wiis mi fel, me seikita ren ew angangepin mi fel, me wata wor ewe pristut mi nap seni ewe tetten mi fel, ewe wiis, me angang mi pin, me pristut mi nap, ese wor nepoputan are nesoponon—\n\n9 Iei ra winiti pris mi nap feinfeino chok, anongonong won ewe tetten an ewe Nau, Noun ewe Sam Anamon, ewe ese wor nepoputan ran are nesoponon ier, ewe mi uren chen, pungoch, me ennet. Iwe a iei usun. Amen.\n\n10 Iei, usun ua apasa usun ewe tetten mi fel, are ei pristut mi nap, mi chommong ekkewe ra seikita me winiti pris mi nap noun Kot; iwe a fis pokiten ar fokkun nuku me aier, me ar wenechar me mwen Kot, ra finata pwe repwe aier me fori wenechar nap seni ar repwe mano;\n\n11 Iei minne ra kokko anongonong won ei tetten mi fel, me ra enimenimochuno, iwe ufer kewe ra nim me pwecheno me non chan ewe Nam.\n\n12 Iei ir, mwirin ar ra enimenimochuno me ren ewe Ngun mi Fel, pokiten ufer kewe ra pwecheno, ra nimenimoch me rese nimengaw me mwen Kot, rese tongeni nengeni tipis tiwenon chok ika ren koput; iwe ir mi chommong, fokkun ennetin chommong, ekkewe ra nimenimochuno me tonong non ewe nenien asoso an ewe Samon ar Kot.\n\n13 Iwe iei, ami pwi, ua mochen pwe oupwe etipetekisona inisimi me mwen Kot, me uwani angang mi fich ngeni aier, pwe oupwe pwan tonong non an we nenien asoso.\n\n14 Ewer, etipetekisona inisimi pwan mwo usun ekkewe aramas non ranin Melchizedek kewe, ewe pwan emon pris mi nap anongonong won ei chok pwan tetten minne ua fen kapas usun, ewe a pwan wata won ewe pristut mi nap feinfeino.\n\n15 Iwe iei i ewe pwan chok Melchizedek ewe Abraham a möni asoren ew ne engon ngeni; ewer, pwan mwo semach we Abraham a möni asoren ew ne engonun kinikinin mettoch meinisin a pisekini.\n\n16 Iei ekkei angangepin ra kawor anongonong won ei napanap, pwe ren ewe popun ekkewe aramas repwe tongeni esuku ewe Noun Kot, a ina esisinen ei tetten, are a ina an tetten, iwe ei pwe repwe tongeni esuku i fan iten omusomusen ar tipis, pwe repwe tongeni tonong non ewe nenien asoso an ewe Samon.\n\n17 Iei ei Melchizedek a emon kingen ewe fonuen Salem; iwe noun kewe aramas ra pochokununo non angangangaw me angang mi anieput; ewer, ra monucheno meinisin; ra uren sokopaten fofforungaw meinisin;\n\n18 Nge Melchizedek a fen aea nuku mi pochokun, me angei ewe wiisen pristut mi nap anongonong won ewe tetten mi fel an Kot, a afanafana aier ngeni noun kewe aramas. Iwe nengeni, ra aier; iwe Melchizedek a forata kinamwe non ewe fonu non ranin kewe; iei minne a iteni ewe princen kinamwe, pun i ewe kingen Salem; iwe a nemenem fan seman we.\n\n19 Iei, mi wor chommong me mwen i, mi pwan chommong mwirin, nge ese wor a nap seni; iei minne, usun i a fen nap ar kapas usun.\n\n20 Iei usap kon kapas usun ewe mettoch; met ua fen apasa epwe naf. Nengeni, ekkewe pukefel ra nom mwemi; ika oupwe angawano ir epwe ngeni pwisin ami kiteter.\n\n21 Iwe iei non ewe fansoun pwe nupwen Alma a apasa ekkei kapas ngeni ir, a eitieu poun ngeni ir me affata ren ew mongungu mi neuwomong, a apasa: Iei ewe fansoun sipwe aier, pun ewe ranin amanau a arapeto;\n\n22 Ewer, iwe ewe mongungun ewe Samon, me ren awen chon nang, a afanafana ngeni muu meinisin; ewer, a afanafana, pwe epwe tongeni wor ar porousen pwapwa wachemuk; ewer, iwe a affata ekkei porousen pwapwa me nein noun kewe aramas meinisin, ewer, pwan mwo ngeni ir ekkewe ra toropas fetan won unungen ewe fonufan; ina minne ra fen feito ngenikem.\n\n23 Iwe ra fen pwano ngenikem non fatafatochun kapas, pwe am aupwe tongeni weweiti, pwe am ausap tongeni muan; iwe ei pokiten am oua chon tawan non ew fonu mi sokkono; iei minne, am aua fokkun chen, pun ekkei porousen pwapwa ra affat ngenikem non meinisin kinikinin am kewe atake.\n\n24 Pun nengeni, chon nang ra afanafana ngeni chommong atun ei fansoun non fonuem; iwe ei ren ewe popun amonnetan netipen ekkewe noun aramas ar repwe angei an kapas atun ewe fansoun an wareto non an ning.\n\n25 Iwe iei am aua chok witiwit ne rongorong ekkewe porous mi apwapwa ar repwe afanafan ngenikem me ren awen ekkewe chon nang, usun an wareto; pun ewe fansoun a feito, am ause sinei ifa mwitirin. Mochenin Kot pwe ita epwe non rani; nge epwe ekiseno ika non och fansoun, non upwe pwapwa.\n\n26 Iwe epwe pwano ngeni mwan mi ennet me fel, me ren awen chon nang, atun ewe fansoun an wareto, pwe ekkewe kapas an semem kewe repwe tongeni pwonueta, anongonong won met minne ra fen apasa usun i, minne a anongonong won ewe ngunun osini minne a nom rer.\n\n27 Iwe iei, ami pwi, ua anean seni anonnonun kinikinin netipei, ewer, fiti ennetin aurek pwan mwo tori metek, pwe oupwe ausening ngeni ai kapas, me aturano ami kewe tipis, me ousap ammangano ewe ranin ami aier;\n\n28 Nge ita oupwe etipetekisona inisimi me mwen ewe Samon, me kokkori itan we mi fel, me soposopono ne mammasa me iotek, pwe ousap sossot nap seni minne oua tongeni engino ngeni, iwe amo oupwe emmwen me ren ewe Ngun mi Fel, winiti mi tipetekison, mosonoson, fangoch, nikitu, uren tong me engino;\n\n29 Me wor nuku non ewe Samon; me wor ew apinukunuk pwe oupwe angei manau esemuch; me wor ewe tongen Kot fansoun meinisin non netipemi, pwe oupwe tongeni seikita non ewe ranin soponon me tonong non an we nenien asoso.\n\n30 Iwe amo ewe Samon epwe mut ngenikemi aier, pwe ousap tongeni watiw an song womi, pwe ousap tongeni fofotiw me ren ekkewe senimechan hell, pwe ousap tongeni riaffouni ewe aruwen mano.\n\n31 Iwe Alma a apasa pwan chommong kapas ngeni ekkewe aramas, minne rese makketiw non ei puk.\n\n", "alma 14": "[center][font_size=26]Sopun 14[/font_size][/center]\n\n[i]Alma me Amulek ra kanapus me wichiwich—Ekkewe chon nuku me nour kewe pukefel mi pin ra kareno ren ekkei—Ekkei ir mi ninnino pokiten ar nuku ra ketiw me ren ewe Samon non ning—Ekkewe etippen ewe nenien kanapus ra ta me turutiw—Alma me Amulek ra ngaseno, iwe ekkewe chon ariaffour ra ninnino. Arap ngeni 82–81 Ier Mwen Kraist.[/i]\n\n1 Iwe non ewe fansoun mwirin an osopwano an kapas ngeni ekkewe aramas chommong me neir ra nuku an kewe kapas, me poputa ne aier, me ra attonaochu ekkewe pukefel.\n\n2 Nge ekkewe unusen kinikinin me neir ra mochen pwe repwe nieno Alma me Amulek; pun ra song ren Alma, pokiten fatafatochun an kewe kapas ngeni Siesrom; iwe ra pwan apasa pwe Amulek a mwaken ngeni ir, me a kapas mi ngaw usun ar we annuk me pwan ungeni nour kewe sou annuk me sou apung.\n\n3 Iwe ra pwan song ren Alma me Amulek; me pokiten ra fen pwarata non fatafatoch ne ungeni ar fofforungaw, ra achocho ar repwe nireno non monomon.\n\n4 Iwe non ewe fansoun pwe rese nireno; nge ra angei ir me fotir ren san mi pochokun, me uweireno me mwen ewe sou apung mi nap non ewe fonu.\n\n5 Iwe ekkewe aramas ra feino me pwarata ne ungeni ir—ra pwarata pwe ra fen kapas mi ngaw usun ewe annuk, me nour kewe sou annuk me sou apungun ewe fonu, me pwan usun ekkewe aramas meinisin ekkewe ra nom non ewe fonu; me pwan pwarata pwe mi wor emon chok Kot, me i epwe tinato Noun we nein ekkewe aramas, nge esap angaser; me chommong ekkena sokkun mettoch ekkewe aramas ra pwarata ne ungeni Alma me Amulek. Iei ei a fis me mwen ewe sou apung mi nap non ewe fonu.\n\n6 Iwe non ewe fansoun pwe Siesrom a ingeno ren ekkewe kapas minne ra fen apasa; iwe i a pwan sinei usun ewe chunnunon ekiek, minne a fori me nein ekkewe aramas me ren an kewe kapas mi chofona; iwe ngunun a poputa ne riaffou ren ar uren sinei usun an pwisin tipis; ewer, a poputa ne rokopwanino me ren ekkewe metekin hell.\n\n7 Iwe non ewe fansoun pwe a poputa ne puchor ngeni ekkewe aramas, a apasa: Nengeni, ua tipis, iwe ekkei mwan ra nimenimoch me mwen Kot. Iwe a poputa ne tingor fan asengesir seni ena fansoun feino; nge ra kapas mi ngaw usun i, ra apasa: Ka pwan nom fan nemenem ren ewe tefin? Iwe ra attofuta won, me aturau i me neir, me pwan meinisin ekkewe ra nuku non ekkewe kapas minne ra fen kapas me ren Alma me Amulek; iwe ra aturareu, me tinano ekkoch mwan pwe repwe monei fau ngeni ir.\n\n8 Iwe ra uweiato fengeni punuwer kewe me nour kewe, me ion chok a nuku are a fen kaeo an epwe nuku non ewe kapas an Kot ra fori pwe repwe katurunong non ewe ekkei; iwe ra pwan uweiato ar kewe uruo minne a masoweni pukefel mi pin, me pwan aturarenong non ewe ekkei, pwe repwe tongeni kareno me tano ren ekkei.\n\n9 Iwe non ewe fansoun pwe ra angei Alma me Amulek, me uweiareno ngeni ewe nenien ninnino, pwe repwe tongeni kuna manon ekkewe ra kareno ren ekkei.\n\n10 Iwe nupwen Amulek a kuna metekin ekkewe fefin me semirit ekkewe ra kareno non ewe ekkei, a pwan metek; iwe a apasa ngeni Alma: Ifa usun sia tongeni katon ei anoninenin mettoch? Iei minne sipwe eitieuu pouch, me aea ewe manamanen Kot minne a nom rech, me angaser seni ekkewe ngetenget.\n\n11 Nge Alma a apasa ngeni i: Ewe Ngun a peseiei pwe usap eitieuu pei; pun nengeni ewe Samon a etiwereta ngeni i, non ning; iwe a mutata pwe repwe fori ei mettoch, are pwe ekkewe aramas repwe tongeni fori ei mettoch ngeni ir, anongonong won pochokunen netiper, pwe ekkewe kapung minne repwe fis wor non an song repwe pungoch; iwe chan ekkewe mi nimenimoch repwe uta ne ungeni ir, ewer, me puchor pochokun ngeni ir non ewe ranin soponon.\n\n12 Iei Amulek a apasa ngeni Alma: Nengeni, eni repwe pwan kenikicheno.\n\n13 Iwe Alma a apasa: Epwe fis anongonong won mochenin ewe Samon. Nge, nengeni, ach angang esemo wes; iei minne resap kenikicheno.\n\n14 Iei non ewe fansoun pwe nupwen inisin ekkewe ra fen katurunong non ewe ekkei ra kareno, me pwan ekkewe uruo minne ra katurunong fiti ir, ewe sou apung mi nap seni ewe fonu a feito me uta me mwen Alma me Amulek, nupwen ar mi fofo; iwe a wichi ir ren poun won saper, me apasa ngeni ir: Mwirin met oua fen kuna, oupwe chiwen afanafan sefan ngeni ekkei aramas, pwe repwe katurunong non ew noomun ekkei me brimstone?\n\n15 Nengeni, oua kuna pwe ese wor ami pochokun ne angasa ekkewe ra fen katurunong non ewe ekkei; Kot ese pwan amanauer pokiten ir seni ami mwichefen. Iwe ewe sou apung a wichi ir sefan won saper, me apasa: Met oupwe apasa fan asengesimi?\n\n16 Iei ei sou apung a tapweno mwirin ewe tetten me nuku an Nior, ewe a nieno Gideon.\n\n17 Iwe non ewe fansoun pwe Alma me Amulek rese ponueni ngeni i och mettoch; iwe a wichi ir sefan, me wareno ngeni ekkewe sou angei annuk pwe repwe katurunong non kanapus.\n\n18 Iwe nupwen ra fen katurunong non kanapus unungat ran, ra feito chommong sou annuk, me sou apung, me pris, me sense, ir ekkewe seni ewe namanamen Nior; iwe ra feito ngeni non ewe imwen kanapus pwe repwe kuner, iwe ra etittiner usun chommong kapas; nge rese ponueni ngeni ir och mettoch.\n\n19 Iwe non ewe fansoun pwe ewe sou apung a uta me mwer, me apasa: Pwata ouse ponueni ekkewe kapas an ekkei aramas? Ouse sinei pwe mi wor ai pochokun ne fangeta ami non ekkewe ngetenget? Iwe a annuku ngeni ir pwe repwe kapas; nge rese ponueni och mettoch.\n\n20 Iwe non ewe fansoun pwe ra no me feino soposopono, nge ra feito sefan non ewe soran; iwe ewe sou apung a pwan wichi ir sefan won saper. Iwe chommong ra pwan feito, me wichi ir, me apasa: Oupwe pwan uta sefan me apungu ekkei aramas, me esiita am we annuk? Ika mi wor ami sokkun manaman mi nap pwata ouse pwisin angasakemino?\n\n21 Me chommong sokkun mettoch ra apasa ngeni ir, akkarungi wor, me ottufuta wor, me apasa: Epwe ifa usun nikinikim nupwen am aua poutmwanino?\n\n22 Me chommong sokkun mettoch, ewer, sokopaten sokkun mettoch meinisin ra apasa ngeni ir; iwe iei ra turunufaser non chommong ran. Iwe ra amwochu mwongo seni ir pwe repwe echik, me konik pwe repwe kaka; iwe ra pwan angei seni ir ufer kewe pwe repwe seneno; iwe iei ra fofo ren san mi pochokun, me eppunguno non kanapus.\n\n23 Iwe non ewe fansoun mwirin ra riaffou non chommong ran, (iwe won ewe engon me ruuen ran, non ewe aengonun maram, non ewe aengonun ierin muun ekkewe sou apung won ekkewe aramasen Nifai) pwe ewe sou apung mi nap seni ewe fonuen Ammonaia me chommong me nein nour kewe sense me nour kewe sou annuk ra feino ngeni non ewe kanapus ikewe Alma me Amulek ra fofo ren san.\n\n24 Iwe ewe sou apung mi nap a uta me mwer, me wichi ir sefan, me apasa ngeni ir: Ika mi wor remi ewe manamanen Kot angasa kemi pwisin seni ekkei san, iwe mwirin am aupwe nuku pwe ewe Samon epwe nieno ekkei aramas anongonong won ami kewe kapas.\n\n25 Iwe non ewe fansoun pwe ra feino meinisin me wichi ir, ra apasa ekkewe chok pwan kapas, pwan mwo tori ewe amuchunon; iwe nupwen ewe amuchunon a kapas ngeni ir ewe manamanen Kot a nom won Alma me Amulek, iwe ra pwata me uta won pecher.\n\n26 Iwe Alma a sio, apasa: Ifa taman am aupwe riaffouni ekkei weires mi pochokun, O Samon? O Samon, ngenikem pochokun anongonong won am nuku minne a nom non Kraist, pwan mwo ngeni ngaseno. Iwe ra muti ekkewe san minne ra fofo ren; iwe nupwen ekkewe aramas ra kuna ei, ra poputa ne su, pokiten nuokusun kiteter a feito wor.\n\n27 Iwe non ewe fansoun pwe a fokkun nap ar nuokus iwe ra turuno ngeni ewe puun, me rese tori asamen nukun ewe imwen kanapus; iwe ewe puun a fokkun chechech, iwe ekkewe etippen ewe imwen kanapus ra mwök fesen non ruepek, iwe ra turutiw ngeni ewe puun; iwe ewe sou apung mi nap, me ekkewe sou annuk, me pris, me sense, ekkewe ra wichi Alma me Amulek, ra ninnino ren turutiwen tittin kewe.\n\n28 Iwe Alma me Amulek ra tou seni ewe imwen kanapus, iwe rese feiengaw; pun ewe Samon a fang ngeni ir manaman, anongonong won ar nuku minne a nom non Kraist. Iwe ra mwitir tou seni ewe imwen kanapus; iwe ra pichino seni fofor kewe; iwe ewe imwen kanapus a turutiw ngeni ewe puun, iwe ekkewe aramas meinisin non etippan we, tiwenon chok Alma me Amulek, ra ninnino; iwe mwitir ra feito ngeni ewe teninimw.\n\n29 Iei ekkewe aramas ra rongorong ew neuwomongun akurang ra sato fengen non mwicheich pwe repwe sinei ewe popun; iwe nupwen ra kuna Alma me Amulek ar tou seni ewe imwen kanapus, me etippan kewe ra turutiw ngeni ewe puun, ra mairu ren watten nuokus, me ra su me mwen Alma me Amulek usun emon sike a su fiti noun kukkun seni ruemon naion; iwe iei ra su me mwen Alma me Amulek.\n\n", "alma 15": "[center][font_size=26]Sopun 15[/font_size][/center]\n\n[i]Alma me Amulek ra no ngeni Saitom me forata ew imwen fan—Alma a echikara Siesrom, ewe a choni ewe Mwichefen—Chommong ra papatais, iwe ewe Mwichefen a fetanoch—Alma me Amulek ra no ngeni Saraemla. Arap ngeni 81 Ier Mwen Kraist.[/i]\n\n1 Iwe non ewe fansoun pwe Alma me Amulek ra annuk pwe repwe tou seni ena teninimw; iwe ra tou seni, me tou ngeni non ewe fonuen Saitom; iwe nengeni, ikewe ra kuna meinisin ekkewe aramas ekkewe ra tou seni ewe fonuen Ammonaia, ekkewe ra fen katuruu me mwonengeni ir fau, pokiten ar nuku non ekkewe kapas an Alma.\n\n2 Iwe ra aporousa ngeni ir mettoch meinisin a fen fis ngeni punuwer kewe me nour kewe, me pwan usun pwisin inisir, me usun ar manamanen ngaseno.\n\n3 Iwe pwan Siesrom a kokkon pokiten an semwen non Saitom, ren ew pwichipwichin pwichikar, minne a fis ren pochokunen riaffoun an ekiek pokiten an fofforungaw, pun a ekieki pwe Alma me Amulek rese chiwen manau; iwe a ekieki pwe ra fen ninnino pokiten an angangangaw. Iwe ei ennetin tipis, me pwan kewe chommong tipis, ra eriaffou an ekiek tori a fokkun riaffou, ese wor an ngaseno; iei minne a poputa ne kar ren ew pwichipwichin pwichikar.\n\n4 Iei, nupwen a rongorong pwe Alma me Amulek ra nom non ewe fonuen Saitom, netipan a poputa ne apinukunuk; iwe a mwitir tinano ew porous ngeni ir, a mochen ir repwe feito ngeni i.\n\n5 Iwe non ewe fansoun pwe ra mwitir feino, ra aneasochisi ewe porous minne a fen tinato ngeni ir; iwe ra feino ngeni ewe imw ngeni Siesrom; iwe ra kuna i me won an we pet, semwen, a fokkun apwangapwang ren ew pwichipwichin pwichikar; iwe an ekiek a pwan fokkun riaffou pokiten an kewe angangangaw; iwe nupwen a kuner a eitieuu poun, me tingorer pwe repwe echikara.\n\n6 Iwe non ewe fansoun pwe Alma a apasa ngeni i, a angei i me ren poun: Ka nuku non ewe manamanen Kraist ngeni amanau?\n\n7 Iwe a ponueni me apasa: Ewer, ua nuku ekkewe kapas meinisin minne ka fen afanafana.\n\n8 Iwe Alma a apasa: Ika ka nuku non ewe ngasenon Kraist ka tongeni chikar.\n\n9 Iwe a apasa: Ewer, ua nuku anongonong won om kapas.\n\n10 Iwe mwirin Alma a sio ngeni ewe Samon, a apasa: O Samon am Kot, umoumoch won ei mwan, me echikara i anongonong won an nuku minne a nom non Kraist.\n\n11 Iwe nupwen Alma a apasa ekkei kapas, Siesrom a mweteta won pechen, me poputa ne fetan; iwe ei a fis ren fokkun mairun ekkewe aramas meinisin; me ewe mirit usun ei a no non unusen ewe fonuen Saitom.\n\n12 Iwe Alma a papataisei Siesrom ngeni ewe Samon; iwe a poputa seni ena fansoun feino ne afanafan ngeni ekkewe aramas.\n\n13 Iwe Alma a forata ew imwen fan non ewe fonuen Saitom, me epinano pris me sense non ewe fonu, pwe repwe papataisei ngeni ewe Samon ion chok ekkewe ra mochen repwe papatais.\n\n14 Iwe non ewe fansoun pwe ra chommong; pun ra chuto seni ekkewe kinikinin neni meinisin unukun Saitom, iwe ra papatais.\n\n15 Nge usun ekkewe aramas minne ra nom non ewe fonuen Ammonaia, remi chok ew aramas mi netip pochokun me ew aramas nukumach; iwe rese aier seni ar kewe tipis, ra awewei meinisin manamanen Alma me Amulek ngeni ewe tefin; pun ir seni ewe namanamen Nior, me rese nuku non aierin ar tipis.\n\n16 Iwe non ewe fansoun pwe Alma me Amulek, Amulek a nikitano noun gold meinisin, me silver, me an kewe mettoch mi auchea, minne ra nom non ewe fonuen Ammonaia, fan iten ewe kapasen Kot, i a fen ketiwengaw me ren ekkewe ir ra chiechian akkom me pwan me ren seman we me aramasan kewe;\n\n17 Iei minne, mwirin an Alma a forata ewe imwen fan non Saitom, a kuna ew ennetin kaukutiw, ewer, a kuna pwe ekkewe aramas ra kaukutiw usun namanam tekian netiper, me poputa ne etipetekisona inisir me mwen Kot, me poputa ne achufengeni inisir non ar kewe imwenipin pwe repwe fel ngeni Kot me mwen ewe rong, ra soposopono ne mammasa me iotek, pwe repwe tongeni ngaseno seni Setan, me seni mano, me seni kiteter—\n\n18 Iei usun ua apasa, Alma a kuna ekkei mettoch meinisin, iei minne a uwei Amulek me feito ngeni ewe fonuen Saraemla, iwe a uwei i ngeni pwisin imwan we, me angang ngeni i non an riaffou, me apochokunano i non ewe Samon.\n\n19 Iwe iei a muchuno ewe aengonun ierin muun ekkewe sou apung won ekkewe aramasen Nifai.\n\n", "alma 16": "[center][font_size=26]Sopun 16[/font_size][/center]\n\n[i]Ekkewe chon Leiman ra nieno ekkewe aramasen Ammonaia—Soram a emmweni ekkewe chon Nifai ar repwe win won ekkewe chon Leiman—Alma me Amulek me chommong ekkoch ra afanafana ewe kapas—Ra afanafana pwe mwirin An we Manausefan Kraist epwe pwato ngeni ekkewe chon Nifai. Arap ngeni 81–77 Ier Mwen Kraist.[/i]\n\n1 Iwe non ewe fansoun non engon me ewin ierin muun ekkewe sou apung won ekkewe aramasen Nifai, won ewe animuwen ranin ewe aruwen maram, iwe a fen wor watten kinamwe non ewe fonuen Saraemla, mwirin an ese wor maun are anini fengen ren ukukun ekkoch ier, pwan mwo tori ewe animuwen ranin ewe aruwen maram non ewe engon me ewin ier, mi wor ew akurangen maun ra rongorong non unusen ewe fonu.\n\n2 Pun nengeni, ekkewe sounfiun ekkewe chon Leiman ra fen feito ngeni won nepekin ewe fonu pon, non ekkewe kianin ewe fonu, pwan mwo ngeni ewe teninimwen Ammonaia, me poputa ne nieno ekkewe aramas me atano ewe teninimw.\n\n3 Iwe iei non ewe fansoun, mwen an ekkewe chon Nifai repwe ionfengeni ew ukukochun mwichen sounfiu ar repwe asureuu me non ewe fonu, ra fen nieno ekkewe aramas ekkewe ra nom non ewe teninimwen Ammonaia, me pwan ekkoch ekkewe ra nom unukun ekkewe kianin Noah, me uwei ekkoch ngeni fotek ngeni non ewe fonu pon.\n\n4 Iei non ewe fansoun ekkewe chon Nifai ra fokkun mochen pwe repwe angei ekkewe ra fen kekino non fotek non ewe fonu pon.\n\n5 Iei minne, a fen kefinita an epwe kaptin mi nap won ekkewe sounfiun ekkewe chon Nifai, (iwe itan Soram, iwe a wor ruomon noun anuon, Liai me Aha)—iei Soram me noun kewe ruomon anuon, ra sinei pwe Alma i pris mi nap won ewe mwichefen, me ra rongorong pwe a wor ren ewe ngunun osini, iei minne ra feino ngeni i me tingorei ar repwe sinei ika ewe Samon epwe mochen pwe repwe feino ngeni ewe fonu pon ar repwe kutta pwir kewe, ekkewe ra fen ono ngeni fotek me ren ekkewe chon Leiman.\n\n6 Iwe non ewe fansoun pwe Alma a eisini ewe Samon usun ewe mettoch. Iwe Alma a niwin me apasa ngeni ir: Nengeni, ekkewe chon Leiman repwe feino epekin ewe chonupupu Sidon non eorun ewe fonu pon, nuseni kianin ewe fonuen Mantai. Iwe nengeni ikewe oupwe churir, won otiwen ewe chonupupu Sidon, iwe ikewe ewe Samon epwe fang ngenikemi pwiumi kewe ekkewe ra fen ono non fotek me ren ekkewe chon Leiman.\n\n7 Iwe non ewe fansoun pwe Soram me noun kewe anuon ra feino epekin ewe chonupupu Sidon, fiti nour kewe sounfiu, me fetan nuseni kianin Mantai ngeni eorun ewe fonu pon, minne a nom won otiwen nepekin ewe chonupupu Sidon.\n\n8 Iwe ra feito won sounfiun ekkewe chon Leiman, iwe ekkewe chon Leiman ra toropas fetan me kasuno ngeni non ewe fonu pon; iwe ra angei pwir kewe ekkewe ra fen ono non fotek me ren ekkewe chon Leiman, iwe ese wor emon a fen ninnino me nein ekkewe ra fen ono ngeni fotek. Iwe ra fen emmwen me ren pwir kewe ar repwe pwisin fonueni fonuer kewe.\n\n9 Iwe iei a muchuno ewe engon me ewin ierin ekkewe sou apung, ekkewe chon Leiman ra fen kasuu me non ewe fonu, iwe ekkewe aramasen Ammonaia ra ninnino; ewer, meinisin aramasen ekkewe chon Ammonaia ra ninnino, iwe pwan teninimwer we mi napanap, minne ra apasa pwe Kot ese tongeni atano, pokiten pochokunan we.\n\n10 Nge nengeni, non ew ran a nikitino an epwe ponnuno; iwe ekkewe inisin aramas mi mano ra tatakis me ren ekkewe konak me man mwachon ewe fonu pon.\n\n11 Nge inamo, mwirin chommong ran inisir kewe mi mano ra chukuchukuta won unungen ewe puun, iwe ra pwonuno ren ew pwonupwon mi chechak. Iwe iei a fokkun pochokun ewe poppon iei ekkewe aramas rese tonong ar repwe fonueni ewe fonuen Ammonaia ren ukukun chommong ier. Iwe a iteni Tatakisin Nior; pun ir seni ewe namanamen Nior, ekkewe ra ninnino; iwe fonuer kewe ir mi chok ponnuno.\n\n12 Iwe ekkewe chon Leiman rese feito sefan ar repwe maun ngeni ekkewe chon Nifai tori ewe engon me ruanun ierin muun ekkewe sou apung won ekkewe aramasen Nifai. Iwe iei non unungat ier a wor an ekkewe aramasen Nifai soposoponon kinamwe non unusen ewe fonu.\n\n13 Iwe Alma me Amulek ra feino afanafana aier ngeni ekkewe aramas non ar kewe tempel, me non ar kewe imwenipin, me pwan non ar kewe imwen fel, minne ra kauuta anongonong won napanapen ekkewe chon Jew.\n\n14 Iwe meinisin ekkewe repwe rongorong ar kewe kapas, ngeni ir repwe pwarano ewe kapasen Kot, ese nifinifin ion epwe sufonu, fansoun meinisin.\n\n15 Iwe iei Alma me Amulek ra feino, me pwan chommong ekkoch ekkewe ra fen kefinita fan iten ewe angang, ar repwe afanafana ewe kapas non unusen ewe fonu. Iwe ewe forutan ewe mwichefen a cheewno non unusen ewe fonu, non ekkewe kinikin neni meinisin unukur, me nein ekkewe aramasen ekkewe chon Nifai meinisin.\n\n16 Iwe ese wor pekin ese nonnofengen neir; ewe Samon a wau noun we Ngun won unusen unungen ewe fonu pwe epwe amonnata ekiekin ekkewe noun aramas, are epwe amonnata netiper ar repwe angei ewe kapas minne repwe kaeo me neir atun ewe fansoun an wareto—\n\n17 Pwe resap tongeni pochokun ne ungeni ewe kapas, pwe resap tongeni nukunukumang, me feino ngeni kiteter, nge pwe repwe tongeni angei ewe kapas fiti pwapwa, me usun efoch panen ira a kapachenong non ewe ennetin popun ira, pwe repwe tongeni tonong non ewe nenien asoso an ewe Samon ar Kot.\n\n18 Iei ekkena pris ekkewe ra feino nein ekkewe aramas ra afanafan ne ungeni chofona meinisin, me nikatuputup, me nonowo, me anini, me mochenin efeiengaw, me kapas mi ngaw, me mwacho, sona, angemwan, nii manau, angangen nisou, me meinisin sokopaten mocheisou, ra affata pwe ekkei mettoch resap fis—\n\n19 Ra afanafana mettoch minne repwe mwitir fokkun fis; ewer, ra afanafana ewe wareton ewe Noun Kot, an riaffou me mano, me pwan ewe manausefanin ekkewe mi mano.\n\n20 Iwe chommong me nein ekkewe aramas ra eis usun ewe neni ikewe ewe Noun Kot epwe wareto ie; iwe ra kaeo pwe i epwe pwato ngeni ir mwirin an we manausefan; iwe ei ekkewe aramas ra rongorong ren ennetin pwapwa me meseik.\n\n21 Iwe iei mwirin an ewe mwichefen a fen foruta non unusen ewe fonu—mwirin an a fen win seni ewe tefin, me ra fen afanafana ewe kapasen Kot non pwisin ennetin non unusen ewe fonu, me ewe Samon a wau an feioch won ekkewe aramas—iei a muchuno ewe engon me ruanun ierin muun ekkewe sou apung won ekkewe aramasen Nifai.\n\n", "alma 17": "Ew uruon ekkewe anuon noun Mosaia, ekkewe rese etiwa wiiser we ngeni ewe muu pokiten ewe kapasen Kot, me feita ngeni ewe fonuen Nifai pwe repwe afanafan ngeni ekkewe chon Leiman; ar riaffou me ngaseno—anongonong won ewe uruo an Alma.\n\nMi kapachenong sopun 17 ngeni 27.\n\n[center][font_size=26]Sopun 17[/font_size][/center]\n\n[i]A wor ren ekkewe anuon noun Mosaia ewe ngunun osini me pwarata—Ra feino en me won aaner ar repwe afanafana ewe kapas ngeni ekkewe chon Leiman—Ammon a feino ngeni ewe fonuen Ishmael me winiti ewe chon angang ngeni King Leimonai—Ammon a tumunu noun ewe king kewe penen man me nieno ekkewe chon koum ngeni me ren ewe konikin Sipus. Uwokisin 1–3, arap ngeni 77 Ier Mwen Kraist; uwokisin 4, arap ngeni 91–77 Ier Mwen Kraist; me uwokisin 5–39, arap ngeni 91 Ier Mwen Kraist.[/i]\n\n1 Iwe iei non ewe fansoun pwe nupwen an Alma a sai seni ewe fonuen Gideon ngeni eor, seni ewe fonuen Mantai, nengeni, ren an mairu, a churi ekkewe anuon noun Mosaia ar sai ngeni ewe fonuen Saraemla.\n\n2 Iei ekkei anuon noun Mosaia ir mi nom ren Alma atun ewe fansoun ewe chon nang a aewin pwato ngeni i; iei minne Alma a fokkun pwapwa an kuna pwiin kewe; iwe met a kapacheta ngeni an we pwapwa, ir mi chiwen chok pwipwi non ewe Samon; ewer, me ra pochokununo me non ewe mirit usun ewe ennet; pun ir mwan mi weweoch me ra achocho ne attonaochu ekkewe pukefel, pwe repwe tongeni sinei ewe kapasen Kot.\n\n3 Nge esap ikkei meinisin; ra fen awiisa inisir ngeni iotek chommong, me echikipin; iei minne a wor rer ewe ngunun osini, me ewe ngunun pwarata, iwe nupwen ra afanafan, ra afanafan fiti pochokun me mumuta seni Kot.\n\n4 Iwe ra fen afanafana ewe kapasen Kot ren ukukun engon me ruanu ier me nein ekkewe chon Leiman, a watte ar fetanoch ne uwei chommong ngeni ewe mirit usun ewe ennet; ewer, me ren pochokunen ar kapas chommong ra emmwen ngeni me mwen ewe rongen Kot, pwe repwe kokkori itan we me pwarata ar tipis me mwen i.\n\n5 Iei ekkewe nikinik minne ra fiti ir non ar kewe sai, pun a chommong ar riaffou; ra riaffou chommong, non inis me pwan non ekiek, awewe ren echik, kaka me pekus, me pwan chommong angang non ewe ngun.\n\n6 Iei ar kewe sai: Mwirin ar apasa ar kapasen feino ngeni semer we, Mosaia, non ewe aewin ierin ekkewe sou apung; mwirin ar rese etiwa ewe muu minne semer we a mochen epwe wata wor, me pwan iei ekiekin ekkewe aramas;\n\n7 Nge inamo ra no seni ewe fonuen Saraemla, me angei nour kewe ketinas, me wokur kewe wokun nikappich, me nour kewe nikappich, me nour foun nikappich, me nour aunun; iwe ei ra fori pwe repwe tongeni awora mwongo fan iter pwisin nupwen ar nom non ewe fonu pon.\n\n8 Iwe iei ra no ngeni ewe fonu pon fiti chochor kewe minne ra fen finireta, pwe repwe feita ngeni ewe fonuen Nifai, pwe repwe afanafana ewe kapasen Kot ngeni ekkewe chon Leiman.\n\n9 Iwe non ewe fansoun pwe ra sai chommong ran non ewe fonu pon, iwe ra echikipin fan chommong me iotek fan chommong pwe ewe Samon epwe mut ngeni ir och kinikinin Ngunun we pwe epwe fiti ir, me nonnom rer, pwe repwe tongeni ew pisekin aninis me non poun Kot ar repwe wato, ika epwe tufich, pwir kewe, ekkewe chon Leiman, ngeni ewe mirit usun ewe ennet, ngeni ewe mirit usun fofforungawen eerenien semer kewe, minne rese pung.\n\n10 Iwe non ewe fansoun pwe ewe Samon a churi ir ren Ngunun we, me apasa ngeni ir: Oupwe kinamwe. Iwe ra kinamweno.\n\n11 Iwe ewe Samon a pwan apasa ngeni ir: Feino nein ekkewe chon Leiman, pwiumi kewe, me forano ai kapas; nge inamo oupwe nikitu non engino me riaffou, pwe oupwe pwarano nenien appiru mi öch ngeni ir non ngang, iwe upwe fori ew pisekin aninis senikemi me non pei non amanauen chommong aramas.\n\n12 Iwe non ewe fansoun pwe netipen ekkewe anuon noun Mosaia, me pwan ekkewe ir mi nom rer, ra apinukunuk ar repwe feino ngeni ekkewe chon Leiman ar repwe afanafana ngeni ir ewe kapasen Kot.\n\n13 Iwe non ewe fansoun nupwen ra tori ekkewe kianin ewe fonuen ekkewe chon Leiman, pwe ra keimu fesen me feino emon seni pwan emon, ra apinukunuk non ewe Samon pwe repwe chusefan atun soponon ar kinikin uwa; pun ra ekieki pwe a weires ewe angang minne ra fen etiwa.\n\n14 Iwe mi ennetin weires, pun ra fen etiwa pwe repwe afanafana ewe kapasen Kot ngeni ew mwachon me ew pochokunen me ew rochongawen aramas; ew aramas mi pwapwa non nii manauen ekkewe chon Nifai, me sona me angemwan seni ir; iwe netiper a nom won pisekisek, are won gold me silver, me foun fau mi auchea; nge inamo ra kutta ar repwe angei ekkei mettoch ren ar nii manau me angemwan, pwe resap tongeni angang fan iter ren pour.\n\n15 Iei ra fokkun ew aramas chipwang, chommong me neir ra fen ngeni niosun anu muan, iwe ewe anumamauen Kot a turutiw wor pokiten eerenien semer kewe; inamo ekkewe pwon an ewe Samon ra fen kawor ngeni ir ren niwinin ar aier.\n\n16 Iei minne, iei ewe popun ren minne ekkewe anuon noun Mosaia ra fen etiwa ewe angang, pwe eni repwe tongeni uweir ngeni aier; pwe eni repwe tongeni uweir ngeni ngeni ar repwe sinei usun ewe kokkotun ngaseno.\n\n17 Iei minne ra eimufesenir seni emon me pwan emon, me feino me neir, emon me emon mwan anamon, anongonong won ewe kapas me manamanen Kot minne a kawor ngeni ir.\n\n18 Iei Ammon ewe mi nap me neir, are fen i a angang ngeni ir, iwe i a feino seni ir, mwirin an a efeiochur anongonong won sokkofesenin wiiser, mwirin an pwarano ewe kapasen Kot ngeni ir, are angang ngeni ir me mwen an feino; iwe iei ra poputani ar kewe sokkofesenin sai non unusen ewe fonu.\n\n19 Iwe Ammon a feino ngeni ewe fonuen Ishmael, ewe fonu a eiteit seni ekkewe anuon noun Ishmael, ekkewe ra pwan winiti chon Leiman.\n\n20 Iwe nupwen Ammon a tonong non ewe fonuen Ishmael, ekkewe chon Leiman ra angei me foti, usun ar eereni pwe repwe foti ekkewe chon Nifai meinisin ekkewe ra tonong non pour, me uweireno me mwen ewe king; iwe iei a nonnom ren met epwe fich ngeni netipen ewe king an epwe nireno, are annomur non fotek, are aturarenong non kanapus, are aturareu seni ewe fonu, anongonong won an mochen me met epwe fich ngeni netipan.\n\n21 Iwe iei Ammon a emmwenino me mwen ewe king ewe a nemenem won ewe fonuen Ishmael; iwe itan Leimonai; iwe i a mwirimwirin Ishmael.\n\n22 Iwe ewe king a eisini Ammon ika pwe an mochen pwe epwe nonnom non ewe fonu nein ekkewe chon Leiman, are nein noun kewe aramas.\n\n23 Iwe Ammon a apasa ngeni i: Ewer, ua mochen pwe upwe nonnom nein ekkei aramas ren ekkoch fansoun; ewer, me menin tori ewe ran upwe mano.\n\n24 Iwe non ewe fansoun pwe King Leimonai a fokkun pwapwa ren Ammon, me fori pwe fofon kewe repwe pichino; iwe a mochen pwe Ammon epwe angei emon me nein noun kewe fopun pwe punuwan.\n\n25 Nge Ammon a apasa ngeni i: Apw, nge upwe noum chon angang. Iei minne Ammon a winiti emon chon angang ngeni king Leimonai. Iwe non ewe fansoun pwe a nom nein ekkoch chon angang ar repwe attona ekkewe penen man noun Leimonai, anongonong won eerenien ekkewe chon Leiman.\n\n26 Iwe mwirin an a fen nom non angang ngeni ewe king unungat ran, nupwen an nom ren ekkewe chon angang ir chon Leiman ra feino fiti fengen me nour kewe penen man ngeni ewe nenien konik, minne a iteni ewe konikin Sipus, iwe ekkewe chon Leiman meinisin ra emmwenano nour kewe penen man ikewe, pwe epwe tongeni wor unumer konik—\n\n27 Iei minne, nupwen Ammon me ekkewe chon angang noun ewe king ra emmwenano nour kewe penen man ngeni ei nenien konik, nengeni, ew chochon mwichen ekkewe chon Leiman, ekkewe ra fen nom ren nour kewe penen man pwe repwe un konik, ra uta me atoropasa ekkewe penen man noun Ammon me ekkewe chon angang noun ewe king, iwe ra atoropaser ina minne ra sufetan non chommong neni.\n\n28 Iei ekkewe chon angang noun ewe king ra poputa ne anini, ra apasa: Iei ewe king epwene nikicheno, usun a fen fori ngeni pwich kewe pokiten nour kewe penen man ra toropas fetan me ren fofforungawen ekkei mwan. Iwe ra poputa ne fokkun kechiw, ra apasa: Nengeni, nouch kewe penen man ra fen toropas fetan.\n\n29 Iei ra kechiw pokiten nuokusun ar repwene ninnino. Iei nupwen Ammon a kuna ei netipan a ureno non inisin ren pwapwa; pun, a apasa, upwe pwarano ai manaman ngeni ekkei chiechiei chon angang, are ewe manaman minne a nom rei, ne aniwinato ekkei penen man ngeni ewe king, pwe upwe tongeni winneni netipen ekkei chiechiei chon angang, pwe upwe tongeni emmwenir ne nuku non ai kapas.\n\n30 Iei iei, ikkei ekkewe ekiekin Ammon, nupwen a kuna riaffoun ekkewe ir a eita ngeni ir pwe pwin.\n\n31 Iwe non ewe fansoun pwe a amwasangereta me ren an kewe kapas, a apasa: Ami pwi, oupwe apinukunuk me sipwe no kutta ekkewe penen man, iwe sipwe ionfengenir me uweiareto sefan ngeni ewe nenien konik; iwe iei kich sipwe tumunu ekkewe penen man ngeni ewe king iwe i esap nikicheno.\n\n32 Iwe non ewe fansoun pwe ra feino kutta ekkewe penen man, iwe ra tapweno mwirin Ammon, iwe ra mwitir feino ren mwokutukut mwitir me akkouno ekkewe penen man noun ewe king, me ionfengenir sefan ngeni ewe nenien konik.\n\n33 Iwe ekkewe mwan ra uta sefan pwe repwe atoropasa nour kewe penen man; nge Ammon a apasa ngeni pwin kewe: Rokopwanieno ekkewe penen man pwe resap su; iwe upwe feino me fiu ngeni ekkei mwan ekkewe ra atoropasa nouch kewe penen man.\n\n34 Iei minne, ra fori usun met Ammon a annuku ngeni ir, iwe a feino me uta pwe epwe fiu ngeni ekkewe ra uta ren ekkewe konikin Sipus; iwe ra nom non ew chochon ese chokukkun.\n\n35 Iei minne rese nuokusiti Ammon, pun ra ekieki pwe emon me nein nour kewe mwan mi tongeni nieno i anongonong won met mi fich ngeni netiper, pun rese sinei pwe ewe Samon a pwon ngeni Mosaia pwe i epwe angasa noun kewe anuon seni ne pour; rese pwan sinei och mettoch usun ewe Samon; iei minne ra pwapwa non ninninon pwir kewe; iwe ren ei popun ra uta pwe repwe atoropasa ekkewe penen man noun ewe king.\n\n36 Nge Ammon a uta me poputa ne momon foun fau ngeni ir ren noun we aunun; ewer, fiti pochokun watte a aunun foun fau neir; iwe iei a nieno ew chochon mwicheich me neir ina minne ra poputa ne ingeno ren an pochokun; nge inamo ra song pokiten ninninon pwir kewe, iwe ra tiniken pwe epwe turuno; iei minne, pokiten ra kuna pwe rese tongeni wichi i ren nour kewe foun fau, ra feito fiti nour nifetufet pwe repwe nieno i.\n\n37 Nge nengeni, emon me emon mwan a eitieta noun nifetufet pwe epwe wichi Ammon, a pokueno pour ren noun we ketinas; pun a ungeni ar kewe wopup ren an pokueno pour ren mesen noun we ketinas, ina minne ra poputa ne ingeno, me poputa ne su me mwan; ewer, iwe rese chokukkun non mwicheich; iwe a forir pwe repwe su me ren pochokunen poun.\n\n38 Iei wonomon me neir ra fen turuno me ren ewe aunun, nge ese nieno emon tiwenon chok nour we sou emmwen ren noun ewe ketinas; iwe a pokueno meinisin ekkewe pau ra keitita ar repwe ungeni i, iwe rese chokukkun.\n\n39 Iwe nupwen a asureno towaweno, a niwin me ra aunnu konik ngeni nour kewe penen man me aniwinir ngeni ewe nenien man an ewe king, iwe mwirin ra feino ngeni ewe king, ra uwei ekkewe pau minne ra fen pokupokuno me ren ewe ketinas noun Ammon, seni ekkewe ra kutta ar repwe nieno i; iwe ra uweirenong ngeni ewe king ren ew pisekin pwarata usun ekkewe mettoch minne ra fen fori.\n\n", "alma 18": "[center][font_size=26]Sopun 18[/font_size][/center]\n\n[i]King Leimonai a ekieki pwe Ammon i ewe Ngun mi Nap—Ammon a aiti ewe king usun ewe Foruta, an Kot angang ngeni aramas, me ewe ngaseno ewe a feito seni Kraist—Leimonai a nuku me turuno ngeni ewe puun usun ita a mano. Arap ngeni 90 Ier Mwen Kraist.[/i]\n\n1 Iwe non ewe fansoun pwe king Leimonai a annuku pwe noun kewe chon angang repwe uta me pwarata usun ekkewe mettoch meinisin minne ra fen kuna usun ewe mettoch.\n\n2 Iwe nupwen ir meinisin ra pwarata usun ekkewe mettoch minne ra fen kuna, iwe i a sinei usun nukucharen Ammon ne tumunu noun kewe penen man, me pwan usun an we pochokun mi napanap ne fiu ngeni ekkewe ir ra kutta ar repwe nieno i, a fokkun ingeno, me apasa: Ennetin, ei a nap seni emon mwan. Nengeni, esap iei i ewe Ngun mi Nap ewe a tinato niwinin tipis mi aweires won ekkei aramas, pokiten ar nii manau?\n\n3 Iwe ra ponueni ewe king, me apasa: Ika pwe i ewe Ngun mi Nap are emon mwan, am ause sinei; nge iei ukukun am mi sinei, pwe i ese tongeni ninnino me ren ekkewe chon koum ngeni ewe king; rese pwan tongeni atoropasa noun ewe king kewe penen man nupwen i mi nom rem, pokiten an angangoch me pochokun mi napanap; iei minne, am aua sinei pwe i emon mi chiechioch ngeni ewe king. Iwe iei, O king, am ause nuku pwe emon mwan a wor an sokkun pochokun mi napanap, pun am aua sinei pwe i ese tongeni ninnino.\n\n4 Iwe iei, nupwen ewe king a rongorong ekkei kapas, a apasa ngeni ir: Iei ua sinei pwe i ewe Ngun mi Nap; me i a feitiw atun ei fansoun pwe epwe tumunu manauemi, pwe usap tongeni nikemino usun ua fen fori ngeni pwiumi kewe. Iei i ewe Ngun mi Nap usun semach kewe ra fen kapas usun.\n\n5 Iei ewe eerenien Leimonai, minne a angei seni seman we, pwe mi wor emon Ngun mi Nap. Inamo ra nuku non emon Ngun mi Nap, ra ekieki pwe met chok ra fori mi pung; nge inamo, Leimonai a poputa ne fokkun nuokus, ren nuokus pwe a fen fori mi muan ne nieno noun kewe chon angang;\n\n6 Pun i a fen nieno chommong me neir pokiten pwir kewe ra fen atoropasa nour kewe penen man me ren ewe nenien konik; iwe iei, pokiten nour kewe penen man ra toropas fetan ra ninnino.\n\n7 Iei ewe eereni an ekkei chon Leiman pwe repwe uta ren ekkewe konikin Sipus pwe repwe atoropasa ekkewe penen man noun ekkewe aramas, pwe ren ewe popun repwe tongeni asueno chommong ekkewe ra toropas fetan ngeni pwisin fonuer we, pun a ew eerenien angemwan me neir.\n\n8 Iwe non ewe fansoun pwe king Leimonai a eisini noun kewe chon angang, a apasa: Ifa i ei mwan ewe a wor an manaman mi napanap?\n\n9 Iwe ra apasa ngeni i: Nengeni, a amwongoni noum kewe oris. Iei ewe king a fen annuku ngeni noun kewe chon angang, me mwen ewe fansoun repwe aunnu konik ngeni ekkewe penen man, pwe repwe amonnata noun kewe oris me chariot, me emmweni i ngeni ewe fonuen Nifai; pun a fen wor ew auchean kametip a fen foruta me non ewe fonuen Nifai, seni semen Leimonai we, ewe kingen unusen ewe fonu.\n\n10 Iei nupwen king Leimonai a rong pwe Ammon a amonnata noun kewe oris me chariot a napeno an ingeno, pokiten nukucharen Ammon, a apasa: Ennetin ese mwo wor emon chon angang me nein nei kewe chon angang meinisin a kon nukuchar usun ei mwan; pun mwo a chechemeni ai kewe annuk meinisin an epwe awesireno.\n\n11 Iei ua ennetin sinei pwe iei i ewe Ngun mi Nap, iwe ua mochen i pwe epwe feito ngeniei, nge use pwaracho ngeni.\n\n12 Iwe non ewe fansoun pwe nupwen Ammon a amonnata ekkewe oris me ekkewe chariot fan iten ewe king me noun kewe chon angang, a feino ngeni ewe king, iwe a kuna pwe nikinikin mesen ewe king a siwin; iei minne ita epwene niwin sefanneuu seni me mwen mesan.\n\n13 Iwe emon me nein noun ewe king kewe chon angang a apasa ngeni i, Rabbanah, minne, a wewe ngeni, fokkun pochokun are king mi napanap, pokiten ra ekieki nour kewe king pwe ir mi fokkun pochokun; iwe iei a apasa ngeni i: Rabbanah, ewe king a mochen pwe en kopwe nometiw.\n\n14 Iei minne Ammon a akunnu inisin ngeni ewe king, me apasa ngeni i: Met ka mochen pwe upwe fori fan itom, O king? Iwe ewe king ese ponueni i ren ukukun ew awa, non napanapen ar fansoun, pun ese sinei met epwe apasa ngeni i.\n\n15 Iwe non ewe fansoun pwe Ammon a apasa ngeni i sefan: Met ka mochen seniei? Nge ewe king ese ponueni i.\n\n16 Iwe non ewe fansoun pwe Ammon, pokiten a ureno ren ewe Ngunun Kot, iei minne a weweiti ekiekin ewe king. Iwe a apasa ngeni i: Met pokiten ka rongorong pwe ua tumunu noum kewe chon angang me noum kewe penen man, me nieno fumon me nein pwir kewe ren ewe aunun me ren ewe ketinas, me pokueno poun ekkoch, ren ai upwe tumunu noum kewe penen man me noum kewe chon angang; nengeni, iei met a esenipato om mairu?\n\n17 Ua apasa ngonuk, met ewe popun, pwe om mairu a fokkun watte? Nengeni, ngang emon mwan, me ngang emon noum chon angang; iei minne, met chok ka mochen minne mi pung, ena ngang upwe fori.\n\n18 Iei nupwen ewe king a rongorong ekkei kapas, a mairu sefan, pun a kuna pwe Ammon a tongeni sinei an ekiek; nge inamo ei, king Leimonai a suki awan, me apasa ngeni i: En ion? En ewe Ngun mi Nap, ewe mi sinei mettoch meinisin?\n\n19 Ammon a ponueni me apasa ngeni i: Esap ngang.\n\n20 Iwe ewe king a apasa: Ifa usun ka sinei ekiekin netipei? Ka tongeni kapas pwaracho, me ureniei usun ekkei mettoch; me pwan ureniei seni minne manaman ka nieno me pokueno poun pwi kewe ekkewe ra atoropasa nei kewe penen man—\n\n21 Iwe iei, ika kopwe ureniei usun ekkei mettoch, met chok ka mochen upwe ngonuk; me ika pwe mi auchea, upwe masok ren nei kewe sounfiu; nge ngang mi sinei pwe ka kon fokkun pochokun nap seni ir meinisin; nge inamo, met chok ka mochen seniei upwe mut ngonuk.\n\n22 Iei Ammon a mirit, nge ese efeiengaw, a apasa ngeni Leimonai: Kopwe ausening ngeni ai kapas, ika upwe urenuk seni minne manaman ua fori ekkei mettoch? Iwe iei ewe mettoch ua mochen senuk.\n\n23 Iwe ewe king a ponueni i, me apasa: Ewer, upwe nuku om kewe kapas meinisin. Iwe iei a tup ren otuputup.\n\n24 Iwe Ammon a poputa ne kapas ngeni i fiti pwaracho, me apasa ngeni i: Ka nuku pwe mi wor emon Kot?\n\n25 Iwe a ponueni, me apasa ngeni i: Ngang use sinei met wewen ena.\n\n26 Iwe mwirin Ammon a apasa: Ka nuku pwe mi wor emon Ngun mi Nap?\n\n27 Iwe a apasa, Ewer.\n\n28 Iwe Ammon a apasa: Iei i Kot. Iwe Ammon a apasa ngeni i sefan: Ka nuku pwe ei Ngun mi Nap, i ewe Kot, a forata mettoch meinisin minne ra nom won nang me won ewe fonufan?\n\n29 Iwe a apasa: Ewer, ua nuku pwe a forata mettoch meinisin minne ra nom non ewe fonufan; nge ngang use sinei ekkewe nang.\n\n30 Iwe Ammon a apasa ngeni i: Ekkewe nang ina ew neni ikewe Kot a nonnom ie me noun kewe chon nang mi fel meinisin.\n\n31 Iwe king Leimonai a apasa: Ei a nom asan ewe fonufan?\n\n32 Iwe Ammon a apasa: Ewer, iwe a nenetiw won ekkewe noun aramas meinisin; me a sinei ekkewe ekiekin me popun netip; pun me ren poun ir meinisin ra foruta seni nepoputan.\n\n33 Iwe king Leimonai a apasa: Ua nuku ekkei mettoch meinisin minne ka apasa. En ka ekkuneto me ren Kot?\n\n34 Ammon a apasa ngeni i: Ngang emon mwan; me aramas me nepoputan a foruta seni napanapen Kot, iwe ua kokko me ren noun we Ngun mi Fel pwe upwe afanafana ekkei mettoch ngeni ekkei aramas, pwe repwe tongeni emmwen ngeni ew mirit usun met minne mi pung me ennet;\n\n35 Iwe och kinikinin ena Ngun a nom rei, minne a ngeniei mirit, me pwan manaman anongonong won ai nuku me mochen minne ra nom non Kot.\n\n36 Iei nupwen Ammon a apasa ekkei kapas, a poputa atun ewe forutan ewe fonufan, me pwan forutan Adam, me a ureni i ekkewe mettoch meinisin usun ewe turutiwen aramas, me apasa sefani me watiw me mwen i ekkewe uruo me ekkewe pukefel mi pin noun ekkewe aramas, minne ekkewe soufos ra fen kapas usun, pwan mwo feitiw ngeni ewe fansoun semer we, Liai, a su seni Jerusalem.\n\n37 Iwe a pwan apasa sefani ngeni ir (pun a apasa ngeni ewe king me ngeni noun kewe chon angang) ekkewe sai meinisin an semer kewe me non ewe fonu pon, me ar kewe riaffou ren echik me kaka, me ar kewe weires, me soposopono.\n\n38 Iwe a pwan apasa sefani ngeni ir usun ekkewe ungeni an Leiman me Lemuel, me ekkewe anuon noun Ishmael, ewer, ar kewe ungeni meinisin a ureni ir; iwe a awewei ngeni ir ekkewe uruo meinisin me ekkewe pukefel seni ewe fansoun Liai a su seni Jerusalem feitiw ngeni ewe fansoun iei.\n\n39 Nge esap ikkei meinisin; pun a awewe ngeni ir ewe kokkotun ngaseno, minne a monneta seni nepoputan ewe fonufan; iwe a pwan pwarano ngeni ir usun ewe wareton Kraist, me ekkewe angang meinisin an ewe Samon a pwarano ngeni ir.\n\n40 Iwe non ewe fansoun pwe mwirin a fen apasa ekkei mettoch meinisin, me awewer ngeni ewe king, pwe ewe king a nuku an kewe kapas meinisin.\n\n41 Iwe a poputa ne sio ngeni ewe Samon, a apasa: O Samon, kopwe umoumoch; anongonong won om umoumoch mi watte minne ka fen aea won ekkewe aramasen Nifai, kopwe aea woi, me nei kewe aramas.\n\n42 Iwe iei, nupwen a apasa ei, a turuno ngeni ewe puun, usun ita a mano.\n\n43 Iwe non ewe fansoun pwe noun kewe chon angang ra angei i me ekieno i ren punuwan we, me okkonatiw won ew pet; iwe a kokkon usun ita a mano ren ukukun ru ran me ru pwin; iwe punuwan we, me noun kewe anuon, me noun kewe fopun ra netipeta won, anongonong won napanapen ekkewe chon Leiman, ra fokkun nonineniti an we mano.\n\n", "alma 19": "[center][font_size=26]Sopun 19[/font_size][/center]\n\n[i]Leimonai a angei ewe saramen manau esemuch me kuna ewe Chon Angasano—Chon non imwan we ra nom non ew nikinikin mour, me chommong ra kuna chon nang—Ammon a tumun non napanapen manaman—A papataisei chommong me forata ew imwen fan me neir. Arap ngeni 90 Ier Mwen Kraist.[/i]\n\n1 Iwe non ewe fansoun pwe mwirin ru ran me ru pwin ita repwene angei inisin me akkonatiw non ew nenien peias, minne ra fen fori pokiten ewe popun repwe ireno ar kewe mi mano.\n\n2 Iei ewe kiwin a fen rongorong usun itefounon Ammon, iei minne a titi me mochen pwe i epwe feinong ngeni.\n\n3 Iwe non ewe fansoun pwe Ammon a fori usun a fen annuk, iwe a feinong ngeni ewe kiwin, me a mochen pwe epwe sinei met a mochen pwe i epwe fori.\n\n4 Iwe a apasa ngeni i: Ekkewe chon angangen punuwei we ra fen pwarano ngeniei pwe en emon soufosun emon Kot mi fel, me pwe a wor om manaman ne fori chommong angang mi amwarar non itan;\n\n5 Iei minne, ika pwe iei met a fis, ua mochen pwe kopwe feinong me attona punuwei we, pun i a fen kokkon won an we pet ren ukukun ru ran me ru pwin; iwe ekkoch ra apasa pwe esemo mano, nge ekkoch ra apasa pwe a mano me a pwan pwongaw, me ita i epwene nom non ewe nenien peias; nge ren pwisin inisi, me rei pwe ese pwongaw.\n\n6 Iei, ei met Ammon a mochen, pun i mi sinei pwe king Leimonai a nom fan manamanen Kot; a sinei pwe ewe rochopwakun pwonupwonun nukunukumang a katuruno seni an ekiek, me ewe saram minne a asaramano an ekiek, ewe saramen ningen Kot, minne mi amwarar a asaramano an kirekiroch—ewer, ei saram a awora sokkun pwapwa non ngunun, ewe kuchun rochopwak a katuruno, iwe ewe saramen manau esemuch a sarameno non ngunun, ewer, a sinei pwe ei a nemenano inisin we, me a kekino non Kot—\n\n7 Iei minne, met ewe kiwin a mochen seni ina chok met an mochen. Iei minne, a feinong pwe epwe attona ewe king anongonong won met ewe kiwin a mochen seni; iwe a kuna ewe king, iwe a sinei pwe esemo mano.\n\n8 Iwe a apasa ngeni ewe kiwin: Esemo mano, nge a mour non Kot, iwe non ewe soran i epwe pwata sefan; iei minne kosap peiasenano.\n\n9 Iwe Ammon a apasa ngeni: Ka nuku ei? Iwe a apasa ngeni i: Ese wor nei chon pwarata tiwenon chok om kapas, me ewe kapas an nöum kewe chon angang; nge inamo ua nuku pwe epwe fis anongonong won usun met ka fen apasa.\n\n10 Iwe Ammon a apasa ngeni: Ka feioch pokiten om fokkun nuku; ua apasa ngonuk, fefin, esemo wor och sokkun nuku me nein ekkewe aramasen chon Nifai meinisin.\n\n11 Iwe non ewe fansoun pwe a neno ren ewe pet an punuwan we, seni ena fansoun pwan mwo tori ewe fansoun non ewe soran minne Ammon a finata pwe i epwe pwata.\n\n12 Iwe non ewe fansoun pwe a pwata, anongonong won ekkewe kapas an Ammon; iwe nupwen an a pwata, a eitieuu poun ngeni ewe fefin, me apasa: Feioch ewe iten Kot, me ka feioch.\n\n13 Pun usun ennetin en mi manau, nengeni, ua fen kuna ai we Chon Angasano; iwe i epwe feito, me epwe uputiw me won emon fefin, iwe i epwe angasa aramas meinisin ekkewe ra nuku non itan we. Iei, nupwen a apasa ekkei kapas, netipan a ureno me non i, iwe a pwan turuno ren pwapwa; iwe ewe kiwin a pwan turutiw, pokiten ra nemenemeno me ren ewe Ngun.\n\n14 Iei Ammon a kuna Ngunun ewe Samon a tou anongonong won an kewe iotek won ekkewe chon Leiman, pwin kewe, ekkewe ra esenipato fokkun watten netipeta me nein ekkewe chon Nifai, are nein ekkewe aramas noun Kot pokiten ar kewe angangangaw me ar kewe eereni, a fotopukutiw won pukuwan, me poputa ne wau ngunun non iotek me kinisou ngeni Kot ren met i a fen fori fan iten pwin kewe; iwe a pwan nemenemeno ren pwapwa; iwe iei ir me unumon ra turuno ngeni ewe puun.\n\n15 Iei, nupwen ekkewe chon angang noun ewe king ra kuna pwe ra fen turuno, ra pwan poputa ne sio ngeni Kot, ren nuokusun ewe Samon a fen pwan feito wor, pun ir ekkewe ra fen uta me mwen ewe king me pwarata ngeni i anongonong won ewe manaman mi napanap an Ammon.\n\n16 Iwe non ewe fansoun pwe ra kokkori iten ewe Samon, non ar pochokun, pwan mwo tori ar ra turuno ngeni ewe puun meinisin, tiwenon chok emon me nein ekkewe fin chon Leiman, itan we Apis, i a fen siwin ngeni ewe Samon ren chommong ier, pokiten ew nemasepwi mi amwarar an seman we—\n\n17 Iei pokiten a fen siwin ngeni ewe Samon, me ese pwarano, iei minne, nupwen a kuna pwe ekkewe chon angangen Leimonai meinisin ra turuno ngeni ewe puun, me pwan nour we fefin chon nemenem, ewe kiwin, me ewe king, me Ammon ra koneno won ewe puun, a sinei pwe ina ewe manamanen Kot; iwe a ekieki pwe ei tufich, ren an epwe pwarano ngeni ekkewe aramas met a fis me neir, pwe ren ar repwe kuna ei nikinik epwe fori ir pwe repwe nuku ewe manamanen Kot, iei minne a sa seni imw ngeni imw, ne pwarano ngeni ekkewe aramas.\n\n18 Iwe ra poputa ne achufengeni inisir ngeni imwen ewe king we. Iwe a feito ew mwicheich, iwe ren ar mairu, ra kuna ewe king, me ewe kiwin, me nour kewe chon angang ra koneno won ewe puun, iwe ir meinisin ra kokkon ikewe usun ita ir mi mano; iwe ra pwan kuna Ammon, iwe nengeni, i emon chon Nifai.\n\n19 Iwe iei ekkewe aramas ra poputa ne ngunungun me neir pwisin; ekkoch ra apasa pwe a ew mettoch mi ennetin ngaw a feito wor, are won ewe king me imwan we, pokiten a mutata pwe ewe chon Nifai epwe nonnom non ewe fonu.\n\n20 Nge ekkoch ra apungur, ra apasa: Ewe king a wato ei mettoch mi ngaw won imwan we, pokiten a nieno noun kewe chon angang ekkewe nour kewe penen man ra toropas fetan me ren ekkewe konikin Sipus.\n\n21 Iwe ra pwan kapung me ren ekkewe mwan ekkewe ra uta me ren ekkewe konikin Sipus me atoropasa ekkewe penen man minne ir noun ewe king, pun ra song ren Ammon pokiten chochon ekkewe i a nieno me nein pwir kewe me ren ekkewe konikin Sipus, nupwen a tumunu ekkewe penen man noun ewe king.\n\n22 Iei, emon me neir, ewe pwin we a fen ninnino me ren ewe ketinas noun Ammon, pokiten a fokkun song ren Ammon, a uwau noun we ketinas me feino pwe epwe tongeni turuta won Ammon, pwe epwe nieno i; iwe nupwen an eitieta ewe ketinas pwe epwe pokueno i, nengeni, a turuno me mano.\n\n23 Iei sia kuna pwe Ammon ese tongeni ninnino, pun ewe Samon a apasa ngeni Mosaia, seman we: Upwe tumunu i, iwe epwe fis ngeni anongonong won om nuku—iei minne, Mosaia a fangeno i ngeni ewe Samon.\n\n24 Iwe non ewe fansoun pwe nupwen ewe mwicheich a kuna pwe ewe mwan a turuno ren mano, ewe a eitieta ewe ketinas pwe epwe nieno Ammon, nuokus a feito wor meinisin, iwe rese pwaracho ar repwe wanong pour pwe repwe attapa i are emon me nein ekkewe ra fen turuno; iwe ra poputa ne ingeno sefan me pwisin neir ren met epwe popun ei manaman mi napanap, are met ekkei mettoch meinisin ra wewe ngeni.\n\n25 Iwe non ewe fansoun pwe mi chommong me neir ekkewe ra apasa pwe Ammon i ewe Ngun mi Nap, me ekkoch ra apasa pwe i a ekkuneto me ren ewe Ngun mi Nap;\n\n26 Nge ekkoch ra apungur meinisin, ra apasa pwe i emon anungaw, ewe a fen titito me ren ekkewe chon Nifai pwe epwe eriaffour.\n\n27 Iwe mi wor ekkoch ekkewe ra apasa pwe Ammon a titito me ren ewe Ngun mi Nap pwe epwe eriaffour pokiten ar kewe angangangaw; me pwe ewe Ngun mi Nap i ewe a chok nonnom ren ekkewe chon Nifai fansoun meinisin, ewe a fen angasereno seni ne pour; iwe ra apasa pwe ei Ngun mi Nap ewe a fen nieno chommong me nein pwir kewe, ekkewe chon Leiman.\n\n28 Iwe iei ewe anini fengen a poputa ne fokkun pochokuneno me neir. Iwe nupwen ra anini fengen, ewe fefin chon angang ewe a fori pwe ewe mwicheich epwe ioifengen a feito, iwe nupwen a kuna ewe anini fengen minne a fis nein ewe mwicheich a fokkun netipechou, pwan mwo tori an suputiw chonun mesan.\n\n29 Iwe non ewe fansoun pwe a feino me angei ewe kiwin me ren poun, pwe eni epwe tongeni aueta seni ewe puun; iwe mwitir chok an attapa poun a uta won pechen, me puchor ren ew neuwomongun mongungu, a apasa: O mwareiti Jises, ewe a fen amanauaei seni ew anoninenin hell! O Kot mi efeioch, kopwe umoumoch won ekkei aramas!\n\n30 Iwe nupwen a apasa ei, a kamoch fengeni poun, pokiten a ureno ren pwapwa, a kapas chommong kapas minne rese weweoch; iwe nupwen a fori ei, a angei ewe king, Leimonai, me ren poun, iwe nengeni a pwata me uta won pechen.\n\n31 Iwe i, mwitir, nupwen a kuna ewe anini fengen me nein noun kewe aramas, a feino me poputa ne apungur, me poputa ne aitir ekkewe kapas minne a fen rongorong seni awen Ammon; iwe meinisin ekkewe ra rongorong an kewe kapas ra nuku, iwe ra siwin ngeni ewe Samon.\n\n32 Nge mi chommong me neir ekkewe rese mochen rongorong an kewe kapas; iei minne ra feino soposopono.\n\n33 Iwe non ewe fansoun pwe nupwen Ammon a pwata a pwan aninis ngeni ir, me pwan ekkewe chon angang noun Leimonai meinisin ra pwan aninis; iwe ir meinisin ra afanafan ngeni ekkewe aramas ewe pwan chok mettoch—pwe netiper a fen siwin; pwe ese chiwen wor ar mochenin fori mi ngaw.\n\n34 Iwe nengeni, chommong ra afanafan ngeni ekkewe aramas pwe ra fen kuna chon nang me ra fen kapas ngeni ir; iwe iei ra fen aporousa ngeni ir ekkewe mettochun Kot, me usun an wenechar.\n\n35 Iwe non ewe fansoun pwe mi chommong ekkewe ra nuku non ar kewe kapas; iwe meinisin ekkewe ra nuku ra papatais; iwe ra winiti aramas tupwon, iwe ra forata ew imwen fan me neir.\n\n36 Iwe iei ewe angangen ewe Samon a poputa me nein ekkewe chon Leiman; iei ewe Samon a poputa ne wau Ngunun we wor; iwe sia kuna pwe poun mi keitiuu ngeni aramas meinisin ekkewe ra aier me nuku non itan we.\n\n", "alma 20": "[center][font_size=26]Sopun 20[/font_size][/center]\n\n[i]Ewe Samon a tinano Ammon ngeni Mitonai pwe epwe angasa pwin kewe mi kanapus—Ammon me Leimonai ra churi semen Leimonai we, ewe a king won unusen ewe fonu—Ammon a echimwa ewe king a chinnap pwe epwe tipeew ngeni tiwenon pwin kewe. Arap ngeni 90 Ier Mwen Kraist.[/i]\n\n1 Iwe non ewe fansoun pwe nupwen ra forata ew imwen fan non ena fonu, pwe king Leimonai a mochen pwe Ammon epwe fiti i ngeni ewe fonuen Nifai, pwe epwe tongeni pwar ngeni i seman we.\n\n2 Iwe mongungun ewe Samon a feito ngeni Ammon, a apasa: Kosap feita ngeni ewe fonuen Nifai, pun nengeni, ewe king epwe kutta manauom; nge kopwe feino ngeni ewe fonuen Mitonai; pun nengeni, pwium we Aaron, me pwan Miulakai me Amma ra nom non kanapus.\n\n3 Iei non ewe fansoun pwe nupwen Ammon a rongorong ei, a apasa ngeni Leimonai: Nengeni, pwi we me chiechiei kewe ra nom non kanapus non Mitonai, iwe upwe feino pwe upwe tongeni angaser.\n\n4 Iei Leimonai a apasa ngeni Ammon: Ua sinei, non pochokunen ewe Samon ka tongeni fori mettoch meinisin. Nge nengeni, upwe fituk ngeni ewe fonuen Mitonai; pun ewe kingen ewe fonuen Mitonai, itan Antiomno, i a chiechioch ngeniei; iei minne upwe feino ngeni ewe fonuen Mitonai, pwe upwe tongeni otupu ewe kingen ewe fonu, iwe i epwe aturau pwium kewe seni kanapus. Iei Leimonai a apasa ngeni i: Ion a apasa ngonuk pwe pwium kewe ra nom non kanapus?\n\n5 Iwe Ammon a apasa ngeni i: Ese wor emon a ureniei, tiwenon chok pwe Kot; iwe a apasa ngeniei—Feino me angasa pwium kewe, pun ra nom non kanapus non ewe fonuen Mitonai.\n\n6 Iei nupwen Leimonai a rongorong ei a annuku pwe noun kewe chon angang repwe amonnata noun kewe oris me wan kewe chariot.\n\n7 Iwe a apasa ngeni Ammon: Feito, upwe fituk ne feitiw ngeni ewe fonuen Mitonai, iwe ikewe upwe sio ngeni ewe king pwe epwe aturau pwium kewe seni kanapus.\n\n8 Iwe non ewe fansoun pwe nupwen Ammon me Leimonai ra sai ngeni ena neni, ra churi semen Leimonai we, ewe a king won unusen ewe fonu.\n\n9 Iwe nengeni, semen Leimonai we a apasa ngeni i: Pwata kose feito ngeni ewe kametip non ewe ran mi auchea nupwen ua fori ew kametip fan iten nei kewe anuon, me nei kewe aramas?\n\n10 Iwe a pwan apasa: Ian kopwe no ia fiti ei chon Nifai, i emon me nein ekkewe noun ewe mi chofona?\n\n11 Iwe non ewe fansoun pwe Leimonai a apasa sefan ngeni i ian epwe feino ie, pun a nuokus an epwe asonga i.\n\n12 Iwe a pwan ureni i ekkewe popun meinisin an nometiw non an we muu, pwe i ese feino ngeni seman we ngeni ewe kametip minne a fen amonnata.\n\n13 Iwe iei nupwen Leimonai a fen apasa sefani ngeni i ekkei mettoch meinisin, nengeni, ren an mairu, seman we a song ren, me a apasa: Leimonai, kopwene no pwe kopwe angasa ekkei chon Nifai, ekkewe ir noun emon mi chofona. Nengeni, a sona seni semach kewe; iwe iei noun kei ra pwan feito neich pwe repwe tongeni, ren ar nikatuputup me chofona, repwe atupano kich, pwe repwe pwan sona senikich pisekich kewe.\n\n14 Iei semen Leimonai we a annuku ngeni i pwe epwe nieno Ammon ren ewe ketinas. Iwe a pwan annuku ngeni i pwe esap feita ngeni ewe fonuen Mitonai, nge epwe fiti i ne niwin ngeni ewe fonuen Ishmael.\n\n15 Nge Leimonai a apasa ngeni i: Usap nieno Ammon, usap pwan niwin ngeni ewe fonuen Ishmael, nge upwe feino ngeni ewe fonuen Mitonai pwe upwe tongeni etiwano pwin Ammon kewe, pun ua sinei pwe ir mwan mi pung me soufos mi fel noun ewe Kot mi ennet.\n\n16 Iei nupwen seman we a rongorong ekkei kapas, a song ren, iwe a weitau noun ewe ketinas pwe epwe tongeni nieno i ngeni ewe puun.\n\n17 Nge Ammon a uta me apasa ngeni i: Nengeni, kosap nieno noum we anuon; nge inamo, mi murino epwe fen turuno nap sonuk, pun nengeni, a fen aier seni an kewe tipis; nge ika kopwe turuno atun ei fansoun, non om song, ngunum esap tongeni manau.\n\n18 Iwe pwan, mi auchea pwe kopwe kouno; pun ika kopwe nieno noum we anuon, pokiten i emon mwan mi nimenimoch, chan we epwe sio seni ewe puun ngeni ewe Samon an Kot, pun niwinin tipis epwe feito wom; iwe eni ngunum epwe poutmwanino.\n\n19 Iei nupwen Ammon a apasa ekkei kapas ngeni i, a ponueni i, a apasa: Ngang mi sinei pwe ika ua nieno nei we anuon, upwe assuku cha mi nimenimoch; pun en ena ka kutta om kopwe nieno i.\n\n20 Iwe a eitieuu poun pwe epwe nieno Ammon. Nge Ammon a ungeni an kewe wopup, me a pwan wichi poun pwe esap tongeni aea.\n\n21 Iei nupwen ewe king a kuna pwe Ammon a tongeni nieno i, a poputa ne sio ngeni Ammon pwe esap angeiano manauan.\n\n22 Nge Ammon a eitieta noun we ketinas, me a apasa ngeni i: Nengeni, upwe wichuk tiwenon chok ika kopwe mut ngeniei pwe pwi kewe repwe katuruu seni kanapus.\n\n23 Iei ewe king, a nuokus ika epwe ninnino, a apasa: Ika kopwe amanauaei upwe mut ngonuk met chok kopwe eis, pwan mwo esopun ewe muu.\n\n24 Iei nupwen Ammon a kuna pwe a wata ew amemef won ewe king a chinnap anongonong won an mochen, a apasa ngeni i: Ika kopwe mutata pwe pwi kewe repwe tongeni katuruu seni kanapus, me pwan Leimonai epwe annomu pwisin muun we, me kosap pwan tipengaw ren, nge mutata pwe epwe tongeni fori anongonong won an mochen non met chok mettoch a ekieki, iwe upwe amanauok; ika esap ina upwe wichuk ngeni ewe puun.\n\n25 Iei nupwen Ammon a apasa ekkei kapas, ewe king a poputa ne pwapwa pokiten manauan we.\n\n26 Iwe nupwen a kuna pwe ese wor an Ammon mochen an epwe nieno i, iwe nupwen a pwan kuna an we ennetin tong ngeni noun we anuon Leimonai, a fokkun ingeno, me apasa: Pokiten ikkei meinisin met ka mochen, pwe upwe etiwano pwium kewe, me mutata pwe nei we anuon Leimonai epwe annomu muun we, nengeni, upwe mut ngonuk pwe nei we anuon epwe tongeni annomu muun we seni ei fansoun me feinfeino; iwe usap chiwen nemeni—\n\n27 Iwe upwe pwan mut ngonuk pwe pwium kewe repwe tongeni katuruu seni kanapus, iwe en me pwium kewe ami mi tongeni feito ngeniei, non muui we; pun upwe ennetin mochen kunok. Pun ewe king a ennetin ingeno ren ekkewe kapas minne a fen apasa, me pwan ren ekkewe kapas minne noun we anuon Leimonai a fen apasa, iei minne a fokkun mochen pwe epwe kaeo usur.\n\n28 Iwe non ewe fansoun pwe Ammon me Leimonai ra soposopono won ar we sai ngeni ewe fonuen Mitonai. Iwe Leimonai a chen me ne mesen ewe kingen ewe fonu; iei minne pwin Ammon kewe ra emmweniu seni non kanapus.\n\n29 Iwe nupwen Ammon a churi ir a fokkun netipechou, pun nengeni ra seneno, me unucher kewe ra fokkun ettikeno pokiten ar fofo ren san mi pochokun. Iwe ra pwan riaffoun echik, kaka, me sokopaten riaffou meinisin; nge inamo ra nikitu non ar kewe riaffou.\n\n30 Iwe, usun a fen fis, a ina fetanir pwe repwe turunong ne poun ew mi kon pochokun me ew mi kon nukumach aramas; iei minne rese mochen ausening ngeni ar kewe kapas, iwe ra aturareu, me wichi ir, me asur seni imw ngeni imw, me seni neni ngeni neni, pwan mwo tori ar tori ewe fonuen Mitonai; iwe ikewe ra ono me katurunong non kanapus, me fofo ren san mi pochokun, me nom non kanapus non chommong ran, me ra ngaseno me ren Leimonai me Ammon.\n\n", "alma 21": "Ew uruon ewe afanafan an Aaron, me Miulakai, me pwir kewe, ngeni ekkewe chon Leiman.\n\nMi kapachenong sopun 21 ngeni 25.\n\n[center][font_size=26]Sopun 21[/font_size][/center]\n\n[i]Aaron a aiti ekkewe chon Amalekai usun Kraist me An we Achasefan—Aaron me pwin kewe ra kanapus non Mitonai—Mwirin ar we ngaseno, ra afanafan non ekkewe sinakok me awora chommong minafon chon ewe mwichefen—Leimonai a mutata ewe pungun finata namanam ngeni ekkewe aramas non ewe fonuen Ishmael. Arap ngeni 90–77 Ier Mwen Kraist.[/i]\n\n1 Iei nupwen Ammon me pwin kewe ra keimufesen non ekkewe kianin ewe fonuen ekkewe chon Leiman, nengeni Aaron a sai ngeni ewe fonu minne a iteni me ren ekkewe chon Leiman, Jerusalem, ra eita ngeni mwirin ewe fonuen ikewe semer kewe ra uputiw ie; iwe a towaweno ngeni ekkewe kianin Mormon.\n\n2 Iei ekkewe chon Leiman me ekkewe chon Amalekai me ekkewe aramasen Amulon ra aueta ew teninimw mi napanap, minne a iteni Jerusalem.\n\n3 Iei ekkewe chon Leiman pwisin won inisir a naf ar pochokuneno, nge ekkewe chon Amalekai me ekkewe chon Amulon ir mi kon chok pochokun senir; iei minne ra fori ekkewe chon Leiman pwe repwe apochokunano netiper, pwe repwe pochokununo non fofforungaw me ar angang mi anieput.\n\n4 Iwe non ewe fansoun pwe Aaron a feito ngeni ewe teninimwen Jerusalem, iwe akkom a poputa ne afanafan ngeni ekkewe chon Amalekai. Iwe a poputa ne afanafan ngeni ir non ar kewe sinakok, pun ra kauuta sinakok anongonong won ewe tetten an Nior; pun chommong me nein ekkewe chon Amalekai me ekkewe chon Amulon ra anongonong won ewe tetten an Nior.\n\n5 Iei minne, nupwen Aaron a tonong non ew me nein ar kewe sinakok pwe epwe afanafan ngeni ekkewe aramas, iwe nupwen an a kapas ngeni ir, nengeni a uta emon chon Amalekai me poputa ne anini ngeni i, a apasa: Met ena ka fen pwarata? Ka fen kuna emon chon nang? Pwata chon nang rese pwato ngenikem? Nengeni met ekkei aramas rese öch usun noum kewe aramas?\n\n6 Ka pwan apasa, tiwenon chok ika am pwe aier am pwe mano non ngun. Ifa usun ka sinei ekiekin me mochenin netipem? Ifa usun ka sinei pwe mi wor am popun am pwe aier? Ifa usun ka sinei pwe ause aramas tupwon? Nengeni, am aua fen kauuta imwenipin, iwe am aua achufengenikem pwe am pwe fen ngeni Kot. Am aua nuku pwe Kot epwe angasa aramas meinisin.\n\n7 Iei Aaron a apasa ngeni i: Ka nuku pwe ewe Noun Kot epwe wareto pwe epwe angasano aramas seni ar tipis?\n\n8 Iwe ewe mwan a apasa ngeni i: Am ause nuku pwe ka sinei och sokkun mettoch. Am ause nuku non ekkei eereni mi puch. Am ause nuku pwe ka sinei usun mettoch repwe feito, am ause pwan nuku pwe semom kewe me pwan semem kewe ra sinei usun ekkewe mettoch minne ra apasa, are usun met minne epwe feito.\n\n9 Iei Aaron a poputa ne suki ekkewe pukefel ngeni ir usun ewe wareton Kraist, me pwan usun ewe manausefanin ekkewe mi mano, me ese pwan tongeni wor ngaseno fan iten aramas tiwenon chok ika epwe seni ewe mano me riaffou an Kraist, me ewe achasefanin chan we.\n\n10 Iwe non ewe fansoun nupwen a poputa ne awewei ekkei mettoch ngeni ir ra song ren, me poputa ne turunufasei; iwe rese mochen rongorong ekkewe kapas minne a apasa.\n\n11 Iei minne, nupwen a kuna pwe rese mochen rongorong an kewe kapas, a tou seni ar we sinakok, me feito ngeni ew sopw minne a iteni Anai-Antai, iwe ikewe a kuna Miulakai an afanafana ewe kapas ngeni ir; me pwan Amma me pwin kewe. Iwe ra anini ngeni chommong usun ewe kapas.\n\n12 Iwe non ewe fansoun pwe ra kuna pwe ekkewe aramas repwe apochokunano netiper, iei minne ra tou me feito ngeni ewe fonuen Mitonai. Iwe ra afanafana ewe kapas ngeni chommong, iwe ekkoch ra nuku non ekkewe kapas minne ra afanafana.\n\n13 Nge inamo, Aaron me ew chochon mwichen pwin kewe ra ono me katurunong non kanapus, iwe nussur kewe ra suno seni ewe fonuen Mitonai ngeni ekkewe kinikinin neni unukur.\n\n14 Iwe ekkewe ra katurunong non kanapus ra riaffouni chommong mettoch, iwe ra ngaseno me ren poun Leimonai me Ammon, iwe ra amwongonir me aufoufer.\n\n15 Iwe ra feino sefan pwe repwe afanafana ewe kapas, iwe iei ra ngaseno ren ewe aewin fansoun seni kanapus; iwe iei ra fen riaffou.\n\n16 Iwe ra feino ngeni ian chok neni ra emmwenino ie me ren Ngunun ewe Samon, ra afanafana ewe kapasen Kot non ew me ew sinakok an ekkewe chon Amalekai, are non ew me ew mwichen ekkewe chon Leiman ian ra tongeni katonong ie.\n\n17 Iwe non ewe fansoun pwe ewe Samon a poputa ne efeiochur, ina minne ra uwei chommong ngeni ewe mirit usun ewe ennet; ewer, ra pesei chommong repwe sinei usun ar tipis, me usun eerenien semer kewe, minne rese pung.\n\n18 Iwe non ewe fansoun pwe Ammon me Leimonai ra niwin seni ewe fonuen Mitonai ngeni ewe fonuen Ishmael, minne ina ewe fonuen ar kewe neuo.\n\n19 Iwe king Leimonai ese mutata pwe Ammon epwe angang ngeni i, are epwe noun chon angang.\n\n20 Nge a annuku pwe epwe wor sinakok epwe kauuta non ewe fonuen Ishmael; iwe a annuku pwe noun kewe aramas, are ekkewe aramasen minne ra nom fan an nemenem, repwe achufengenir.\n\n21 Iwe a pwapwa wor, iwe a aiti ir chommong mettoch. Iwe a pwan affata ngeni ir pwe ir ew aramas mi nom fan an nemenem, me pwe ir ew aramas ngaseno, pwe ir mi ngaseno seni eriaffoun ewe king, seman we; pun seman we a fen mut ngeni i pwe epwe tongeni nemenem won ekkewe aramas minne ra nom non ewe fonuen Ishmael, me non unusen ewe fonu unukun.\n\n22 Iwe a pwan affata ngeni ir pwe mi tongeni wor ar pung ne fen ngeni ewe Samon ar Kot anongonong won ar mochen, non menni chok neni ra nom non, ika epwe non ewe fonu minne a nom fan nemenien king Leimonai.\n\n23 Iwe Ammon a afanafan ngeni ekkewe aramasen king Leimonai; iwe non ewe fansoun pwe a aiti ir mettoch meinisin usun ekkewe mettoch ren pekin wenechar. Iwe a peser iteiten ran, fiti unusen achocho; iwe ra aneasochis ngeni an kapas, iwe ra nikitu ne aneasochisi ekkewe annukun Kot.\n\n", "alma 22": "[center][font_size=26]Sopun 22[/font_size][/center]\n\n[i]Aaron a aiti semen Leimonai we usun ewe Foruta, ewe Turutiwen Adam, me ewe kokkotun ngaseno me non Kraist—Ewe king me chon non imwan we meinisin ra siwin—Ewe keimufesenin ewe fonu nefinen ekkewe chon Nifai me ekkewe chon Leiman a affateno. Arap ngeni 90–77 Ier Mwen Kraist.[/i]\n\n1 Iei, nupwen Ammon a soposopono ne aiti ekkewe aramasen Leimonai, sipwene niwin ngeni ewe uruon Aaron me pwin kewe; pun mwirin an we a no seni ewe fonuen Mitonai a emmwen me ren ewe Ngun ngeni ewe fonuen Nifai, pwan mwo tori imwen ewe king ewe a nemenem won unusen ewe fonu tiwenon chok ewe fonuen Ishmael; iwe i ewe semen Leimonai.\n\n2 Iwe non ewe fansoun pwe a feinong ngeni i non imwen ewe king we mi watte, fiti pwin kewe, iwe a pwisin chappetiw me mwen ewe king, me apasa ngeni i: Nengeni, O king, am ekkewe pwin Ammon, ekkewe ka fen angaser seni kanapus.\n\n3 Iwe iei, O king, ika kopwe mut ngenikem manauem, am aupwe noum chon angang. Iwe ewe king a apasa ngeni ir: Uta, pun upwe mut ngenikemi manauemi, iwe usap mutata pwe oupwe nei chon angang; nge upwe tingor non pochokun pwe oupwe angang ngeniei; pun a fen ekis osukosuk non ai ekiek pokiten ewe fangochun me ewe auchean ekkewe kapas an pwium we Ammon; iwe ua mochen pwe upwe sinei ewe popun pwata ese fituk ne feita seni Mitonai.\n\n4 Iwe Aaron a apasa ngeni ewe king: Nengeni, ewe Ngunun ewe Samon a fen kokkori i ngeni pwan ew neni; i a fen feino ngeni ewe fonuen Ishmael, pwe epwe aiti ekkewe aramasen Leimonai.\n\n5 Iei ewe king a apasa ngeni ir: Met ei ka fen apasa usun ewe Ngunun ewe Samon? Nengeni, iei ewe mettoch minne a fen aosukosukaei.\n\n6 Iwe pwan, met ei ewe Ammon a apasa—Ika kopwe aier kopwe manau, iwe ika kosap aier, kopwe katuruno atun ewe ranin soponon?\n\n7 Iwe Aaron a ponueni i me apasa ngeni i: Ka nuku pwe mi wor emon Kot? Iwe ewe king a apasa: Ngang mi sinei pwe ekkewe chon Amalekai ra apasa pwe mi wor emon Kot, iwe ua fen fang ngeni ir pwe repwe kauuta imwenipin, pwe repwe tongeni achufengeni inisir pwe repwe fen ngeni i. Iwe ika iei ka apasa pwe mi wor emon Kot, nengeni upwe nuku.\n\n8 Iwe iei nupwen Aaron a rongorong ei, netipan a poputa ne pwapwa, iwe a apasa: Nengeni, ennetin usun ka manau, O king, mi wor emon Kot.\n\n9 Iwe ewe king a apasa: Met Kot i ewe Ngun mi Nap ewe a uwau semach kewe seni ewe fonuen Jerusalem?\n\n10 Iwe Aaron a apasa ngeni i: Ewer, i ewe Ngun mi Nap, me i a forata mettoch meinisin non nang me non fonufan. Ka nuku ei?\n\n11 Iwe a apasa: Ewer, ua nuku pwe ewe Ngun mi Nap a forata mettoch meinisin, iwe ua mochen pwe kopwe ureniei usun ekkei mettoch meinisin, iwe upwe nuku om kewe kapas.\n\n12 Iwe non ewe fansoun pwe nupwen Aaron a kuna pwe ewe king epwe nuku an kewe kapas, a poputa seni ewe forutan Adam, a anneani ekkewe pukefel ngeni ewe king—usun an Kot forata aramas seni pwisin napanapan, me pwan Kot a ngeni i annuk, me pokiten atai annuk, aramas ra turutiw.\n\n13 Iwe Aaron a awewe ngeni i ekkewe pukefel seni ewe forutan Adam, a awewei ewe turutiwen aramas me mwen i, me ar nikinikin pekin mochenin fonufan me pwan ewe kokkotun ngaseno, minne a monneta seni nongonongen ewe fonufan, me non Kraist, fan iten ion meinisin epwe nuku non itan we.\n\n14 Iwe pokiten aramas ra fen turutiw ese tongeni pwisin fich ngeni i och mettoch; nge ekkewe riaffou me manon Kraist a achasefani ar kewe tipis, me non nuku me aier, me soposopono; me pwe i a muti ekkewe senin mano, pwe ewe peias esap wor an win, me ewe emmetekin mano epwe kuf me non ekkewe apinukunukun ning; iwe Aaron a awewei ekkei mettoch meinisin ngeni ewe king.\n\n15 Iwe non ewe fansoun pwe mwirin an Aaron a awewei ekkei mettoch ngeni i, ewe king a apasa: Met upwe fori pwe epwe tongeni wor ai manau esemuch usun minne ka fen apasa? Ewer, met upwe fori pwe upwe tongeni uputiw me ren Kot, me ei ngun mi ngaw epwe uttutuu seni fan mwari, me angei noun we Ngun, pwe upwe tongeni ureno ren pwapwa, pwe usap tongeni katuruno atun ewe ranin soponon? Nengeni, anon i, upwe fangeta mettoch meinisin ua pisekini, ewer, upwe nikitano ai we muu, pwe upwe tongeni angei ei ennetin pwapwa.\n\n16 Nge Aaron a apasa ngeni i: Ika ka mochen ei mettoch, ika kopwe chappetiw me mwen Kot, ewer, ika kopwe aier seni om kewe tipis meinisin, me chappetiw me mwen Kot, me kokkori itan we non nuku, me nuku pwe kopwe angei, ika kopwe iei iwe kopwe angei ewe apinukunuk minne ka mochen.\n\n17 Iwe non ewe fansoun pwe nupwen Aaron a apasa ekkei kapas, ewe king a chappetiw me mwen ewe Samon, won pukuwan; ewer, a pwan mwo akonano inisin won ewe puun, me puchor pochokun, a apasa:\n\n18 O Kot, Aaron a ureniei pwe mi wor emon Kot; iwe ika mi wor emon Kot, me ika en emon Kot, kose mochen pwarano inisum ngeniei, iwe upwe aturano ai kewe tipis meinisin pwe upwe sineok, me pwe upwe tongeni manau seni mano, me manau atun ewe ranin soponon. Iwe iei nupwen ewe king a apasa ekkei kapas, a chung usun ita a mano.\n\n19 Iwe non ewe fansoun pwe noun kewe chon angang ra sa me ureni ewe kiwin mettoch meinisin a fen fis ngeni ewe king. Iwe a feito ngeni ewe king; iwe nupwen a kuna i an koneno usun ita a mano, me pwan Aaron me pwin kewe ra uta usun ita ir ewe popun an we turuno, a song rer, me annuku pwe noun kewe chon angang, are ekkewe chon angang noun ewe king, repwe angei ir me nireno.\n\n20 Iei ekkewe chon angang ra fen kuna ewe popun an we king we turuno, iei minne rese pwaracho ne wata pour won Aaron me pwin kewe; iwe ra sio ngeni ewe kiwin ra apasa: Pwata ka annuku pwe am aupwe nieno ekkei mwan, nupwen emon me neir a pochokun nap senikem meinisin? Iei minne am aupwe turuno me mwer.\n\n21 Iei nupwen ewe kiwin a kuna nuokusun ekkewe chon angang a pwan poputa ne fokkun nuokus, ren nuokusun ika epwe wor ekkoch mettoch mi ngaw epwe tota won. Iwe a annuku noun kewe chon angang pwe repwe feino me kori ekkewe aramas, pwe repwe tongeni nieno Aaron me pwin kewe.\n\n22 Iei nupwen Aaron a kuna tinikenin ewe kiwin, i, pokiten a pwan sinei pochokunen netipen ekkewe aramas, a nuokus ika pwe ew mwicheich epwe achufengeni inisir, iwe epwe wor ew ennetin anini fengen me ew osukosuk me neir; iei minne a wata poun me aueta ewe king seni ewe puun, me apasa ngeni i: Uta. Iwe a uta won pechen, a angei an pochokun.\n\n23 Iei ei a fis me ne mesen ewe kiwin me chommong me nein ekkewe chon angang. Iwe nupwen ra kuna ra fokkun ingeno, me poputa ne nuokus. Iwe ewe king a uta, me poputa ne aiti ir. Iwe a aiti ir, iei minne unusen chon non imwan we ra siwin ngeni ewe Samon.\n\n24 Iei mi wor ew mwicheich a ioifengen pokiten ewe annuk an ewe kiwin, iwe a poputa ne wor ennetin ngunungun me neir pokiten Aaron me pwin kewe.\n\n25 Nge ewe king a uta me neir me angang ngeni ir. Iwe ra kinamweno ngeni Aaron me ekkewe ir mi nom ren.\n\n26 Iwe non ewe fansoun pwe nupwen ewe king a kuna pwe ekkewe aramas ra kinamweno, a annuku pwe Aaron me pwin kewe repwe uta nukanapen ewe mwicheich, me pwe repwe afanafana ewe kapas ngeni ir.\n\n27 Iwe non ewe fansoun pwe ewe king a tinano ew porous non unusen ewe fonu, me nein noun kewe aramas meinisin ekkewe ir mi nom non unusen ewe fonu, ekkewe ir mi nom non ekkewe kinikinin neni meinisin unukun, minne a pwan mwo kia ngeni ewe sat, non otiw me non notou, me minne a keimu seni ewe fonuen Saraemla me ren ew aukukkun kinikinin fonu pon, minne a soposop seni ewe sat otiw ngeni ewe sat notou, me unukun ekkewe kianin orossetin ewe fonu, me kianin ewe fonu pon minne a nom ennefen unukun ewe fonuen Saraemla, me non ekkewe kianin Mantai, unukun nepopun ewe chonupupu Sidon, a soposop seni otiw ngeni notou—iwe iei ekkewe chon Leiman me ekkewe chon Nifai ra keimufesen.\n\n28 Iei, ewe kinikinin ekkewe chon Leiman mi kon chipwang a nom non ewe fonu pon, me ra nom non imw mangaku; iwe ra toropas fetan non unusen ewe fonu pon non notou, non ewe fonuen Nifai; ewer, me pwan non notoun ewe fonuen Saraemla, non ekkewe kia unukun orossetin ewe fonu, me non notoun ewe fonuen Nifai, non nenien an semer kewe aewin neuo, iwe iei a weneno unukun orossetin ewe fonu.\n\n29 Iwe mi pwan chommong ekkewe chon Leiman non otiwen unukun orossetin ewe fonu, ikewe ekkewe chon Nifai ra asureno ie. Iwe iei ekkewe chon Nifai ra akkarap rokopwanino me ren ekkewe chon Leiman; nge inamo ekkewe chon Nifai ra fen fonuenano unusen ekkewe kinikinin ennefen non ewe fonu ewe a kia ngeni ewe fonu pon, me ren nepopun ewe chonupupu Sidon, seni otiw ngeni notou, unukun won nepekin ewe fonu pon; non ennefen, pwan mwo tori ar ra feito ngeni ewe fonu minne ra eita ngeni Fonuen ras.\n\n30 Iwe a kia ngeni won ewe fonu minne ra eita ngeni Tatakis, pokiten a kon towaw ngeni pekin ennefen pwe a feito ngeni ewe fonu minne a fen aramaseno me a fen tano, usun chun ekkewe am aua fen kapas usun, minne ra pwá me ren ekkewe aramasen Saraemla, pokiten ina ewe nenien ar we aewin inenong.\n\n31 Iwe ra feito seni ikewe feita ngeni eorun ewe fonu pon. Iei ewe fonu won ewe pekin ennefen a iteni Tatakis, me ewe fonu won pekin eor a iteni Fonuen ras, iwe a ew fonu pon minne mi ureno ren sokopaten meinisin man mwacho seni sokkun nikinik, ew kinikin minne a feito seni ewe fonu ennefen pokiten mwongo.\n\n32 Iwe iei, a chok ukukun towawan ew me esop ran sai me ren emon chon Nifai, non ewe kinikin Fonuen ras me ewe kinikin Tatakis, seni otiw ngeni ewe sat notou; iwe iei ewe fonuen Nifai me ewe fonuen Saraemla ra akkarap repwene rokopwanino ren konik, iwe a wor ew kukkunun aukukkunun fonu nefinen ewe fonu ennefen me ewe fonu eor.\n\n33 Iwe non ewe fansoun pwe ekkewe chon Nifai ra nonnom non ewe fonu Fonuen ras, pwan mwo seni otiw ngeni ewe sat notou, iwe iei ekkewe chon Nifai non ar mirit, fiti nour kewe chon mas me nour kewe sounfiu, ra amochanong ekkewe chon Leiman non eor, pwe ren ewe popun esap wor ar nemenem won ennefen, pwe resap tongeni masoweni ewe fonu ennefen.\n\n34 Iei minne ekkewe chon Leiman rese tongeni chok nemenem non ewe fonuen Nifai, me ewe fonu pon unukun. Iei a ew mirit non ekkewe chon Nifai—pokiten ekkewe chon Leiman ir chon koum ngeni ir, resap mutata ar eriaffou me ren meinisin pau, me pwan epwe tongeni ew fonuer ikewe repwe tongeni suno ie, anongonong won ar mochen.\n\n35 Iwe iei ngang, mwirin ai apasa ei, ua niwin sefan ngeni ewe uruon Ammon me Aaron, Omner me Imnai, me pwir kewe.\n\n", "alma 23": "[center][font_size=26]Sopun 23[/font_size][/center]\n\n[i]Pungun finata namanam a affateno—Ekkewe chon Leiman non fisu fonu me teninimw ra siwin—Ra pwisin eita ngeni ir Antai-Nifai-Liai me ra ngaseno seni ewe anumamau—Ekkewe chon Amalekai me ekkewe chon Amulon rese etiwa ewe ennet. Arap ngeni 90–77 Ier Mwen Kraist.[/i]\n\n1 Nengeni, iei non ewe fansoun pwe ewe kingen ekkewe chon Leiman a tinauu ew porous nein noun kewe aramas meinisin, pwe resap wata pour won Ammon, are Aaron, are Omner, are Imnai, ika emon me nein pwir kewe ekkewe repwe feino afanafana ewe kapasen Kot, non ian chok neni repwe nom ie, non ew kinikinin fonuer we.\n\n2 Ewer, a tinano ew annuk neir, pwe resap wata pour wor ar repwe foti ir, are ar repwe aturarenong non kanapus; resap pwan attofuta wor, are ninni ir, are aturareu seni ar kewe sinakok, are ariaffour; resap pwan mwonei ngeni ir fau, nge epwe wor ar pung ne tonong non imwer kewe, me pwan ar kewe tempel, me ar kewe nenien imwenipin.\n\n3 Iwe iei repwe tongeni feino me afanafana ewe kapas anongonong won ar mochen, pun ewe king a fen siwin ngeni ewe Samon, me chon non imwan we meinisin; iei minne a tinano an we porous non unusen ewe fonu ngeni noun kewe aramas, pwe ewe kapasen Kot esap tongeni wor eppetin, nge pwe epwe tongeni feino non unusen ewe fonu, pwe noun kewe aramas repwe tongeni pesepes usun ngawen eerenien semer kewe, me pwe repwe tongeni pesepes pwe ir pwipwi meinisin, me pwe resap nii manau, are resap angemwan, are resap sona, are resap fori nisou, are resap fori och sokkun fofforungaw.\n\n4 Iwe non ewe fansoun pwe nupwen ewe king a fen tinano ei porous, pwe Aaron me pwin kewe ra feino seni teninimw ngeni teninimw, me seni ew imwen fen ngeni pwan ew, ra forata imwen fan, me epinano pris me sense non unusen ewe fonu me nein ekkewe chon Leiman, pwe repwe afanafan me repwe aiti me neir ewe kapasen Kot; iwe iei a poputa ne wor ar watten fetanoch.\n\n5 Iwe ngerou ra emmwen ngeni ewe mirit usun ewe Samon, ewer, ngerou ra emmwen ngeni ewe nuku non eerenien ekkewe chon Nifai; iwe ra kaeo ekkewe uruo me osini minne ra keititiw pwan mwo tori ei fansoun iei.\n\n6 Iwe usun ennetin ewe Samon mi manau, mi ennet meinisin ekkewe ra nuku, are meinisin ekkewe ra emmwen ngeni ewe mirit usun ewe ennet, seni ewe afanafan an Ammon me pwin kewe, anongonong won ewe ngunun pwarata me osini, me ewe manamanen Kot a anganga manaman non ir—ewer, ua apasa ngenikemi, usun ewe Samon mi manau, meinisin me nein ekkewe chon Leiman ra nuku non ar we afanafan, me ra siwin ngeni ewe Samon, rese tongeni rikino.\n\n7 Pun ra winiti ew aramas tupwon; ra watiw ekkewe pisekin ar ungeni, pwe rese chiwen fiu ngeni Kot, pwan ngeni emon me nein pwir kewe.\n\n8 Iei, ikkei ir ekkewe ra siwin ngeni ewe Samon:\n\n9 Ekkewe aramasen ekkewe chon Leiman ekkewe ra nom non ewe fonuen Ishmael;\n\n10 Me pwan ekkewe aramasen ekkewe chon Leiman ekkewe ra nom non ewe fonuen Mitonai;\n\n11 Me pwan ekkewe aramasen ekkewe chon Leiman ekkewe ra nom non ewe teninimwen Nifai;\n\n12 Me pwan ekkewe aramasen ekkewe chon Leiman ekkewe ra nom non ewe fonuen Sailum, me ekkewe ra nom non ewe fonuen Semlan, me non ewe teninimwen Lemuel, me non ewe teninimwen Simnailam.\n\n13 Iwe ikkei ekkewe iten ekkewe teninimwen ekkewe chon Leiman minne ra siwin ngeni ewe Samon; me ikkei ir ekkewe ara watiw pisekin ar ungeni, ewer, nour kewe pisekin maun meinisin; iwe ir meinisin chon Leiman.\n\n14 Iwe ekkewe chon Amalekai rese siwin, tiwenon chok emon; ese pwan wor emon nein ekkewe chon Amulon a siwin; nge ra apochokunano netiper, me pwan netipen ekkewe chon Leiman non kinikinin ena fonu ikewe ra nom ie, ewer, me sopwur kewe meinisin me teninimwer kewe meinisin.\n\n15 Iei minne, am aua eita ekkewe teninimwen ekkewe chon Leiman meinisin non minne ra aier me feito ngeni ewe mirit usun ewe ennet, me ra siwin.\n\n16 Iwe iei non ewe fansoun pwe ewe king me ekkewe ra siwin ra fokkun mochen pwe epwe wor ew iter, pwe ren ewe popun repwe tongeni sokkono seni pwir kewe; iei minne ewe king a apungupung ngeni Aaron me chommong me nein nour kewe pris, usun ewe it repwe wata wor, pwe repwe tongeni sokkono.\n\n17 Iwe non ewe fansoun pwe ra eita ngeni ir Antai-Nifai-Liai; iwe ra iteni ei it me rese chiwen iteni chon Leiman.\n\n18 Iwe ra poputa ne winiti ew aramas mi fokkun angang öch; ewer, me ra chiechioch ngeni ekkewe chon Nifai; iei minne, ra fori ew pekin chiechioch ngeni ir, iwe ewe anumamauen Kot ese chiwen tapwer.\n\n", "alma 24": "[center][font_size=26]Sopun 24[/font_size][/center]\n\n[i]Ekkewe chon Leiman ra feito ungeni ekkewe aramasen Kot—Ekkewe chon Antai-Nifai-Liai ra pwapwa non Kraist me ra chu me ren chon nang—Ra finata pwe repwe riaffouni mano nap seni ar repwe fiu ne eppeti inisir—Chommong chon Leiman ra siwin. Arap ngeni 90–77 Ier Mwen Kraist.[/i]\n\n1 Iwe non ewe fansoun pwe ekkewe chon Amalekai me ekkewe chon Amulon me ekkewe chon Leiman ekkewe ir mi nom non ewe fonuen Amulon, me pwan non ewe fonuen Helam, me ekkewe ir mi nom non ewe fonuen Jerusalem, iwe amuchunon, non unusen ewe fonu unukun, ekkewe resemo siwin me resemo wata wor ewe it Antai-Nifai-Liai, ra mwasangasangeta me ren ekkewe chon Amalekai me pwan ren ekkewe chon Amulon ar repwe song ngeni pwir kewe.\n\n2 Iwe ar koput a fokkun ariaffou ngeni ir, pwan mwo ina minne ra poputa ne ungeni nour we king, ina minne rese mochen pwe epwe nour king; iei minne, ra angei pisekin maun pwe repwe ungeni ekkewe aramasen Antai-Nifai-Liai.\n\n3 Iei ewe king a wata ewe muu won noun we anuon, iwe a eita ngeni i Antai-Nifai-Liai.\n\n4 Iwe ewe king a mano non ena pwan chok ier minne ekkewe chon Leiman ra poputa ne for amonnetan maun ne ungeni ekkewe aramasen Kot.\n\n5 Iei nupwen Ammon me pwin kewe me meinisin ekkewe ra feita fiti i ra kuna amonnetan ekkewe chon Leiman ar repwe nieno pwir kewe, ra feito ngeni ewe fonuen Midian, iwe ikewe Ammon a churi pwin kewe meinisin; iwe seni ena neni ra feito ngeni ewe fonuen Ishmael pwe repwe tongeni efisi ew mwichen aurour ren Leimonai me pwan ren pwin we Antai-Nifai-Liai, ren met repwe fori ne eppeti inisir seni ekkewe chon Leiman.\n\n6 Iei ese wor emon aramas me nein ekkewe aramas meinisin ra fen siwin ngeni ewe Samon epwe angei pisekin maun ne ungeni pwir kewe; apw, resap mwo nge for och amonnetan maun; ewer, me pwan nour we king a annuku ngeni ir pwe resap.\n\n7 Iei, ikkei ekkewe kapas minne i a apasa ngeni ekkewe aramas usun ewe mettoch: Ua kinisou ngeni ai Kot, nei kewe aramas mi achengicheng, pwe nouch we Kot mi napanap non kirekiroch a tinato pwich kei, ekkewe chon Nifai, ngenikich pwe repwe afanafan ngenikich, me peseikich usun eerenien semach kewe mi ngaw.\n\n8 Iwe nengeni, ua kinisou ngeni ai we Kot mi napanap pwe a fen ngenikich och kinikinin Ngunun we pwe epwe apwetetei netipach, pwe sia fori ew pekin chiechioch ngeni pwich kei, ekkewe chon Nifai.\n\n9 Iwe nengeni, ua pwan kinisou ngeni ai Kot, pwe ren ach fori ew pekin chiechioch sia fen pesepes usun ach kewe tipis, me usun ekkewe chommong nii manau minne sia fen fori.\n\n10 Iwe ua pwan kinisou ngeni ai Kot, ewer, ai Kot mi napanap, pwe i a fen fang ngenikich pwe sipwe tongeni aier seni ekkei mettoch, me pwan pwe i a fen omusano kich seni ach ekkena chommong tipis me nii manau minne sia fen fori, me angeiano ewe niemam seni netipach, me non echipwerun Noun we.\n\n11 Iwe iei nengeni, ami pwi, nupwen a fen ina usun sia tongeni meinisin (pokiten kich ekkewe mi fen unusen monucheno me nein aramas meinisin) ne aier seni ach kewe tipis meinisin me ekkewe chommong nii manau minne sia fen fori, me ne pesei Kot pwe epwe angeireno seni netipach, pun a fen ina usun sia tongeni meinisin ne aier epwe naf me mwen Kot pwe i epwe angeiano ach fotopun—\n\n12 Iei, ami pwi unusen achengicheng, nupwen Kot a fen angeiano ach fotopun, me nouch kewe ketinas ra fen sarameno, iwe sisap chiwen animengawa nouch kewe ketinas ren chan pwich kewe.\n\n13 Nengeni, ua apasa ngenikemi, Apw, sipwe amwochu nouch kewe ketinas pwe resap fotopun ren chan pwich kewe; pun eni, ika sipwe animengawa sefan nouch kewe ketinas resap chiwen tongeni totton ar repwe sarameno me non chan Noun ach Kot mi napanap, minne epwe suputiw fan iten achasefanin ach kewe tipis.\n\n14 Iwe a fen wor an ewe Kot mi napanap umoumoch woch, me a fen pwarano ekkei mettoch ngenikich pwe sisap tongeni mano non pekin ngun; ewer, me i a fen pwarano ekkei mettoch ngenikich me mwan ei fansoun, pokiten a tongei ngunuch usun chok a tongei nouch kewe; iei minne, non an umoumoch a churikich me ren noun kewe chon nang, pwe ewe kokkotun amanau epwe pwano ngenikich usun chok epwe pwano ngeni chon mwirimwirich repwe feito.\n\n15 Oh, ifa me umoumochun ach Kot! Iwe iei nengeni, nupwen a fen nap usun sia fen tongeni ne fori pwe sipwe angeiano ach fotopun senikich, me nouch kewe ketinas ra sarameno, sipwene opareno pwe repwe chok sasaram, pwe epwe ew pisekin pwarata ngeni ach Kot non ewe ranin soponon, are non ewe ran sipwe emmwenito ne uta me mwan i pwe sipwe kapung, pwe sise animengawa nouch kewe ketinas non chan pwich kewe seni ewe fansoun i a pwarano an kapas ngenikich me a animochukicheno.\n\n16 Iwe iei, ami pwi, ika pwich kewe repwe kutta pwe repwe nikicheno, nengeni, sipwe opano nouch kewe ketinas, ewer, sipwe fen pwan peiasereno anonnon non ewe puun, pwe repwe chok sasaram, pwe epwe ew pisekin pwarata pwe sise nounou ir, non ewe ranin soponon; iwe ika pwich kewe repwe nikicheno, nengeni, sipwe feino ngeni ach we Kot me sipwe manau.\n\n17 Iwe non ewe fansoun pwe nupwen ewe king a awesano ekkei kapas, me ekkewe aramas meinisin ra chufengen, ra angei nour kewe ketinas, me ekkewe pisekin maun meinisin minne ir mi fen pin nounou ne assuku chan aramas, iwe ra peiasereno anonnon non ewe puun.\n\n18 Iwe ei ra fori, pokiten non ar weweiti pwe ew pisekin pwarata ngeni Kot, me pwan ngeni aramas, pwe resap chiwen nounou sefan pisekin maun ren assukun chan aramas; iwe ei ra fori, ra apungano me pwon mi pin ngeni Kot, pwe me nukun ar repwe assuku chan pwir kewe repwe fen fangeta pwisin manauer; me nukun ar repwe angei seni emon pwir repwe ngeni i; me nukun ar repwe ranini ranir kewe non chipwang repwe angang weires ren pour.\n\n19 Iwe iei sia kuna pwe, nupwen ekkei chon Leiman ra emmwen ngeni ar repwe nuku me sinei ewe ennet, ir mi fokkun pochokun, me repwe fen riaffou ngeni mano nap seni ar repwe fori tipis; iwe iei sia kuna pwe ra peiasenano nour kewe pisekin maunen kinamwe, are ra peiasenano ekkewe pisekin maun, fan iten kinamwe.\n\n20 Iwe non ewe fansoun pwe pwir kewe, ekkewe chon Leiman, ra for amonnetan maun, me feita ngeni ewe fonuen Nifai ren ewe popun repwe nieno ewe king, me annomu pwan emon won nenian we, me pwan nieno ekkewe aramasen Antai-Nifai-Liai seni ewe fonu.\n\n21 Iei nupwen ekkewe aramas ra kuna pwe ra feito pwe repwe ungeni ir ra feiniu pwe repwe churi ir, me akonano inisir me mwer won ewe puun, me poputa ne kokkori iten ewe Samon; iwe iei ra nom non ei napanap nupwen ekkewe chon Leiman ra poputa ne turuta wor, me poputa ne nireno ren ewe ketinas.\n\n22 Iwe iei ren ar rese chu ren och eppetin ungeni, ra nieno ew ngerou me nimmön me neir; iwe sia sinei pwe ra feioch, pun ra fen no repwe nonnom ren ar Kot.\n\n23 Iei nupwen ekkewe chon Leiman ra kuna pwe pwir kewe resap su seni ewe ketinas, resap pwan kunnuno ngeni peniemwan are ngeni ewe peniefefin, nge repwe fen konetiw me mano, me mwareiti Kot pwan mwo non ewe mwokutukun mano fan ewe ketinas—\n\n24 Iei nupwen ekkewe chon Leiman ra kuna ei ra kouno seni ar nireno; iwe mi chommong ekkewe netiper a ureno non inisir fan iten pwir kewe ra fen turuno fan ewe ketinas, pokiten ra aier seni ekkewe mettoch minne ra fen fori.\n\n25 Iwe non ewe fansoun pwe ra aturatiw nour kewe pisekin maun, iwe rese chiwen angei sefan ir, pun ra niemam ren ekkewe nii manau minne ra fen fori; iwe ra konetiw pwan usun pwir kewe, ra apinukunuk won umoumochun ekkewe pour ra fen keitita pwe repwe nireno.\n\n26 Iwe non ewe fansoun pwe ekkewe aramasen Kot ra chufengen non na ran nap seni chochon ir ekkewe ra fen ninnino; iwe ekkewe ra fen ninnino ir aramas tupwon, iei minne ese wor ach popun sipwe tipemwaramwar pwe ir ra manau.\n\n27 Iwe ese wor emon mi ngaw a ninnino me neir; nge mi wor nap seni ew ngorow ra emmwen ngeni ewe mirit usun ewe ennet; iei sia kuna pwe ewe Samon a angang non chommong napanap ngeni amanauan noun kewe aramas.\n\n28 Iei watten chochon me nein ekkewe chon Leiman ra nieno fokkun chommong me nein pwir kewe ir chon Amalekai me chon Amulon, ewe watten chochon me neir ra anongonong won ewe tettenin ekkewe chon Nior.\n\n29 Iei, me nein ekkewe ra choni ekkewe aramasen ewe Samon, ese wor emon a chon Amalekai are chon Amulon, are ekkewe ir seni ewe tettenin Nior, nge ir ekkewe wesewesen mwirimwirin Leiman me Lemuel.\n\n30 Iwe iei sia tongeni fatafatoch ne sinei, pwe mwirin an ew aramas a fen sarameno ar ekiek akkom me ren ewe Ngunun Kot, me a fen wor ar mirit mi watte usun mettochun wenechar, iwe mwirin ra rikino ngeni tipis me atai annuk, ra kon pochokununo, iwe iei nikinikir a ngaweno nap seni ar resap fen sinei ekkei mettoch.\n\n", "alma 25": "[center][font_size=26]Sopun 25[/font_size][/center]\n\n[i]An ekkewe chon Leiman orochongaw a cheewno—Ewe mwirimwirin ekkewe pris noun Noah a mano usun met Apinatai a osini—Chommong chon Leiman ra siwin me choni ekkewe aramasen Antai-Nifai-Liai—Ra nuku non Kraist me aneasochisi ewe annukun Moses. Arap ngeni 90–77 Ier Mwen Kraist.[/i]\n\n1 Iwe nengeni, non ewe fansoun ekkena chon Leiman ra kon song pokiten ra fen nieno pwir kewe; iei minne ra akkapon pwe repwe fori niwiningaw won ekkewe chon Nifai; iwe rese chiwen sossot ne nieno ekkewe aramasen Antai-Nifai-Liai non na fansoun.\n\n2 Nge ra angei nour kewe sounfiu me feino ngeni ekkewe kianin ewe fonuen Saraemla, me turuta won ekkewe aramas minne ra nom non ewe fonuen Ammonaia me nireno.\n\n3 Iwe mwirin ena, a chommong ar maun ngeni ekkewe chon Nifai, non minne ra sufetan me ninnino.\n\n4 Iwe me nein ekkewe chon Leiman ra ninnino ra napengeni ekkewe mwirimwirin Amulon meinisin me pwin kewe, ir ekkewe pris noun Noah, iwe ra ninnino me ren poun ekkewe chon Nifai;\n\n5 Iwe ekkewe nussun, mwirin ar ra suno ngeni ewe fonu pon otiw, me mwirin ar angei ewe pochokun me pungun nemenem won ekkewe chon Leiman, ra annuku pwe chommong me nein ekkewe chon Leiman repwe mano ren ekkei pokiten ar nuku—\n\n6 Pokiten chommong me neir, mwirin ar ra fen engino ngeni ar kewe chommong mi mano me fokkun chommong riaffou, ra poputa ne mwasangasangeta non achechemenien ekkewe kapas minne Aaron me pwin kewe ra fen afanafana ngeni ir me non fonuer we; iei minne ra poputa ar rese chiwen nuku eerenien semer kewe, me poputa ne nuku non ewe Samon, me pwe i a awora manaman mi napanap ngeni ekkewe chon Nifai; iwe iei a chommong me neir ra siwin me non ewe fonu pon.\n\n7 Iwe non ewe fansoun pwe ekkewe chon nemenem minne ir nussun me nein ekkewe noun Amulon ra annuk pwe repwe ninnino, ewer, ir meinisin ekkewe ra nuku non ekkei mettoch.\n\n8 Iei ei ninnino a esenipato pwe chommong me nein pwir kewe repwe mwasangasangeta ar repwe song; iwe a poputa ne wor anini fengen non ewe fonu pon; iwe ekkewe chon Leiman ra poputa ne kutta mwirimwirin Amulon me pwin kewe me poputa ne nireno; iwe ra suno ngeni ewe fonu pon otiw.\n\n9 Iwe nengeni ekkewe chon Leiman ra kutter non ei ran. Iei ekkewe kapas an Apinatai ra fisino, minne a apasa usun mwirimwirin ekkewe pris ekkewe ra annuku pwe epwe riaffouni mano ren ekkei.\n\n10 Pun a apasa ngeni ir: Met oupwe fori ngeniei epwe ew napanapen ekkewe mettoch repwe feito.\n\n11 Iwe iei Apinatai i ewe aewin a riaffouni mano ren ekkei pokiten an nuku non Kot: iei met a ekieki, pwe chommong repwe riaffouni mano ren ekkei, usun chok i a riaffouni.\n\n12 Iwe a apasa ngeni ekkewe pris noun Noah pwe mwirimwirir repwe fori chommong pwe repwe ninnino, non ewe chok nikinikin napanap usun i, me pwe repwe toropas fetan me ninnino, pwan mwo usun emon siip ese wor noun chon masen siip a sufetan me ninnino me ren man mwacho; iwe iei nengeni, ekkei kapas ra kapunguno, pun ra sufetan me ren ekkewe chon Leiman, me ra kutter, iwe ra wichiwich.\n\n13 Iwe non ewe fansoun pwe nupwen ekkewe chon Leiman ra kuna pwe rese tongeni akkufu ekkewe chon Nifai ra niwin sefan ngeni pwisin fonuer we; iwe chommong me neir ra feito repwe nonnom non ewe fonuen Ishmael me ewe fonuen Nifai, me ra achufengeni inisir ngeni ekkewe aramasen Kot, ir ekkewe aramasen Antai-Nifai-Liai.\n\n14 Iwe ra pwan peiasenano nour kewe pisekin maun, usun chok pwir kewe ra fen fori, iwe ra poputa ne winiti aramas mi tupwon; iwe ra fetan non ekkewe aanen ewe Samon, me ra achocho ne aneasochisi an kewe annuk me an kewe annuk kisikis.\n\n15 Ewer, iwe ra aneasochisi ewe annukun Moses; pun mi auchea pwe repwe aneasochisi ewe annukun Moses non ewe fansoun, pun esemo pwonueta. Nge inamo ewe annukun Moses, ra esuku wareton Kraist, ra ekieki pwe ewe annukun Moses a ew esisinen an wareto, me ra nuku pwe repwe aneasochisi ekkewe mwokutukutun nukun tori ewe fansoun i epwe pwano ngeni ir.\n\n16 Iei rese ekieki pwe amanau a feito seni ewe annukun Moses; nge ewe annukun Moses a anisi ne apochokunano ar nuku non Kraist; iwe iei ra angei ew apinukunuk me non nuku, ngeni amanau esemuch, ra apinukunuk won ewe ngunun osini, minne a kapas usun ekkewe mettoch repwe feito.\n\n17 Iwe iei nengeni, Ammon, me Aaron, me Omner, me Himnai, me pwir kewe ra fokkun pwapwa, ren ewe fetanoch minne a wor rer me nein ekkewe chon Leiman, nupwen ra kuna pwe ewe Samon a fang ngeni ir anongonong won ar kewe iotek, me pwe a pwan apungano an kapas ngeni ir non ew me ew mettoch.\n\n", "alma 26": "[center][font_size=26]Sopun 26[/font_size][/center]\n\n[i]Ammon a pwapwa non ewe Samon—Ekkewe mi nukuchar ra pochokununo me ren ewe Samon me a kawor ngeni ir mirit—Ren nuku aramas ra tongeni uwei ngorowun aramas ngeni aier—A wor an Kot unusen manaman me weweiti mettoch meinisin. Arap ngeni 90–77 Ier Mwen Kraist.[/i]\n\n1 Iwe iei, ikkei ekkewe kapas an Ammon ngeni pwin kewe, ikkei ekkewe kapas: Ami pwi me chiechiei, nengeni ua apasa ngenikemi, ifa watten popun a wor rech pwe sipwe pwapwa; pun met sia tongeni ekieki nupwen sia poputa seni ewe fonuen Saraemla pwe Kot epwe fang ngenikich sokkun watten feioch?\n\n2 Iwe iei, ua eis, met watten feioch i a fen wata woch? Oua tongeni esinna?\n\n3 Nengeni, ua ponueni fan itemi; pun pwich kewe, ekkewe chon Leiman, ir mi nom non rochopwak, ewer, pwan mwo non ewe rochopwaken pwang, nge nengeni, fitemon me neir ra emmwen ngeni ar repwe kuna ewe saramen Kot mi amwarar! Iwe iei ewe feioch minne a fen kawor woch, pwe sia fen pisekin aninis me ne poun Kot ne awesano ei angang mi auchea.\n\n4 Nengeni, ngorow me neir ra pwapwa, me ra fen emmweninong non ewe mwicheichen Kot.\n\n5 Nengeni, ewe atake a nupweno, me oua feioch, pun oua fen atteri ewe kama, me oua kinikin uwa ren ami pochokun, ewer, unusen nangatamen ewe ran oua angang; iwe nengeni chochon ami kewe pinikun grain! Iwe repwe ioifengen non ekkewe imwen isois, pwe resap sonap.\n\n6 Ewer, resap chapapetiw me ren ewe monumon non ewe ranin soponon; ewer, resap pwan koturfetan me ren ekkewe ewuniar; nge nupwen ewe monumon epwe feito repwe ioifengen non nenier, pwe we monumon esap tongeni pwer ngeni ir; ewer, resap pwan susufetan ren asepwan mi pochokun ian chok ewe chon koum a mochen epwe uweiareno ie.\n\n7 Nge nengeni, ra nom non poun ewe Samonun ewe kinikin uwa, iwe ir noun; iwe epwe amanauareta non ewe ranin soponon.\n\n8 Feioch ewe iten ach Kot; sipwe kön ngeni an amwarar, ewer, sipwe kinisou ngeni itan mi fel, pun a wenechar feinfeino chok.\n\n9 Pun ika sise fen feita seni ewe fonuen Saraemla, ekkei pwich mi unusen achengicheng, ekkewe kich mi unusen achengicheng ngeni ir, ita repwe chok fen ur ren koput ngenikich, ewer, me ita repwe pwan chok fen chon ekis ngeni Kot.\n\n10 Iwe non ewe fansoun pwe nupwen Ammon a apasa ekkei kapas, pwin we Aaron a apungu i, a apasa: Ammon, ua nuokus pwe om pwapwa a napeno ngeni non sikaseni.\n\n11 Nge Ammon a apasa ngeni i: Use sikaseni non pwisin ai pochokun, are non pwisin ai mirit; nge nengeni, ai pwapwa a unusoch, ewer, netipei a ureno ren pwapwa, iwe upwe pwapwa non ai Kot.\n\n12 Ewer, ngang mi sinei pwe ese wor namotei; usun ai pochokun ngang mi apwangapwang; iei minne usap sikaseni inisi, nge upwe sikaseni ai Kot, pun non an pochokun ua tongeni fori mettoch meinisin; ewer, nengeni, chommong manaman mi amwarar sia fori non ei fonu, ren minne sipwe mwareiti itan feinfeino chok.\n\n13 Nengeni, fite chommong ngeroun pwich kewe ra fen pichino seni ekkewe metekin hell; me ra emmwenito ar repwe könu ewe tongen ngaseno, iwe ei pokiten pochokunen an kapas minne a nom rech, iei minne esap wor ach popun sipwe pwapwa?\n\n14 Ewer, mi wor ach popun sipwe mwareiti i feinfeino chok, pun i ewe Kot mi Fokkun Tekia, me a fen epichano pwich kewe seni ekkewe senimechan hell.\n\n15 Ewer, ra rokopwanino ren rochopwak esemuch me kiteter; nge nengeni, a fen uweirenong non an saram esemuch, ewer, non amanau esemuch; iwe ra rokopwanino ren an we tong mi uren kisasew seni meinisin; ewer, me sia fen pin pisekin aninis me ne poun ne fori ei angang mi auchea me amwarar.\n\n16 Iei minne, sipwe pwapwa, ewer, sipwe pwapwa non ewe Samon; ewer, sipwe pwapwa, pun ach pwapwa a unusoch; ewer, sipwe mwareiti ach Kot feinfeino chok. Nengeni, ion epwe tongeni nuno an pwapwa non ewe Samon? Ewer, ion epwe tongeni nuno an kapas usun an we manaman mi napanap, me usun an umoumoch, me an engino ngeni ekkewe noun aramas? Nengeni, ua apasa ngenikemi, use tongeni apasa ewe kukkunun kinikin minne ua mefi.\n\n17 Ion ita epwe tongeni ekieki pwe ach Kot epwe fen uren umoumoch an epwe turufikich seni ach anoninenin, tipisin, me nimengawen nikinik?\n\n18 Nengeni, sia feino pwan mwo non ningeringer, fiti pochokunen efeiengaw ach sipwe atano an we mwichefen.\n\n19 Oh ika epwe ina, pwata ese fangeta kich ngeni ew anoninenin kiteter, ewer, pwata ese mut ngeni ewe ketinasen an pungoch epwe turuta woch, me apungakichino ngeni apinukunukungaw esemuch?\n\n20 Oh, nguni, arap usun ita epwe, moreno ren ewe ekiek. Nengeni, ese fen aea an pungoch woch, nge non an umoumoch ese wor nesoponon a uweikicheto seni ena anonnonun pwangen mano esemuch me riaffou, pwan mwo ngeni ewe amanauen ngunuch.\n\n21 Iwe iei nengeni, ami pwi, menni sokkun inisin aramas mi wor a sinei ekkei mettoch? Ua apasa ngenikemi, ese wor emon a sinei ekkei mettoch, tiwenon chok ewe mi ennetin aier.\n\n22 Ewer, i ewe a aier me aea nuku, me uwani angang mi öch, me soposopono ne iotek esap kouno—ngeni ekkena sokkun a kawor ar repwe sinei ekkewe monomonen Kot; ewer, ngeni ekkena sokkun epwe kawor ngeni ir ar repwe pwarano mettoch minne esemo fen pwano; ewer, iwe epwe kawor ngeni ekkena sokkun pwe repwe uwei ngorowun ngun ngeni aier, pwan mwo usun a fen kawor ngenikich pwe sipwe uwei pwich kei ngeni aier.\n\n23 Iei ami mi chechemeni, ami pwi, pwe sia apasa ngeni pwich kewe non ewe fonuen Saraemla, sia feita ngeni ewe fonuen Nifai, pwe sipwe afanafan ngeni pwich kewe, ekkewe chon Leiman, me ra takirikich non koput?\n\n24 Pun ra apasa ngenikich: Oua ekieki pwe oua tongeni uwei ekkewe chon Leiman ngeni ewe mirit usun ewe ennet? Oua ekieki pwe oua tongeni pesei ekkewe chon Leiman usun mwannin eerenien semer kewe, nupwen ir mi unusen aramas nukumach; netiper a pwapwa non assuku cha; ranir kewe ra ranini non ennetin angangangaw; aaner kewe ra aanen emon chon atai annuk seni nepoputan? Iei ami pwi, oua chechemeni pwe iei ar kapas.\n\n25 Iwe soposopono ra fen apasa: Sipwe angei pisekin maun ne ungeni ir, pwe sipwe nireno me ar kewe angangangaw seni ewe fonu, ren nuokusun ika repwe nemenano kich me nikicheno.\n\n26 Nge nengeni, ami pwi achengicheng, sia feiniu seni ewe fonu pon esap ren ewe popun sipwe nieno pwich kewe, nge ren ewe popun pwe eni sipwe tongeni amanaua ekkoch me nein ngunur kewe.\n\n27 Iei nupwen netipach a osukosuk, iwe ita sipwene fen niwin sefan, nengeni, ewe Samon a ekinamwei kich, me apasa: Feino nein pwiumi kewe, ekkewe chon Leiman, me etiwa ren engino ami kewe riaffou, iwe upwe ngenikemi fetanoch.\n\n28 Iwe iei nengeni, sia fen feito, me sia fen nonnom me neir; me sia fen songomang non ach engino, me sia fen riaffouni an ese wor ekkewe auchean mettochun manau; ewer, sia fen sai seni imw ngeni imw, sia apinukunuk won ekkewe umoumochun ewe fonufan—esap won ekkewe umoumochun ewe fonufan chok nge won ekkewe umoumochun Kot.\n\n29 Iwe sia fen tonong non imwer kewe me aiti ir, me sia fen aiti ir non aaner kewe; ewer, me sia fen aiti ir me won chukur kewe; me sia fen pwan tonong non ar kewe tempel me ar kewe sinakok me aiti ir; me sia fen katuruu, me turunufas, me attofuta won, me wichiwich won sapach; me ra fen mwonei ngenikich fau, me ono me fofo ren san mi pochokun, me katurunong non kanapus; iwe me non ewe manamanen me miritin Kot sia fen museno sefan.\n\n30 Iwe sia fen riaffouni sokopaten riaffou meinisin, me ekkei meinisin, pwe eni sipwe tongei pisekin aninis ne tumunu ekkoch ngun; iwe sia ekieki pwe ach pwapwa epwe unusoch ika pwe sipwe tongeni pisekin aninis ne tumunu ekkoch.\n\n31 Iei nengeni, sia tongeni neno mwach me kuna uwan ach angang; me ra chokukkun? Ua apasa ngenikemi, Apw, ra chommong; ewer, me sia tongeni pwarata usun ennetir, pokiten ar tong ngeni pwir kewe me pwan ngenikich.\n\n32 Pun nengeni, repwe fen ita fangeno manauer nap seni ar repwe fen angeiano manauan ekkewe chon koum ngeni ir; me ra peiasenano nour kewe pisekin maun anonnon non ewe puun, pokiten ar tong ngeni pwir kewe.\n\n33 Iwe iei nengeni ua apasa ngenikemi, mi fen pin wor sokkun tong mi ennet non unusen ewe fonu? Nengeni, ua apasa ngenikemi, Apw, ese mwo wor, pwan mwo me nein ekkewe chon Nifai.\n\n34 Pun nengeni, repwe angei pisekin maun ne ungeni pwir kewe; resap mutata inisir repwe ninnino. Nge nengeni fitemon me nein ekkei ra watiw manauer; iwe sia sinei pwe ra fen no ngeni ar Kot, pokiten ar tong me pokiten ar koput ren tipis.\n\n35 Iei esap wor ach popun sipwe pwapwa? Ewer, ua apasa ngenikemi, esemo wor mwan a wor ar watten popun repwe pwapwa usuch, seni ewe fonufan a poputa; ewer, me ai pwapwa a napeno, pwan mwo ngeni sikaseni non ai Kot; pun a wor an unusen manaman, unusen mirit, me unusen tipachem; a weweiti mettoch meinisin, me i a emon Kot mi umoumoch, pwan mwo ngeni amanau, ngeni ekkewe repwe aier me nuku non itan we.\n\n36 Iei ika pwe ei a ew sikaseni, iwe upwe pwan sikaseni; pun iei ai manau me ai saram, ai pwapwa me ai amanau, me ai ngaseno seni riaffou esemuch. Ewer, feioch iten ai Kot, ewe a chechemeni ekkei aramas, ekkewe ir ew panen ewe iran Israel, me ra fen monucheno seni iranapan we non ew fonu mi sokkono; ewer, ua apasa, feioch iten ai Kot, ewe a chechemeni kich, chon tawan non ew fonu mi sokkono.\n\n37 Iei ami pwi, sia kuna pwe Kot a chechemeni aramas meinisin, menni chok fonu repwe nom non; ewer, a anneani noun aramas, me an nenuken umoumoch a nom won unusen ewe fonufan. Iei ai pwapwa, me ai kinisou mi watte; ewer, me upwe kinisou ngeni ai Kot feinfeino chok. Amen.\n\n", "alma 27": "[center][font_size=26]Sopun 27[/font_size][/center]\n\n[i]Ewe Samon a annuku Ammon pwe epwe emmweni ekkewe aramasen Antai-Nifai-Liai ngeni ngaseno—Nupwen a churi Alma, an Ammon pwapwa a apwangapwangano an pochokun—Ekkewe chon Nifai ra ngeni ekkewe chon Antai-Nifai-Liai ewe fonuen Jerson—Ra iteni ekkewe aramasen Ammon. Arap ngeni 90–77 Ier Mwen Kraist.[/i]\n\n1 Iei non ewe fansoun pwe nupwen ekkena chon Leiman ekkewe ra fen no maun ngeni ekkewe chon Nifai ra pwa, mwirin ar kewe chommong weires ne nireno, pwe a namotmwan ar kutta ninninor, ra niwin sefan ngeni ewe fonuen Nifai.\n\n2 Iwe non ewe fansoun pwe ekkewe chon Amalekai, pokiten ar kewe mi mano, ra fokkun song. Iwe nupwen ra kuna pwe rese tongeni angei niwinin an ekkoch foffor ngeni ir seni ekkewe chon Nifai, ra poputa ne amwasangata ekkewe aramas non song ngeni pwir kewe, ekkewe aramasen Antai-Nifai-Liai; iei minne ra poputa sefan ne nireno.\n\n3 Iei ekkei aramas rese etiwa sefan ar repwe angei nour kewe pisekin maun, iwe ra mutata inisir pwe repwe ninnino anongonong won mochenin ekkewe chon koum ngeni ir.\n\n4 Iei nupwen Ammon me pwin kewe ra kuna ei angangen kiteter me nein ekkewe ir mi fokkun unusen achengicheng, me pwan nein ekkewe ir mi fokkun unusen achengicheng ngeni ir—pun ra foffor ngeni ir usun ita ir chon nang ra ekkuneto seni Kot pwe repwe tumunur seni kiteter esemuch—iei minne, nupwen Ammon me pwin kewe ra kuna ei watten angangen kiteter, ra uren kirekiroch, iwe ra apasa ngeni ewe king:\n\n5 Sipwe ionfengeni ekkei aramasen ewe Samon, me sipwe feitiw ngeni ewe fonuen Saraemla ngeni pwich kewe ekkewe chon Nifai, me suu seni ne poun ekkewe chon koum ngenikich, pwe sisap ninnino.\n\n6 Nge ewe king a apasa ngeni ir: Nengeni, ekkewe chon Nifai repwe nikemino, pokiten ekkewe chommongun nii manau me tipis am aua fen fori ngeni ir.\n\n7 Iwe Ammon a apasa: Upwe feino me eisini ewe Samon, iwe ika a apasa ngenikich, feitiw ngeni pwich kewe, oupwe no?\n\n8 Iwe ewe king a apasa ngeni i: Ewer, ika ewe Samon a apasa ngenikem pwe aupwe no, aupwe feitiw ngeni pwim kewe, iwe am aupwe nour slave tori am aupwe forsefani ngeni ir ekkewe chommongun nii manau me tipis minne am aua fen fori ngeni ir.\n\n9 Nge Ammon a apasa ngeni i: Mi ungeni ewe annukun pwich kewe, minne a foruta me ren semei we, pwe esap wor slave me neir; iei minne sipwene feitiw me apinukunuk won umoumochun pwich kewe.\n\n10 Nge ewe king a apasa ngeni i: Eisini ewe Samon, iwe ika a apasa ngenikem pwe aupwe no, iwe aupwe no; ika esap ina aupwe mano non ewe fonu.\n\n11 Iwe non ewe fansoun pwe Ammon a feino me eisini ewe Samon, iwe ewe Samon a apasa ngeni i:\n\n12 Uwau ekkei aramas seni ei fonu, pwe resap mano; pun Setan a fen komochuno won netipen ekkewe chon Amalekai, ekkewe ra amwasangata ekkewe chon Leiman ar repwe song ngeni pwir kewe pwe repwe nireno; iei minne tou seni ei fonu; me feioch ekkei aramas non ei tappin fansoun, pun upwe tumunur.\n\n13 Iwe iei non ewe fansoun pwe Ammon a feino me ureni ewe king ekkewe kapas meinisin minne ewe Samon a fen apasa ngeni i.\n\n14 Iwe ra ionfengeni nour kewe aramas meinisin, ewer, ekkewe aramasen ewe Samon meinisin, me ra ionfengeni nour kewe penen man meinisin me pwin man, me feino seni ewe fonu, me feito ngeni ewe fonu pon minne a eimufeseni ewe fonuen Nifai seni ewe fonuen Saraemla, me feito arap ngeni ekkewe kianin ewe fonu.\n\n15 Iwe non ewe fansoun pwe Ammon a apasa ngeni ir: Nengeni, ngang me pwi kewe am aupwe feino ngeni ewe fonuen Saraemla, iwe ami oupwe chok nonnom ikei tori am aupwe niwin; iwe am aupwe sotuni netipen pwim kewe, ika repwe mochen pwe oupwe feito non fonuer we.\n\n16 Iwe non ewe fansoun pwe nupwen Ammon a feino ngeni non ewe fonu, pwe i me pwin kewe ra churi Alma, epekin non ewe neni minne ra fen kapas usun; iwe nengeni, ei a ew chufengen mi apwapwa.\n\n17 Iei ewe pwapwa an Ammon a fokkun napanap a pwan mwo ureno; ewer, a nemenemeno non ewe pwapwan an Kot, pwan mwo tori apwangapwangenon an pochokun; iwe a turuno sefan ngeni ewe puun.\n\n18 Iei esap ei ew fokkun pwapwa? Nengeni, ei ew pwapwa minne ese wor emon a angei tiwenon chok ika ewe mi ennetin aier me ewe chon kutta pwapwa mi tipetekison.\n\n19 Iei ewe pwapwa an Alma ren an churi pwin kewe a ennetin napanap, me pwan ewe pwapwa an Aaron, an Omner, me Himnai; nge nengeni ar pwapwa ese kon nap seni ar pochokun.\n\n20 Iwe iei non ewe fansoun pwe Alma a emmweni pwin kewe sefan ngeni ewe fonuen Saraemla; pwan mwo ngeni pwisin imwan we. Iwe ra feino me ureni ewe sou apung mi nap usun ekkewe mettoch meinisin a fen fis ngeni ir me non ewe fonuen Nifai, me nein pwir kewe, ekkewe chon Leiman.\n\n21 Iwe non ewe fansoun pwe ewe sou apung mi nap a tinano ew porous non unusen ewe fonu, a mochen mongungun ekkewe aramas usun katonongen pwir kewe, ir ekkewe aramasen Antai-Nifai-Liai.\n\n22 Iwe non ewe fansoun pwe mongungun ekkewe aramas a feito, a apasa: Nengeni, sipwe fangeta ewe fonuen Jerson, minne a nom non otiw unukun ewe sat, minne a pachengeni ewe Fonuen ras, minne a nom non eorun ewe fonu Fonuen ras; iwe ei fonu Jerson ina ewe fonu minne sipwe ngeni pwich kewe pwe epwe ew fonuer.\n\n23 Iwe nengeni, sipwe enenia nouch kewe sounfiu nefinen ewe fonu Jerson me ewe fonu Nifai, pwe sipwe tumunu pwich kewe non ewe fonu Jerson; iwe ei sipwe fori fan iten pwich kewe, pokiten ar nuokus ne angei pisekin maun ne ungeni pwir kewe ren nuokusun ika repwe fori tipis; iwe ei ar nuokus mi nap a fis pokiten ar aier mi ariaffou minne ra fen mefi, pokiten ar kewe chommongun nii manau me ar kewe fofforungaw mi anoninen.\n\n24 Iwe iei nengeni, ei sipwe fori ngeni pwich kewe, pwe repwe tongeni fonueni ewe fonuen Jerson; iwe sipwe eppeti ir seni ekkewe chon koum ngeni ir ren nouch kewe sounfiu, won ew apungupung ika repwe ngenikich ew kinikinin pisekir kewe pwe repwe tongeni aninis pwe sipwe tongeni anisi nouch kewe sounfiu.\n\n25 Iei, non ewe fansoun pwe nupwen Ammon a rongorong ei, a niwin ngeni ekkewe aramasen Antai-Nifai-Liai, me pwan Alma a fiti, ngeni ewe fonu pon, ikewe ra aueta imwer kewe imw mangaku, me pwarano ngeni ir ekkei mettoch meinisin. Iwe Alma a pwan aporousa ngeni ir usun an we siwin, fiti fengen me Ammon me Aaron, me pwin kewe.\n\n26 Iwe non ewe fansoun pwe a efisi pwapwa mi napanap me neir. Iwe ra feitiw ngeni ewe fonuen Jerson, me fonueni ewe fonuen Jerson; iwe ra iteni ekkewe aramasen Ammon me ren ekkewe chon Nifai; iei minne ra sokkono me ren ena it non fansoun feinfeino.\n\n27 Iwe ra nom nein ekkewe aramasen Nifai, me pwan anneanong nein ekkewe aramas ir chon ewe mwichefenin Kot. Iwe ra pwan sokkono pokiten ar pochokunen memef ngeni Kot, me pwan ngeni aramas; pun ra unusen wenechar me pung non mettoch meinisin; me ra pochokun non ewe nuku usun Kraist, pwan mwo tori nesoponon.\n\n28 Iwe ra ekiek won assuku chan pwir kewe ren unusen koput; iwe rese chiwen ar repwe echimw ne angei pisekin maun ne ungeni pwir kewe; iwe rese chiwen ekieki mano ren och ukukun anoninenin nuokus, pokiten ar apinukunuk me weweoch usun Kraist me ewe manausefan; iei minne, mano a nemenemeno non ir me pokiten Kraist a fen win.\n\n29 Iei minne, repwe fen engino ngeni mano non ewe unusen ametekin me ariaffoun napanap minne mi tongeni fis me ren pwir kewe, me mwen ar repwe angei ewe ketinas are tok ar repwe wichi ir.\n\n30 Iwe iei ra ew aramas mi nikitu me achengicheng, ew aramas mi fokkun chen noun ewe Samon.\n\n", "alma 28": "[center][font_size=26]Sopun 28[/font_size][/center]\n\n[i]Ekkewe chon Leiman ra kuf non ew wachemuken maun—Engon ngorow ra ninnino—Ekkewe aramas mi ngaw ra ewiis ngeni ew nikinikin riaffou esemuch; ekkewe mi tupwon ra angei ew pwapwa esap tongei much. Arap ngeni 77–76 Ier Mwen Kraist.[/i]\n\n1 Iwe iei non ewe fansoun pwe mwirin an ekkewe aramasen Ammon ra nonnomono non ewe fonuen Jerson, me ew imwen fan a pwan foruta non ewe fonuen Jerson, iwe ekkewe sounfiun ekkewe chon Nifai ra rokopwanieno ewe fonuen Jerson, ewer, non ekkewe kia meinisin mi rokopwanieno ewe fonuen Saraemla; nengeni ekkewe sounfiun ekkewe chon Leiman ra fen tapweno mwirin pwir kewe non ewe fonu pon.\n\n2 Iwe iei a wor ew wachemuken maun; ewer, pwan mwo ew sokkun ese mwo fis akkom me nein ekkewe aramas meinisin non ewe fonu seni ewe fansoun Liai a su seni Jerusalem; ewer, iwe engon ngerou seni ekkewe chon Leiman ra ninnino me toropas fetan won ewe fonu.\n\n3 Ewer, iwe mi pwan wor ew wachemuken ninnino me nein ekkewe aramasen Nifai; nge inamo, ekkewe chon Leiman ra sufetan me toropas, iwe ekkewe aramasen Nifai ra niwin sefan ngeni fonuer we.\n\n4 Iwe iei ei a ew fansoun pwe a wor ew ennetin netipeta me noninen ra rongorong non unusen ewe fonu, me nein ekkewe aramasen Nifai meinisin—\n\n5 Ewer, ewe kechiwen ekkewe fefin a mano punuwer ra netipeta pokiten punuwer kewe, me pwan kechiwen ekkewe sam ra netipeta pokiten nour kewe anuon, me ewe fopun pokiten mwongeian we, ewer, pwin at pokiten ewe sam; iwe iei ewe kechiwen netipeta ra rongorong me neir meinisin, ra netipeta pokiten aramaser kewe ra fen ninnino.\n\n6 Iwe iei ennetin ei a ew ranin netipechou; ewer, ew fansoun ennetin fatafatoch, me ew fansoun chommong echikipin me iotek.\n\n7 Iwe iei amuchunon ewe engon me nimuwen ierin muun ekkewe sou apung won ekkewe aramasen Nifai;\n\n8 Iwe iei ewe uruon Ammon me pwin kewe, ar kewe sai non ewe fonuen Nifai, ar kewe riaffou non ewe fonu, ar netipechou, me ar weires, me ar pwapwa mi nap seni ach sipwe weweiti, me ewe ketiwöchun me tumunun pwir kewe non ewe fonuen Jerson. Iwe iei amo ewe Samon, ewe Chon Angasanon aramas meinisin, epwe efeiochu ngunur feinfeino chok.\n\n9 Iwe iei ewe uruon ekkewe maun me anini fengen me nein ekkewe aramasen Nifai, me pwan ekkewe maun nefinen ekkewe chon Nifai me ekkewe chon Leiman; iwe ewe engon me nimuwen ierin ewe muun ekkewe sou apung a muchuno.\n\n10 Iwe seni ewe aewin ier ngeni ewe engon me nimuwen ier a efisata ninninon chommong ngorowun manau; ewer, a efisata ew anoninenin mettochun assuku cha.\n\n11 Iwe inisin ekkewe chommong ngorow ra peiasetiw non ewe puun, nupwen inisin chommong ngorow ra ngaweno non chukuchukuta won unungen ewe puun; ewer, me chommong ngorow ra netipeta pokiten manon aramaser kewe, pokiten ese wor ar popun repwe nuokus, anongonong won ekkewe pwon an ewe Samon, pwe ra ewiis ngeni ew nikinikin riaffou esemuch.\n\n12 Nupwen chommong ngeroun ekkoch ra ennetin netipeta pokiten manon aramaser kewe, inamo ra pwapwa me mwanek non apinukunuk, me ra pwan sinei, anongonong won ekkewe pwon an ewe Samon, pwe ra manau sefan pwe repwe nom ren peniemwanin Kot, non ew nikinikin pwapwa esap tongeni much.\n\n13 Iwe iei sia kuna usun watten ewe ese wor nonnofengenin aramas pokiten tipis me atai annuk, me ewe manamanen ewe tefin, minne a feito me ren ekkewe kokkot mi nikatuputup minne a forata pwe epwe sarei netipen aramas.\n\n14 Iwe iei sia kuna ewe pwichipwichin kokkon achocho an aramas ne angang non ekkewe atake an ewe Samon; iwe iei sia kuna ewe watten popun netipechou, me pwan popun pwapwa—netipechou pokiten mano me ninnino me nein aramas, me pwapwa pokiten ewe saramen Kraist ngeni manau.\n\n", "alma 29": "[center][font_size=26]Sopun 29[/font_size][/center]\n\n[i]Alma a mochen afanafana aier ren pochokunen memef usun emon chon nang—Ewe Samon a awora sense fan iten muu meinisin—Alma a pwapwa non an ewe Samon angang me non fetanochun Ammon me pwin kewe. Arap ngeni 76 Ier Mwen Kraist.[/i]\n\n1 O amo ngang emon chon nang, me upwe tongeni angei aneanen netipei, pwe upwe tongeni feino me kapas ren noun Kot we rappwa, ren ew mongungu epwe achechechi ewe puun, me afanafana aier ngeni ekkei aramas meinisin!\n\n2 Ewer, upwe affata ngeni ngun meinisin, usun ren ewe mongungun chopunap, aier me ewe kokkotun ngaseno, pwe repwe aier me feito ngeni ach Kot, pwe esap chiwen nap netipechou won unusen unungen ewe fonufan.\n\n3 Nge nengeni, ngang emon mwan, me ua tipis non ai anean; pun upwe menemenoch ren ekkewe mettoch minne ewe Samon a fen mut ngeniei.\n\n4 Usap angawano ren ai kewe anean ewe pungunon annuk an emon Kot mi pung, pun ngang mi sinei pwe a fang ngeni aramas anongonong won ar kewe mochen, ika pwe epwe ngeni mano are ngeni amanau; ewer, ngang mi sinei pwe a mut ngeni aramas, ewer, mut ngeni ir annuk minne rese tongeni siwin, anongonong won ar mochen, ika epwe ngeni amanau are ngeni kiteter.\n\n5 Ewer, me ngang mi sinei pwe öch me ngaw ra fen nom me mwen aramas meinisin; i ewe ese sinei öch seni ngaw mi nimenimoch; nge i ewe a sinei öch me ngaw, ren i epwe kawor ngeni anongonong won an kewe mochen, ika a mochen öch are ngaw, manau are mano, pwapwa are noninenin pungun memef.\n\n6 Iei, pokiten ua sinei ekkei mettoch, pwata upwe anean nap seni ai upwe fori ewe angang ngeni minne uwa fen kokko ngeni?\n\n7 Pwata upwe anean pwe ita ngang emon chon nang, pwe upwe tongeni kapas ngeni unusen nesopun ewe fonufan?\n\n8 Pun nengeni, ewe Samon a mut ngeni muu meinisin, ekkoch aramas ngeni pwisin muur me kapasen fonuer, pwe repwe afanafana an we kapas, ewer, non mirit, mettoch meinisin a ekieki pwe mi fich pwe repwe afanafana; iei minne sia kuna pwe ewe Samon a aurour non mirit, anongonong won met minne mi pung me ennet.\n\n9 Ngang mi sinei met minne ewe Samon a fen annuku ngeniei, me ua sikaseni non. Use sikaseni non inisi, nge ua pwapwa non met minne ewe Samon a fen annuku ngeniei; ewer, iwe iei ai pwapwa, pwe eni upwe tongeni ew pisekin aninis non poun Kot ne uwei ekkoch ngun ngeni aier; iwe iei ai pwapwa.\n\n10 Iwe nengeni, nupwen ua kuna chommong me nein pwi kewe ra ennetin aier, me feito ngeni ewe Samon ar Kot, iwe nguni a ureno ren pwapwa; iwe ua chechemeni met ewe Samon a fen fori fan itei, ewer, pwan mwo i a rongorong ai iotek; ewer, iwe ua chechemeni poun mi uren umoumoch minne a eitieu ngeniei.\n\n11 Ewer, me ua pwan chechemeni fotekin semei kewe; pun ua ennetin sinei pwe ewe Samon a angasereno seni fotek, iwe ren ei a forata an we mwichefen; ewer, ewe Samon Kot, ewe Koten Abraham, ewe Koten Isaac, me ewe Koten Jacob, a angasereno seni fotek.\n\n12 Ewer, ua chechemeni fansoun meinisin ewe fotekin semei kewe; me ena pwan chok Kot ewe a angasereno seni ne poun ekkewe chon Egypt a angasereno seni fotek.\n\n13 Ewer, me ena pwan chok Kot a forata an we mwichefen me neir; ewer, me ena pwan chok Kot a koriei me ren ew wiis mi fel, pwe upwe afanafana ewe kapas ngeni ekkei aramas, me a fen ngeniei watten fetanoch, non minne ai pwapwa a unusoch.\n\n14 Nge use pwapwa chok non ai pwisin fetanoch, nge ai pwapwa a kon unusoch pokiten fetanochun pwi kewe, ekkewe ra fen feita ngeni ewe fonuen Nifai.\n\n15 Nengeni, ra fen fokkun angang watte, me ra fen uwani chommong foun ira; iwe niwinir epwe fokkun auchea!\n\n16 Iei, nupwen ua ekieki usun fetanochun pwi kei nguni a napeno, pwan mwo tori keimufesenin seni inisi, usun chok, a fokkun nap ai pwapwa.\n\n17 Iwe iei amo Kot epwe mut ngeni ekkei, pwi, pwe repwe tongeni mwotiw non ewe muun Kot; ewer, me pwan ekkewe meinisin ir uwan ar angang pwe resap chiwen tongeni tou sefan, pwe repwe mwareiti i feinfeino chok. Iwe amo Kot epwe mutata pwe epwe fis anongonong won ai kewe kapas, pwan mwo usun ua fen apasa. Amen.\n\n", "alma 30": "[center][font_size=26]Sopun 30[/font_size][/center]\n\n[i]Korior, ewe chon koum ngeni Kraist, a turunufasei Kraist, ewe Achasefan, me ewe ngunun osini—A afanafana pwe ese wor Kot, ese wor turutiwen aramas, ese wor niwinin tipis, me ese wor Kraist—Alma a pwarata pwe Kraist epwe wareto me mettoch meinisin ra esisinata pwe mi wor emon Kot—Korior a eis non pochokun ren ew esisin iwe ese chiwen tongeni kapas—Ewe tefin a pwato ngeni Korior usun emon chon nang me aiti i met epwe apasa—Korior a chapapetiw fan peche me mano. Arap ngeni 76–74 Ier Mwen Kraist.[/i]\n\n1 Nengeni, iei non ewe fansoun pwe mwirin an ekkewe aramasen Ammon ra nonnomono non ewe fonuen Jerson, ewer, me pwan mwirin ekkewe chon Leiman ra su seni ewe fonu, me ar kewe mi mano ra peiaseno me ren ekkewe aramasen ewe fonu—\n\n2 Iei rese anneani ar kewe mi mano pokiten watten chochor kewe; rese pwan anneani manon ekkewe chochon chon Nifai—nge non ewe fansoun mwirin ar peiasenano ar kewe mi mano, me pwan mwirin ekkewe ranin echikipin, me netipeta, me iotek, (iwe a non ewe engon me wonuen ierin muun ekkewe sou apung won ekkewe aramasen Nifai) a poputa ne wor soposoponon kinamwe non unusen ewe fonu.\n\n3 Ewer, iwe ekkewe aramas ra achocho ne aneasochisi ekkewe annukun ewe Samon; iwe ra tichik ne apwonueta ekkewe angangepin an Kot, anongonong won ewe annukun Moses; pun ra keao ne aneasochisi ewe annukun Moses tori an epwe pwonueta.\n\n4 Iwe iei ekkewe aramas ese chiwen wor ar osukosuk non unusen ewe engon me wonuen ierin muun ekkewe sou apung won ekkewe aramasen Nifai.\n\n5 Iwe non ewe fansoun pwe non nepoputan ewe efisuwen ierin muun ekkewe sou apung, mi wor soposoponon kinamwe.\n\n6 Nge non ewe fansoun non ewe kinikinin soponon ewe efisuwen ier, a feito emon mwan non ewe fonuen Saraemla, iwe i chon Koum ngeni Kraist, pokiten a poputa ne afanafan ngeni ekkewe aramas ne ungeni ekkewe osini minne ekkewe soufos ra fen apasa, usun wareton Kraist.\n\n7 Iei ese wor annuk mi ungeni an emon mwan nuku; pun a ennetin ungeni ekkewe aurour an Kot an epwe wor ew annuk minne epwe fori aramas ar resap nonnofengen.\n\n8 Pun iei anon ewe pukefel: Oupwe finata non ei ran, ion oupwe angang ngeni.\n\n9 Iei ika emon aramas a mochen epwe angang ngeni Kot, ina an tufich; are fen, ika a nuku non Kot ina an tufich ne angang ngeni i; nge ika ese nuku non i ese wor annuk ar repwe ngeni niwinin.\n\n10 Nge ika a nii manau a angei niwinin ngeni mano; me ika a angemwan i a pwan angei niwinin; iwe ika a sona i a pwan angei niwinin; iwe ika a fori nisou i a pwan angei niwinin; ewer, pun ekkei fofforungaw meinisin ra angei niwinir.\n\n11 Pun a fen wor ew annuk pwe aramas repwe kapung anongonong won ar atai annuk. Nge inamo, ese wor annuk mi ungeni an emon aramas nuku; iei minne, emon aramas a angei niwinin chok ren ekkewe atai annuk minne i a fen fori; iei minne aramas meinisin ra nonnofengen.\n\n12 Iwe ei chon Koum ngeni Kraist, ewe itan Korior, (iwe ewe annuk ese wor an nemenem won) a poputa ne afanafan ngeni ekkewe aramas pwe esap wor Kraist. Iwe anongonong won ei napanap i a afanafan, a apasa:\n\n13 O ami ekkewe oua mwochutiw ren ew apinukunuk mi puch me namotmwan, pwata oua achoukemi ren sokkun mettoch mi puch? Pwata oua kutta emon Kraist. Pun ese wor emon aramas a tongeni sinei usun och mettoch minne epwe feito.\n\n14 Nengeni, ekkei mettoch minne oua eita ngeni osini, minne oua apasa pwe ra keititiw me ren soufos mi fel, nengeni, ir eereni mi puch an sememi kewe.\n\n15 Ifa usun oua sinei usun ennetir? Nengeni, ouse tongeni sinei usun mettoch minne ouse kuna; iei minne ouse tongeni sinei pwe epwe wor emon Kraist.\n\n16 Oua esuku me apasa pwe oua kuna ew omusomusen ami kewe tipis. Nge nengeni, ina ewe pungunon ew ekiek mi umwes; iwe ei kokkotongawen ami ekiek a feito pokiten eerenien sememi kewe, minne a emmwenikemino ngeni ew nuku usun mettoch minne rese ennet.\n\n17 Me pwan chommong sokkun mettoch i a apasa ngeni ir, a ureni ir pwe ese tongeni wor achasefan epwe for fan iten tipisin aramas, nge emon me emon aramas epwe sinei öch ika ngaw non ei manau anongonong won ewe mwokutukutun ewe aramas; iei minne emon me emon aramas a feioch anongonong won an sinei, me pwe emon me emon aramas a win anongonong won an pochokun; iwe met chok emon aramas a fori esap ew atai annuk.\n\n18 Iwe iei a afanafan ngeni ir, a emmwenano netipen chommong, a fori ir pwe repwe sachetai mokurer non ar fofforungaw, ewer, a emmwenano chommong fefin, me pwan mwan, ne fori angangen nisou—a ureni ir pwe nupwen emon mwan a mano, a ina nesoponon manauan.\n\n19 Iei ei mwan a pwan feino ngeni ewe fonuen Jerson, pwe epwe afanafana ekkei mettoch me nein ekkewe aramasen Ammon, ekkewe ra akkom aramasen chon Leiman.\n\n20 Nge nengeni ra kon mirit nap seni chommong me nein ekkewe chon Nifai; pun ra angei i, me foti i, me uweiano i me mwen Ammon, ewe a pris mi nap won ekkena aramas.\n\n21 Iwe non ewe fansoun pwe a annuku pwe repwe uweiau i seni ewe fonu. Iwe a feito ngeni ewe fonuen Gideon, me poputa ne pwan afanafan ngeni ir; iwe ikei ese kon wor an fetanoch, pun a ono me fofo me emmwenino me mwen ewe pris mi nap, me pwan ewe sou apung mi nap won ewe fonu.\n\n22 Iwe non ewe fansoun pwe ewe pris mi nap a apasa ngeni i: Pwata ka feinfetan ne angawano ekkewe kokkotun ewe Samon? Pwata ka aiti ekkei aramas pwe esap wor Kraist, an epwe aosukosuka ar apwapwa? Pwata ka kapas ne ungeni ekkewe osini meinisin an ekkewe soufos mi fel?\n\n23 Iei itan ewe pris mi nap Kitona. Iwe Korior a apasa ngeni i: Pokiten use afanafana ekkewe eereni mi puch an sememi kewe, me pokiten use afanafana ekkei aramas ar repwe pwisin amwochuretiw fan ekkewe angang mi puch me mwokutukut minne ra foruta me ren prisen nom, an epwe angemwani pochokun me nemenem wor, an epwe annomur non ew nikinikin tiparoch, pwe resap sachetai mokurer, nge turutiw anongonong won ami kewe kapas.\n\n24 Oua apasa pwe ekkei aramas ir aramas ngaseno. Nengeni, ua apasa pwe ra nom non fotek. Oua apasa pwe ekkewe osinin nom ir mi ennet. Nengeni, ua apasa pwe ouse sinei pwe ir mi ennet.\n\n25 Oua apasa pwe ekkei aramas ir aramas tipis me turutiw, pokiten ewe atai annuk an emon sam ika in. Nengeni, ua apasa pwe emon semirit ese tipis pokiten seman are inan.\n\n26 Iwe oua pwan apasa pwe Kraist epwe wareto. Nge nengeni, ua apasa ouse sinei pwe epwe wor emon Kraist. Iwe oua pwan apasa pwe i epwe ninnino fan iten tipisin ewe fonufan—\n\n27 Iwe iei oua emmwenano ekkei aramas ngeni ekkewe eereni mi puch an sememi kewe, me anongonong won ami pwisin mochen; me oua amwochuretiw, pwan mwo usun ita non fotek, pwe oupwe apisekano inisimi ren angangen pour, pwe resap tongeni neneta ren pwaracho, pwe resap pwaracho ne pwapwaiti ar pung me tufich.\n\n28 Ewer, rese pwaracho ne aea met minne pwisin ar ren ewe nuokus ar repwe asonga nour kewe pris, ekkewe ra achour anongonong won ar mochen, me ra emmweni ir ar repwe nuku, me ren ar kewe eereni me ar anean me ar ekiek mi chok weiweita, me ar osini, me ar kefisitan monomon, pwe repwe, ika rese fori anongonong won ar kewe kapas, asonga emon aramasen nang rese sinei, ewe ra apasa pwe i Kot—emon aramasen nang ese wor emon a fen kukkuna me sinei, ewe ese mwo fen fis me esap tongeni fis.\n\n29 Iei nupwen ewe pris mi nap me ewe sou apung mi nap ra kuna pochokunen netipan, ewer, nupwen ar kuna pwe i epwe kapas mi ngaw ne ungeni Kot, resap awora ponuwen an kewe kapas; nge ra annuku pwe epwe fofo; iwe ra fangeta i me ne poun ekkewe sou angei annuk, me tinano i ngeni ewe fonuen Saraemla, pwe i epwe emmwenino me mwen Alma, iwe ewe sou apung mi nap i ewe kepinan unusen ewe fonu.\n\n30 Iwe non ewe fansoun pwe nupwen a emmwenito me mwen Alma me ewe sou apung mi nap, a pwan soposopono usun chok napanapan an fori me non ewe fonuen Gideon; ewer, a sopweno ne sufonungaw.\n\n31 Iwe a uta ne kapas neuwomongun kapas me mwen Alma, me a kapas mi ngaw ngeni ekkewe pris me sense, a etipisi ir ren ar emmwenano ekkewe aramas ngeni ekkewe eereni mi umwes an semer kewe, fan iten asengesin ar repwe pisekisek ren angangen ekkewe aramas.\n\n32 Iei Alma a apasa ngeni i: Ka sinei pwe am ause apisekano inisim won angangen ekkei aramas; pun nengeni ua fen angang pwan mwo seni nepoputan muun ekkewe sou apung tori iei, ren pwisin pei ren aninisi, me nukun ai kewe chommong sai unukun ewe fonu ne afanafana ewe kapasen Kot ngeni nei kewe aramas.\n\n33 Iwe me nukun ekkewe chommong angang minne ua fen fori non ewe mwichefen, use mwo fen angei mwaren och senine ren niwinin ai angang; esap pwan mwo emon me nein pwi kewe, tiwenon chok non ewe nenien mwottun kapung; iwe mwirin am aua angei chok anongonong won ewe annuk ren niwinin am fansoun.\n\n34 Iwe iei, ika am ause angei och mettoch ren niwinin am kewe angang non ewe mwichefen, met a atufichikem ne angang non ewe mwichefen tiwenon chok ne afanafana ewe ennet, pwe epwe wor am apwapwa non pwapwan pwim kewe?\n\n35 Iwe pwata ka apasa pwe am aua afanafan ngeni ekkei aramas pwe am aupwe angei moni, nupwen en, pwisin won inisum, ka sinei pwe am ause angei och moni? Iwe iei, ka nuku pwe am aua atupano ekkei aramas, minne a forata sokkun pwapwa non netiper?\n\n36 Iwe Korior a ponueni i, Ewer.\n\n37 Iwe mwirin Alma a apasa ngeni i: Ka nuku pwe mi wor emon Kot?\n\n38 Iwe a ponueni, Apw.\n\n39 Iei Alma a apasa ngeni i: Kopwe amam sefan pwe mi wor emon Kot, me pwan amam ewe Kraist? Pun nengeni, ua apasa ngonuk, ngang mi sinei pwe mi wor emon Kot, me pwan Kraist epwe wareto.\n\n40 Iwe iei met om pisekin pwarata pwe ese wor Kot, are pwe Kraist esap wareto? Ua apasa ngonuk pwe ese wor, tiwenon chok om pwisin chok kapas.\n\n41 Nge, nengeni, mi wor rei mettoch meinisin pwe ew pwarata pwe ekkei mettoch ir mi ennet; me mi pwan wor reom mettoch meinisin pwe ew pwarata ngonuk pwe ir mi ennet; iwe kopwe amam ir? Ka nuku pwe ekkei mettoch ir mi ennet?\n\n42 Nengeni, ua sinei pwe ka nuku, nge ka nom fan nemenien emon ngun mi chofona, me ka poutano ewe Ngunun Kot pwe esap wor nenian non en; nge ewe tefin a wor an pochokun wom, iwe a emmweni fetaneok, a anganga ekkewe kokkot pwe epwe tongeni angawano ekkewe noun Kot.\n\n43 Iwe iei Korior a apasa ngeni Alma: Ika kopwe pwari ngeniei ew esisin, pwe upwe tongeni pesepes pwe mi wor emon Kot, ewer, pwari ngeniei pwe mi wor an manaman, iwe mwirin upwe pesepes usun ennetin om kapas.\n\n44 Nge Alma a apasa ngeni i: A fen naf esisin; kopwe sotuni om Kot? Kopwe apasa, Pwari ngeniei ew esisin, nupwen a fen wor reom pwarata usun pwi kei meinisin, me pwan ekkewe soufos mi fel meinisin? Ekkewe pukefel ra kawor me mwom, ewer, me mettoch meinisin ra esisinata pwe mi wor emon Kot; ewer, pwan mwo ewe fonufan, me mettoch meinisin minne ra nom won unungan, ewer, me mwokutukutun, ewer, me pwan ekkewe fonufan meinisin minne ra mwokut non pwisin tettenochur ra pwarata pwe mi wor emon Chon Fori mi Napanap.\n\n45 Iwe iei en mi chok feinfetan, ne emmwenano netipen ekkei aramas, pwarata ngeni ir pwe ese wor Kot? Iwe iei kopwe chok amam seni ekkei chon pwarata meinisin? Iwe a apasa: Ewer, upwe amam, tiwenon chok ika kopwe pwari ngeniei ew esisin.\n\n46 Iwe iei non ewe fansoun pwe Alma a apasa ngeni i: Nengeni, ua netipengaw pokiten pochokunen netipom, ewer, pwe kopwe chok ungeni ewe ngunun ennet, pwe ngunum epwe ngaweno.\n\n47 Nge nengeni, mi tufich pwe ngunum epwe poutmwanino nap seni om kopwe ewe popun uweiatiw chommong ngun ngeni kiteter, ren om chofona me ren om kapas mi eingeing chofona; iei minne ika kopwe pwan amam sefan, nengeni Kot epwe wichiuk, pwe kosap chiwen tongeni kapas, pwe kosap chiwen suki awom sefan, pwe kosap atupano ekkei aramas sefan.\n\n48 Iei Korior a apasa ngeni i: Use amam ewe ennetin emon Kot, nge use nuku pwe mi wor emon Kot; me ua pwan apasa, pwe kose sinei pwe mi wor emon Kot; iwe tiwenon chok ika ka pwari ngeniei ew esisin, usap nuku.\n\n49 Iei Alma a apasa ngeni i: Ei upwe ngonuk pwe epwe ew esisin, pwe kosap chiwen tongeni kapas, anongonong won ai kewe kapas; iwe ua apasa, pwe non iten Kot, kosap chiwen tongeni kapas, pwe esap chiwen wor om kapas.\n\n50 Iei nupwen Alma a apasa ekkei kapas, Korior ese chiwen tongeni kapas, pwe ese chiwen tongeni wor an kapas, anongonong won ekkewe kapas an Alma.\n\n51 Iwe iei nupwen ewe sou apung mi nap a kuna ei, a eitieuu poun me makkei ngeni Korior, a apasa: Ka pesepes usun ewe manamanen Kot? Non i ewe ka mochen pwe Alma epwe pwarano an esisin? Ka mochen i epwe ariaffou ekkoch, pwe epwe pwari ngonuk ew esisin? Nengeni, a fen pwari ngonuk ew esisin; iwe iei kopwe chiwen tipemwaramar?\n\n52 Iwe Korior a eitieuu poun me makkei, a apasa: Ngang mi sinei pwe use chiwen tongeni kapas, pun use tongeni kapas; iwe ngang mi sinei pwe ese wor och mettoch tiwenon chok ika ewe manamanen Kot a tongeni wata ei woi; ewer, me ngang mi sinei fansoun meinisin pwe mi wor emon Kot.\n\n53 Nge nengeni, ewe tefin a otupueino; pun a pwato ngeniei non napanapen emon chon nang, me a apasa ngeniei: Feino me angei sefani ekkei aramas, pun ra fen rikino meinisin mwirin emon Kot rese sinei. Iwe a apasa ngeniei: Ese wor Kot; ewer, me a aitiei met minne upwe apasa. Iwe ua fen afanafana an kewe kapas; me ua afanafaner pokiten ra apwapwa ngeni ekiekin fonufan; iwe ua afanafaner, pwan mwo tori a wor ai watten fetanoch, ina minne ua ennetin nuku pwe ir mi ennet; iwe ren ei popun ua ungeni ewe ennet, pwan mwo tori ua wata woi ei anumamau mi pochokun.\n\n54 Iei nupwen a apasa ei, a tingor pwe Alma epwe iotek ngeni Kot, pwe ewe anumamau epwe tongeni suseni i.\n\n55 Nge Alma a apasa ngeni i: Ika ei anumamau epwe susonuk kopwe pwan emmwenano netipen ekkei aramas sefan; iei minne, epwe fis anongonong wom pwan mwo usun mochenin ewe Samon.\n\n56 Iwe non ewe fansoun pwe ewe anumamau ese suseni Korior; nge a katuruu, me feino fetan seni imw ngeni imw ne tingor fan iten anan mwongo.\n\n57 Iei ewe porous usun met a fen fis ngeni Korior a mwitir fateno non unusen ewe fonu; ewer, ewe porous a titino me ren ewe sou apung mi nap ngeni ekkewe aramas meinisin non ewe fonu, a affata ngeni ekkewe ra fen nuku non ekkewe kapas an Korior pwe mi auchea repwe mwitir aier, ren nuokusun ewe pwan chok kapung epwe feito wor.\n\n58 Iwe non ewe fansoun pwe ra pesepes meinisin usun fofforungawen Korior; iei minne ra siwin sefan meinisin ngeni ewe Samon; iwe ei a fori soponon ewe angangangaw anongonong won napanapen Korior. Iwe Korior a fein fetan seni imw ngeni imw, ne tingor mwongo fan iten aninisin.\n\n59 Iwe non ewe fansoun pwe nupwen a feino nein ekkewe aramas, ewer, nein ew aramas ra fen eimueno inisir seni ekkewe chon Nifai me pwisin eita ngeni ir chon Soram, pokiten ra emmwen me ren emon mwan itan Soram—iwe nupwen a feino neir, nengeni, ra purano me a chapapetiw fan pecher, pwan mwo tori an mano.\n\n60 Iwe iei sia kuna nesopun i ewe a angawano ekkewe kokkotun ewe Samon; iwe iei sia kuna pwe ewe tefin esap anisi noun kewe atun ewe ranin soponon, nge epwe mwitir etekiniretiw ngeni hell.\n\n", "alma 31": "[center][font_size=26]Sopun 31[/font_size][/center]\n\n[i]Alma a emmweni ew misin pwe epwe angei sefani ekkewe chon Soram mi amam ewe ennet—Ekkewe chon Soram ra amam Kraist, ra nuku non ew ekiekin kefinita mi muan, me ra fan ren iotek mi foruno—Ekkewe misineri ra ureno ren ewe Ngun mi Fel—Ar riaffou ra nemenemeno me non ewe pwapwan Kraist. Arap ngeni 74 Ier Mwen Kraist.[/i]\n\n1 Iei non ewe fansoun pwe mwirin soponon Korior, Alma a rong ekkoch porous pwe ekkewe chon Soram ra angawano ekkewe kokkotun ewe Samon, me pwe Soram, i nour we sou emmwen, a emmwenano netipen ekkewe aramas pwe repwe chappetiw ngeni niosun anu muan rese tongeni kapas, netipan a poputa sefan ne netipengaw pokiten angangangawen ekkewe aramas.\n\n2 Pun iei ewe popun netipechou mi nap ngeni Alma an sinei usun angangangaw me nein noun kewe aramas; iei minne netipan a fokkun unusen netipechou pokiten keimunon ekkewe chon Soram seni ekkewe chon Nifai.\n\n3 Iei ekkewe chon Soram ra fen ioifengeni inisir non ew fonu minne ra eita ngeni Antionum, minne a nom otiwen ewe fonuen Saraemla, minne a arapakkan an epwe kia ngeni oressetin ewe fonu, minne a nom eorun ewe fonu Jerson, minne a pwan kia ngeni ewe fonu pon eor, minne fonu pon a ureno ren ekkewe chon Leiman.\n\n4 Iei ekkewe chon Nifai ra unusen nuokus ika ekkewe chon Soram repwe tonong non ew chiechioch ngeni ekkewe chon Leiman, pwe epwe ina ekkewe popun turunon mettoch seni ewe kinikinin ekkewe chon Nifai.\n\n5 Iwe iei, pokiten afanafanen ewe kapas a fis pwe ew mettochun echimw ne emmweni ekkewe aramas ne fori met minne mi pung—ewer, a kon fen wor pochokunen pungun won ekiekin ekkewe aramas nap seni ewe ketinas, are och pwan mettoch, minne a fen fis ngeni ir—iei minne Alma a ekieki pwe mi auchea pwe repwe sossot ewe pochokunen kapas an Kot.\n\n6 Iei minne a uwei Ammon, me Aaron, me Omner; iwe Imnai a nikiti ren ewe mwicheich non Saraemla; nge ekkewe unumon akkom a uwei ir ngeni i, me pwan Amulek me Siesrom, ekkewe ra nom non Milek; me a pwan uwei ruomon me nein noun kewe anuon.\n\n7 Iei ewe watten me nein noun kewe anuon ese uwei ngeni i, iwe itan Ilaman; nge itan ekkewe a uwei ngeni i iter Siplon me Korianton; iwe ikkei iten ekkewe ra fiti i me nein ekkewe chon Soram, ne afanafan ngeni ir ewe kapas.\n\n8 Iei ekkewe chon Soram ir ekkewe chon rikino seni ekkewe chon Nifai; iei minne ewe kapasen Kot a fen pin afanafan ngeni ir.\n\n9 Nge ra fen turunong non ennetin muan, pun rese achocho ne aneasochisi ekkewe annukun Kot, me an kewe annuk kisikis, anongonong won ewe annukun Moses.\n\n10 Rese pwan aneasochisi ekkewe mwokutukutun ewe mwichefen, ne soposopono non iotek me sio ngeni Kot iteiten ran, pwe resap tongeni tonong non sossot.\n\n11 Ewer, amuchunon, ra angawano ekkewe kokkotun ewe Samon non fokkun chommongun mettoch; iei minne, ren ei popun, Alma me pwin kewe ra feino non ewe fonu pwe repwe afanafana ewe kapas ngeni ir.\n\n12 Iei, nupwen ra feito non ewe fonu, nengeni, ren ar mairu ra kuna pwe ekkewe chon Soram ra aueta imwen sinakok, iwe ra ioifengen won ew ranin ewe wik, minne ran ra eita ngeni ewe ranin ewe Samon; iwe ra fan anongonong won ew napanap minne Alma me pwin kewe rese mwo kukkuna;\n\n13 Pun a wor ew ar neni a kauuta nukanapan ar we sinakok, ew nenien uta, minne a tekiata seni ewe mokur; iwe unungan we a mutata emon chok aramas.\n\n14 Iei minne, ion chok a mochen epwe fan epwe feino me uta won unungan we, me eitieta poun ngeni nang, me sio ren ew mongungu, a apasa:\n\n15 Fel, Kot mi fel; am aua nuku pwe en Kot, me am aua nuku pwe en mi fel, me pwe ka fen emon ngun, me pwe en emon ngun, me pwe kopwe emon ngun feinfeino chok.\n\n16 Kot mi fel, am aua nuku pwe ka eimueno kem seni pwim kewe; iwe am ause nuku non eerenien pwim kewe, minne a keititiw ngeni ir seni semer kewe rese weweoch; nge am aua nuku pwe ka fen finikemita pwe am aupwe noum mi fel; me ka pwan pwarano ngenikem pwe esap wor Kraist.\n\n17 Nge en ewe chok nanew, ikenai, me feinfeino chok; me ka fen finikemita pwe am aupwe manau, nupwen aramas meinisin unukum ra kefinita pwe repwe katurutiw me ren om ningeringer ngeni hell; ren minne mi fel, O Kot, am aua kinisou ngonuk; me am aua pwan kinisou ngonuk pwe ka fen finikemita, pwe am ausap emmwenino mwirin ekkewe eereni mi puch an pwim kewe, minne ra amwochuretiw ngeni ew nuku usun Kraist, minne a emmweni netiper pwe repwe tawan towaw sonuk, am Kot.\n\n18 Iwe pwan am aua kinisou ngonuk, O Kot, pwe am aua ew aramas kefinita me fel. Amen.\n\n19 Iei non ewe fansoun pwe mwirin an Alma me pwin kewe me noun kewe anuon ra rongorong ekkei iotek, ra mairu nap seni unusen ar repwe auku.\n\n20 Pun nengeni, emon me emon mwan a feino me apasata ekkewe chok pwan iotek.\n\n21 Iei ewe neni a eiteit me rer Ramiamtam, minne, a wewe ngeni, ewe nenien uta mi fel.\n\n22 Iei, seni ei nenien uta ra apasata, emon me emon mwan, ewe pwan chok iotek ngeni Kot, ra kinisou ngeni ar Kot pwe ra fen kefinita me ren, me pwe i ese emmwenireno mwirin eerenien pwir kewe, me pwe netiper rese tupuno ne nuku non mettoch repwe feito, minne rese sinei usun.\n\n23 Iei, mwirin an ekkewe aramas ra fen apasata ar kinisou anongonong won ei napanap, ra niwin ngeni imwer kewe, rese chiwen pwan kapas usun ar Kot sefan tori ar ra pwan achufengeni inisir sefan ngeni ewe nenien uta mi fel, pwe repwe apasata ar kinisou anongonong won ar napanap.\n\n24 Iei nupwen Alma a kuna ei netipan a netipengaw; pun a kuna pwe ra ew aramas mi ngaw me nukumach; ewer, a kuna pwe netiper a nom won gold, me won silver, me won sokopaten pisekisek mi murino.\n\n25 Ewer, me a pwan kuna pwe netiper a nuapas ngeni neuwomongun sikaseni, non ar namanam tekia.\n\n26 Iwe a sachetai mongungun ngeni nang, me sio, a apasa: O, epwe ifa taman, O Samon, om kopwe mutata pwe noum chon angang repwe nonnom ikei fan non ewe aion, ar repwe kuna sokkun ennetin fofforungaw me nein ekkewe noun aramas?\n\n27 Nengeni, O Kot, ra sio ngonuk, iwe inamo netiper ra nemenemeno non ar namanam tekia. Nengeni, O Kot, ra sio ngonuk ren awer, nupwen ra nuapas, pwan mwo tori an napeno, ren ekkewe namotmwanin mettochun fonufan.\n\n28 Nengeni, O ai Kot, ufer kewe mi watte niwinin, me nour kewe kukkun ring, me nana, me ar kewe enning me ren gold, me ar kewe mettoch mi auchea meinisin minne ra enning me rer; iwe nengeni, netiper ra nom wor, nge inamo ra sio ngonuk me apasa—Am aua kinisou ngonuk, O Kot, pun am aua aramas kefinita ngonuk, nupwen ekkoch repwe mano non pekin ngun.\n\n29 Ewer, me ra apasa pwe ka fen pwarano ngeni ir pwe esap wor Kraist.\n\n30 O Samon Kot, epwe ifa taman om kopwe mutata pwe sokkun fofforungaw me ese nukuchar epwe nonnom nein ekkei aramas? O Samon, kose mochen ngeniei pochokun, pwe upwe tongeni engino ngeni ai apwangapwang. Pun ngang ua apwangapwang, me sokkun fofforungaw nein ekkei aramas a emeteki nguni.\n\n31 O Samon, netipei a fokkun uren netipechou; kose mochen ekinamwei nguni non Kraist. O Samon, kose mochen mut ngeniei pwe epwe tongeni wor ai pochokun, pwe upwe tongeni engino ren tipepos ekkei riaffou minne repwe feito woi, pokiten angangangawen ekkei aramas.\n\n32 O Samon, kose mochen ekinamwei nguni, me ngeniei fetanoch, me pwan chiechiei kewe chon angang ekkewe ra nom rei—ewer, Ammon, me Aaron, me Omner, me pwan Amulek me Siesrom, me pwan nei kewe ruomon anuon—ewer, pwan mwo ekkei meinisin kose mochen ekinamweir, O Samon. Ewer, kose mochen ekinamwei ngunur non Kraist.\n\n33 Kose mochen mut ngeni ir pwe epwe wor ar pochokun, pwe repwe tongeni engino ngeni ar riaffou minne repwe feito wor pokiten fofforungawen ekkei aramas.\n\n34 O Samon, kose mochen mut ngenikem pwe am aupwe tongeni fetanoch ne uweir sefan ngonuk non Kraist.\n\n35 Nengeni, O Samon, ngunur mi auchea, me chommong me neir ir pwim; iei minne, ngenikem, O Samon, manaman me mirit pwe am aupwe tongeni uwei ekkei, pwim kewe, sefan ngonuk.\n\n36 Iei non ewe fansoun pwe nupwen Alma a apasa ekkei kapas, pwe a wata poun wor meinisin ekkewe ir mi nom ren. Iwe nengeni, nupwen a wata poun wor, ra ureno ren ewe Ngun mi Fel.\n\n37 Iwe mwirin ar ra eimueno inisir emon seni pwan emon, rese pwan ekieki inisir ren met repwe ani, are met repwe unumi, are met repwe aufoufa ngeni inisir.\n\n38 Iwe ewe Samon a awora fan iter pwe resap echik, resap pwan kaka; ewer, me a pwan ngeni ir pochokun, pwe resap riaffouni sokopaten riaffou, tiwenon chok ika repwe nemenemeno non ewe pwapwan Kraist. Iei ei a anongonong won ewe iotek an Alma; iwe ei pokiten a iotek non nuku.\n\n", "alma 32": "[center][font_size=26]Sopun 32[/font_size][/center]\n\n[i]Alma a afanafana ekkewe mi woungaw ekkewe ar riaffou a etipetekisoner—Nuku a ew apinukunuk non met minne sise kuna minne mi ennet—Alma a pwarata pwe chon nang ra afanafan ngeni mwan, fefin, me semirit—Alma a anonnoi ewe kapas ngeni efou foun ira—Epwe fot me tumun—Mwirin epwe marita ngeni efoch ira seni minne ewe foun iran manau esemuch a kinikin seni. Arap ngeni 74 Ier Mwen Kraist.[/i]\n\n1 Iwe non ewe fansoun pwe ra feino, me poputa ne afanafana ewe kapasen Kot ngeni ekkewe aramas, ra tonong on ar kewe sinakok, me non imwer kewe; ewer, me ra pwan mwo afanafana ewe kapas won aaner kewe.\n\n2 Iwe non ewe fansoun pwe mwirin ar angang chommong me neir, ra poputa ne fetanoch me nein ekkewe woungawen kinikinin aramas; pun nengeni, ra katuruu seni ar kewe sinakok pokiten nikinikingawen ufer kewe—\n\n3 Iei minne rese mumuta ar repwe tonong non ar kewe sinakok ren ar repwe fen ngeni Kot, pokiten ra nom non pekin mi nimengaw; iei minne ir mi woungaw; ewer, ra nom non pekin mi nimengaw me ren pwir kewe usun mecha mi namotmwan; iei minne ra woungaw ren pisekisekin fonufan; me ra pwan woungaw non netip.\n\n4 Iei, nupwen Alma a afanafan me kapas ngeni ekkewe aramas won ewe chukuchukuta Onita, a feito ew watten mwicheich ngeni i, ir ekkewe ua fen kapas usun, ekkewe ir mi woungaw non netip, pokiten ar woungaw ren pisekisekin fonufan.\n\n5 Iwe ra feito ren Alma; iwe ewe emon a kon auchea me neir a apasa ngeni i: Nengeni, met pwi kei repwe fori, pun ra fen koput me ren aramas meinisin pokiten ar woungaw, ewer, iwe kon napenon me ren ekkewe pris; pun ra fen aturakemiu seni am kewe sinakok minne am aua fen angang weires ne aureta ren pwisin pöum; iwe ra aturakemiu pokiten am fokkun woungaw; iwe ese wor am neni ne fen ngeni am Kot; iwe nengeni, met am aupwe fori?\n\n6 Iwe iei nupwen Alma a rongorong ei, a akunnu inisin, a mwitir sapengeni i, iwe a kuna ren ennetin pwapwa; pun a kuna pwe ar kewe riaffou a ennetin etipetekisoner, me ra pwan monneta ar repwe rongorong ewe kapas.\n\n7 Iei minne ese chiwen pwan kapas ngeni ekkewe ekkoch mwicheich; nge a eitieu poun, me sio ngeni ekkewe i a kuner, ekkewe ra ennetin aier, me a apasa ngeni ir:\n\n8 Ua kuna pwe oua tipetekison non netip; iwe ika epwe ina, ami oua feioch.\n\n9 Nengeni pwimi we a fen apasa, Met sipwe fori?—pun am aua fen katuruu seni am kewe sinakok, pwe am ausap tongeni fen ngeni am Kot.\n\n10 Nengeni ua apasa ngenikemi, oua ekieki pwe ouse tongeni fen ngeni Kot tiwenon chok ika epwe non ami kewe sinakok?\n\n11 Iwe soposopono, upwe eis, oua ekieki pwe ousap fen ngeni Kot fan ew chok non ew wik?\n\n12 Ua apasa ngenikemi, mi murino pwe oua fen katuruu seni ami kewe sinakok, pwe oupwe tipetekison, me pwe oupwe tongeni kaeo mirit; pun mi auchea pwe oupwe kaeo mirit; pun pokiten oua fen katuruu, oua uren koput me ren pwimi kewe pokiten ami fokkun woungaw, pwe oua emmwen ngeni ew tipetekisonen netip; pun mi auchea pwe oua fen emmwen ngeni ami oupwe tipetekison.\n\n13 Iwe iei, pokiten oua echimw pwe oupwe tipetekison ami oua feioch; pun emon aramas fan ekkoch, ika a echimw pwe epwe tipetekison, a kutta aier; iwe iei ennetin, ion chok a aier epwe kuna umoumoch; iwe i ewe a kuna umoumoch me engino ngeni nesoponon i ewe pwan chok epwe manau.\n\n14 Iwe iei, usun ua apasa ngenikemi, pwe pokiten oua echimw pwe oupwe tipetekison oua fen feioch, ouse ekieki pwe ra kon feioch ekkewe ra ennetin etipetekisona inisir pokiten ewe kapas?\n\n15 Ewer, i ewe a ennetin etipetekisona inisin, me aier seni an kewe tipis, me nikitu ngeni nesoponon, i ewe pwan chok epwe feioch—ewer, epwe kon feioch nap seni ekkewe ir ra echimw pwe repwe tipetekison pokiten ar fokkun woungaw.\n\n16 Iei minne, ra feioch ir ekkewe ra etipetekisona inisir me nukun ar repwe echimw pwe repwe tipetekison; are fen, non ekkoch kapas, a feioch i ewe a nuku non ewe kapasen Kot, me a papatais me nukun nukumachen netip, ewer, me nukun an a emmwen ngeni an epwe sinei ewe kapas, are pwan mwo an echimw pwe epwe sinei, me mwen ar repwe nuku.\n\n17 Ewer, mi chommong ekkewe ra apasa: Ika kopwe pwar ngenikem ew esisin seni nang, mwirin am aupwe sinei usun ennetin; mwirin am aupwe nuku.\n\n18 Iei ua eis, iei usun nuku? Nengeni, ua apasa ngenikemi, Apw; pun ika emon aramas a sinei ew mettoch ese wor an popun epwe nuku, pun a sinei usun.\n\n19 Iwe iei, ifa ukukun watten anumamauen i ewe a sinei mochenin Kot me ese fori, nap seni i ewe a chok nuku, are a chok wor an popun epwe nuku, me a turunong non atai annuk?\n\n20 Iei usun ei mettoch oupwe apungu. Nengeni, ua apasa ngenikemi, pwe a ina won ewe efoch pau usun pwan chok won ewe efoch; iwe epwe fis ngeni emon me emon aramas anongonong won an angang.\n\n21 Iwe iei usun ua apasa usun nuku—nuku esap ren an epwe wor ew unusochun sinei mettoch; iei minne ika a wor ami nuku oupwe apinukunuku mettoch minne ouse kuna, minne ra ennet.\n\n22 Iwe iei, nengeni, ua apasa ngenikemi, me ua mochen pwe oupwe chechemeni, pwe Kot mi uren umoumoch ngeni meinisin ekkewe ra nuku non itan we; iei minne a mochen, akkomwan, pwe oupwe nuku, ewer, pwan mwo non itan we.\n\n23 Iwe iei, a pwarano an kapas me ren noun kewe chon nang ngeni aramas, ewer, esap chok mwan pwe pwan fefin. Iei esap ikkei chok meinisin; kukkun semirit a kawor ngeni ir kapas non chommong fansoun, minne a apungu ekkewe mi mirit me ekkewe mi tipachem.\n\n24 Iwe iei, ami pwi achengicheng, pokiten oua fen mochen pwe oupwe sinei me rei met oupwe fori pokiten oua fen riaffou me katuruu—iei use mochen pwe oupwe ekieki pwe ua mochen apungu kemi anongonong chok won met minne mi ennet—\n\n25 Pun use ara pwe ami meinisin oua fen echimw pwe oupwe atipetekisona inisimi; pun ua ennetin nuku pwe mi wor ekkoch me neimi ekkewe oupwe etipetekisona inisimi, ese pwan nifinifin non met chok napanap repwe nom non.\n\n26 Iei, usun ua apasa usun nuku—pwe esap ew unusochun sinei—pwan mwo ina usun ren ai kewe kapas. Ouse tongeni sinei usun ennetir akkom, ngeni unusoch, nap seni nuku a ew unusochun sinei.\n\n27 Nge nengeni, ika oupwe neno me annenoi ewe tufichin mwokutukutun inisimi, pwan mwo ren ew angangen sossot won ai kewe kapas, me aea ew kukkunun kinikinin nuku, ewer, pwan mwo ika ouse tongeni fori nap seni ami mochen oupwe nuku, mut ngeni ei mochen epwe angang non ami, pwan mwo tori ami oupwe nuku non ew napanap pwe oupwe tongeni awora nenien ekis kinikinin ai kewe kapas.\n\n28 Iei, sipwene anonnoi ewe kapas ngeni efou foun ira. Iei, ika oua enenia, pwe efou foun ira epwe tongeni fot non netipemi, nengeni, ika pwe epwe efou foun ira mi ennet, are efou foun ira mi öch, ika ouse aturau pokiten ami ouse nuku, pwe oupwe ungeni ewe Ngunun ewe Samon, nengeni, epwe poputa ne watteno fan mwarimi; iwe nupwen oupwe mefi ekkei mwokutukutun watteno, oupwene poputa ne apasa non netipemi—Iwe pwe ei a efou foun ira mi öch, are pwe ewe kapas mi öch, pun a poputa ne awatteno nguni; ewer, a poputa ne asaramano ai wewe, ewer, a poputa ne anno ngeniei.\n\n29 Iei nengeni, ei esap anapano ami nuku? Ua apasa ngenikemi, Ewer; nge inamo esemo marita ngeni ew unusochun sinei.\n\n30 Nge nengeni, nupwen ewe foun ira a watteno, me pwuk, me poputa ne mar, iwe mi auchea oupwene apasa pwe ewe foun ira mi öch; pun nengeni a watteno, me pwuk, me poputa ne mar. Iwe iei, nengeni, ei esap apochokunano ami nuku? Ewer, epwe apochokunano ami nuku; pun oupwe apasa pwe ngang mi sinei pwe mi öch ei foun ira; pun nengeni a pwuk me poputa ne mar.\n\n31 Iwe iei, nengeni, ami mi sineiochu pwe ei efou foun ira mi öch? Ua apasa ngenikemi, Ewer; pun efou me efou foun ira a pwisin uwani pwisin napanapan.\n\n32 Iei minne, ika efou foun ira a marita mi öch, nge ika ese marita, nengeni ese öch, iei minne a katuruno.\n\n33 Iwe iei, nengeni, pokiten oua fen sotuni ewe angangen sossot, me fotuki ewe foun ira, iwe a watteno me pwuk, me poputa ne mar, mi auchea pwe oupwe sinei pwe ewe foun ira mi öch.\n\n34 Iwe iei, nengeni, ami sinei mi unusoch? Ewer, ami sinei mi unusoch non na mettoch, me ami nuku mi asoso; iwe ei pokiten ami mi sinei, pun ami mi sinei pwe ewe kapas a fen watteno non ngunumi, me ami mi pwan sinei pwe a pwukuta, pwe ami wewe a poputa ne sarameno, me ami ekiek a poputa ne napeno.\n\n35 O ika epwe ina, esap ei mi ennet? Ua apasa ngenikemi, Ewer, pokiten mi saram; iwe met chok mi saram, mi öch, pokiten mi weweoch, iei minne mi auchea oupwe sinei pwe mi öch; iwe iei nengeni, mwirin oua fen mefi ei saram ami sinei a unusoch?\n\n36 Nengeni ua apasa ngenikemi, Apw; mi auchea ousap nikitano ami nuku, pun oua fen chok aea ami nuku ne fotuki ewe foun ira pwe oupwe tongeni sotuni ewe angangen sossot pwe oupwe sinei ika ewe foun ira mi öch.\n\n37 Iwe nengeni, nupwen ewe ira a poputa ne mar, oupwene apasa: Sipwene foneni ren watten tumun, pwe epwe pwuk waran, pwe epwe tongeni marita, me poputa ne uwani foun ira ngenikich. Iwe iei nengeni, oua foneni ren watten tumun epwe pwuk waran, me marita, me uwani foun ira.\n\n38 Nge ika oua tumunungaw ngeni ewe ira, me ika ousap ekieki usun foneniochun, nengeni esap pwuk och waran; iwe nupwen ewe pwichikaren ewe akkar a watteno me kenano, pokiten ese wor waran a pwaseno, iwe oupwe wieta me aturano.\n\n39 Iei, ei esap pokiten ewe foun ira ese öch, esap pwan pokiten uwan we esap anno; nge pokiten ami we puun mi ngaw, iwe ouse foneni ewe ira, iei minne ouse tongeni angei uwan we.\n\n40 Iwe iei, ika ousap foneni ewe kapas, ika ouse esuku mwemi ren efou mesen nuku ngeni uwan we, ouse tongeni kini uwan we seni ewe iran manau.\n\n41 Nge ika oupwe foneni ewe kapas, ewer, foneni ewe ira nupwen a poputa ne mar, ren ami nuku ren unusen achocho, me ren tipepos, oupwe esuku uwan we, epwe pwuk waran; iwe nengeni epwe efoch ira a marita ngeni manau esemuch.\n\n42 Iwe pokiten ami achocho me ami nuku me ami tipepos ngeni ewe kapas ne foneni, epwe tongeni puk waran non ami, nengeni, ekiseno chok oupwene kini uwan we, minne mi fokkun auchea, minne a ngarangar nap seni mettoch mi ngarangar meinisin, me minne mi pwechepwech nap seni mettoch mi pwechepwech meinisin, ewer, me nimenimoch nap seni mettoch mi nimenimoch meinisin; iwe oupwe kametip won uwan ei pwan mwo tori ami oua motuno, pwe ousap chiwen echik, ousap pwan kaka.\n\n43 Non na fansoun, ami pwi, oupwene angei niwinin ami nuku, me ami achocho, me tipepos, me engino, oua fen witiwit an ewe ira epwe uwani foun ira ngenikemi.\n\n", "alma 33": "[center][font_size=26]Sopun 33[/font_size][/center]\n\n[i]Sinos a afanafana pwe aramas repwe iotek me fan non neni meinisin, me pwe kapung ra kouno pokiten ewe Nau—Sinok a afanafana pwe umoumoch a kawor pokiten ewe Nau—Moses a seikata non ewe fonu pon ew esisinen ewe Noun Kot. Arap ngeni 74 Ier Mwen Kraist.[/i]\n\n1 Iei mwirin an Alma a apasa ekkei kapas, ra tinato ew porous ren pwe ra mochen sinei ika repwe nuku non emon Kot, pwe repwe tongeni angei ei uwan foun ira minne i a fen kapas usun, are ifa usun repwe fotuki ewe foun ira, are ewe kapas minne i a fen kapas usun, minne i a apasa pwe mi auchea pwe epwe fot non netiper; are non met napanap repwe poputa ne aea ar nuku.\n\n2 Iwe Alma a apasa ngeni ir: Nengeni, oua fen apasa pwe ouse tongeni fen ngeni ami Kot pokiten oua katuruu seni ami kewe sinakok. Nge nengeni, ua apasa ngenikemi, ika oua ekieki pwe ouse tongeni fen ngeni Kot, oua fokkun muan, iwe oupwe attonaochu ekkewe pukefel; ika oua ekieki pwe ra fen aitikemi ei, ouse weweitir.\n\n3 Oua chechemeni pwe oua fen anneani met Sinos, ewe soufosun nom, a fen apasa usun iotek are fan?\n\n4 Pun a apasa: En ka unusen umoumoch, O Kot, pun ka fen rongorong ai iotek, pwan mwo nupwen ua nom non ewe fonu pon; ewer, ka fen umoumoch nupwen ua iotek usun ekkewe ir chon koum ngeniei, iwe ka kunuto rei.\n\n5 Ewer, O Kot, me ka fen umoumoch ngeniei nupwen ua sio ngonuk non ai we atake; nupwen ua sio ngonuk non iotek, iwe ka rongorong ngeniei.\n\n6 Iwe pwan, O Kot, nupwen ua no ngeni imwei we ka rongorong ngeniei non ai iotek.\n\n7 Iwe nupwen ua no ngeni ai kapet, O Samon, me iotek ngonuk, ka rongorong ngeniei.\n\n8 Ewer, ka uren umoumoch ngeni noum semirit nupwen ra sio ngonuk, ren ar repwe rongorong me reom me esap me ren aramas, iwe kopwe rongorong ngeni ir.\n\n9 Ewer, O Kot, ka fen uren umoumoch ngeniei, me rongorong ai kewe sio me nein om kewe mwicheich.\n\n10 Ewer, me ka fen pwan rongorong ngeniei nupwen ua fen katuruu me ua fen koput me ren ekkewe chon koum ngeniei; ewer, ka fen rongorong ngeni ai kewe sio, me ka song ren ekkewe chon koum ngeniei, iwe ka churi ir non om song fiti mwitirin kiteter.\n\n11 Iwe ka rongorong ngeniei pokiten ai kewe riaffou me ai ennet; iwe pokiten Noum we ka fen uren umoumoch ngeniei, iei minne upwe sio ngonuk non ai kewe riaffou meinisin, pun non en ina ai pwapwa; pun ka fen akunnano om kewe kapung seniei, pokiten Noum we.\n\n12 Iwe iei Alma a apasa ngeni ir: Ami mi nuku ekkewe pukefel minne ra fen makketiw me rer chon nom?\n\n13 Nengeni, ika ami mi nuku, mi auchea oupwe nuku met Sinos a apasa; pun, nengeni a apasa: Ka fen akunnano om kewe kapung pokiten Noum we.\n\n14 Iei nengeni, ami pwi, upwe eis ika oua fen anneani ekkewe pukefel? Ika oua fen anneani, ifa usun ami ouse tongeni nuku non ewe Noun Kot?\n\n15 Pun ese makketiw pwe Sinos chok anamon a kapas usun ekkei mettoch, nge Sinok pwan a kapas usun ekkei mettoch—\n\n16 Pun nengeni, a apasa: En ka song, O Samon, ren ekkei aramas, pokiten rese weweiti om kewe umoumoch minne ka fen wata wor pokiten Noum we.\n\n17 Iwe iei, ami pwi, oua kuna pwe emon aruwen soufosun nom a fen pwarata usun ewe Noun Kot, iwe pokiten ekkewe aramas rese weweiti an kewe kapas ra mwonei ngeni fau ngeni mano.\n\n18 Nge nengeni, esap ikkei chok meinisin; esap ikkei ir chok ekkewe ra fen kapas usun ewe Noun Kot.\n\n19 Nengeni, Moses a kapas usun i; ewer, iwe nengeni ew esisin a seikita me non ewe fonu pon, pwe ion chok epwe neta won epwe tongeni manau. Iwe chommong ra nengeni me manau.\n\n20 Nge ekkoch ra weweiti wewen ekkewe mettoch, iwe ei pokiten pochokununon netiper. Nge mi chommong ekkewe ir mi fokkun pochokununo pwe rese mochen nengeni, iei minne ra mano. Iei ewe popun rese mochen nengeni pokiten rese nuku pwe epwe echikarer.\n\n21 O ami pwi, ika oupwe tongeni chikar ren chok ami nenetai mesemi pwe oupwe tongeni chikar, ousap mwitir nengeni, are oupwe fen apochokunano netipemi non ami ouse nuku, me winiti mi chipwang, pwe ousap nenetai mesemi, pwe oupwe tongeni mano?\n\n22 Ika epwe ina, riaffou epwe feito womi; nge ika esap ina, iwe nenefetan me poputa ne nuku non ewe Noun Kot, pwe i epwe wareto pwe epwe angasa noun kewe aramas, me pwe i epwe riaffou me mano pwe epwe achasefani tipisir; me pwe i epwe manau sefan seni mano, minne epwe efisi ewe manausefan, pwe aramas meinisin repwe uta me mwan, pwe repwe kapung atun ewe soponon me ranin kapung, anongonong won ar kewe angang.\n\n23 Iwe iei, ami pwi, ua mochen pwe oupwe fotuki ei kapas non netipemi, iwe nupwen a poputa ne watteno iwe oupwe pwan foneni ren ami nuku. Iwe nengeni, epwe winiti efoch ira, epwe marita non ami ngeni manau esemuch. Iwe mwirin amo Kot epwe mut ngenikemi pwe ami kewe chou repwe tongeni paneno, me non pwapwan Noun we. Iwe pwan mwo ekkei meinisin ami mi tongeni ika ami mi mochen. Amen.\n\n", "alma 34": "[center][font_size=26]Sopun 34[/font_size][/center]\n\n[i]Amulek a pwarata pwe ewe kapas a nom non Kraist ngeni amanau—Tiwenon chok ika ew achasefan epwe for, aramas meinisin repwe fokkun mano non pekin ngun—Ewe unusen annukun Moses a itingeni ewe asoren ewe Noun Kot—Ewe kokkotun ngaseno esemuch a anongonong won nuku me aier—Iotek fan iten feiochun pekin inis me pekin ngun—Ei manau iei ewe fansoun an aramas repwe monneta ne churi Kot—Anganga amanauemi ren nuokus me mwen Kot. Arap ngeni 74 Ier Mwen Kraist.[/i]\n\n1 Iwe iei non ewe fansoun pwe mwirin an Alma a apasa ekkei kapas ngeni ir a mwotiw won ewe puun, iwe Amulek a uta me poputa ne aiti ir, a apasa:\n\n2 Ami pwi, ua ekieki pwe ese tufich pwe oupwe wewengaw usun ekkewe mettoch minne ra fen apasa usun wareton Kraist, ewe ra fen aitikich pwe i ewe Noun Kot; ewer, ua sinei pwe ekkei mettoch ra fen keit ngenikemi fan chommong me mwen ami rikino senikem.\n\n3 Iwe usun oua fen mochen seni pwi we achengicheng pwe i epwe pwarano ngenikemi met oupwe fori, pokiten ami kewe riaffou; iwe i a fen ekis kapas ngenikemi pwe oupwe amonnata ami ekiek; ewer, me i a fen pesekemi ngeni nuku me ngeni tipepos—\n\n4 Ewer, pwan mwo ngeni an epwe watte ami nuku ren ami oupwe fotuki ewe kapas non netipemi, pwe oupwe sotuni ewe sossot pun oupwe sinei öchun.\n\n5 Iwe am aua fen kuna pwe ewe kapaseis mi auchea minne a nom non ami ekiek epwe ika ewe kapas a nom non ewe Noun Kot, are ika esap wor Kraist.\n\n6 Iwe oua pwan kuna pwe pwi we a fen pwar ngenikemi, non chommong fansoun, pwe ewe kapas a nom non Kraist ngeni amanau.\n\n7 Pwi we a fen apasa usun ekkewe kapas an Sinos, pwe ngaseno epwe feito seni ewe Noun Kot, me pwan usun ekkewe kapas an Sinok; me i a pwan kapas usun Moses, pwe epwe pwarata pwe ekkei mettoch mi ennet.\n\n8 Iwe iei, nengeni, upwe pwarata ngenikemi ren pwisin inisi pwe ekkei mettoch mi ennet. Nengeni, ua apasa ngenikemi, pwe ngang mi sinei pwe Kraist epwe wareto me nein ekkewe noun aramas, pwe epwe wata won inisin ekkewe atai annuk an noun kewe aramas, me pwe i epwe achasefani tipisin ewe fonufan; pun ewe Samon Kot a fen apasa.\n\n9 Pun mi auchea pwe ew achasefan epwe for; pokiten anongonong won ewe kokkot mi auchea an ewe Kot Esemuch mi auchea pwe epwe wor ew achasefan epwe for, are esap ina aramas meinisin repwe wesewesen fokkun mano non pekin ngun; ewer, meinisin ra pochokununo; ewer, meinisin ra turutiw me ra monucheno, me repwe fokkun mano non pekin ngun tiwenon chok ika epwe seni ewe achasefan minne mi auchea pwe epwe for.\n\n10 Pun mi auchea pwe epwe wor ew napanap me amwochunon asor; ewer, esap ew asoren aramas, esap pwan asoren man mwacho, esap pwan asoren och sokkun mansusu; pun esap ew asoren aramas; nge mi auchea pwe epwe ew asor feinfeino chok me esemuch.\n\n11 Iei ese wor emon aramas a tongeni asora pwisin chan minne epwe achasefani tipisin pwan emon. Iei, ika emon aramas a nii manau, nengeni ach ewe annuk, minne mi pung, epwe angei manauan pwin we? Ua apasa ngenikemi, Apw.\n\n12 Nge ewe annuk epwe angei manauan i ewe a fen nii manau; iei minne ese tongeni wor och mettoch minne mi kisikis seni ew achasefan esemuch minne epwe naf fan iten tipisin ewe fonufan.\n\n13 Iei minne, mi auchea pwe epwe wor ew napanap me amwuchunon asor, iwe mwirin epwe fis, are mi auchea pwe epwe fis, ew kounon assuku cha; iwe mwirin ewe annukun Moses epwe pwonueta; ewer, epwe unusen pwonueta, emas mesen mak me tichikin meinisin, iwe esap wor ew epwe kouno.\n\n14 Iwe nengeni, iei ewe unusen wewen ewe annuk, ew me ew kukkunun kinikinin ra itingeni ena napanap me amwuchunon asor; iwe ena napanap me soponon asor epwe ewe Noun Kot, ewer, feinfeino chok me esemuch.\n\n15 Iwe iei i epwe uweiato amanau ngeni meinisin ekkewe repwe nuku non itan we; iwe iei ewe popun ei soponon asor, pwe epwe uweiato ewe nenuken umoumoch, minne a nemenano pungoch, me a efisi ekkoch popun ngeni aramas pwe epwe tongeni wor ar nuku ngeni aier.\n\n16 Iwe iei umoumoch a tongeni amenemenochu ekkewe mochenin pungoch, me rokopwanireno me ne poun tumun, nupwen i ewe ese aea nuku ngeni aier a pwano ngeni unusen annukun ekkewe mochenin pungoch; iei minne ngeni chok i ewe a wor an nuku ngeni aier a emmwen ngeni ewe kokkotun ngaseno mi auchea me esemuch.\n\n17 Iei minne amo Kot epwe mut ngenikemi, ami pwi, pwe oupwe tongeni poputa ne aea ami nuku ngeni aier, pwe oupwe poputa ne kokkori won itan we mi fel, pwe epwe wor an umoumoch womi;\n\n18 Ewer, sio ngeni i pokiten umoumoch; pun i mi manaman ne amanaua kich.\n\n19 Ewer, etipetekisona inisimi, me soposopono non iotek ngeni i.\n\n20 Sio ngeni i nupwen oua nom non ami kewe atake, ewer, fan asengesin noumi kewe penen man meinisin.\n\n21 Sio ngeni i me non imwemi kewe, ewer, fan asengesin chon non imwemi kewe meinisin, nesosor, neonowas, me nekkunion.\n\n22 Ewer, sio ngeni i epwe ungeni manamanen ekkewe chon koum ngenikemi.\n\n23 Ewer, sio ngeni i epwe ungeni ewe tefin, i ewe chon koum ngeni wenechar meinisin.\n\n24 Sio ngeni i fan asengesin uwan ami kewe atake, pwe oupwe feioch senir.\n\n25 Sio fan asengesin ekkewe penen man non ami kewe atake, pwe repwe tongeni chommongono.\n\n26 Nge esap ikkei chok meinisin; mi auchea oupwe wau unusen ngunumi non ami kewe kapet, me non ami kewe neni mi monomon, me non ami kewe fonu pon.\n\n27 Ewer, iwe nupwen ouse sio ngeni ewe Samon, mut ngeni netipemi repwe ureno, soposopono ne wau netipemi non iotek ngeni i fan iten ami tufich, me pwan fan iten tufichin ekkewe ra nom unukumi.\n\n28 Iwe iei nengeni, ami pwi achengicheng, ua apasa ngenikemi, oua ekieki pwe ikkei chok meinisin; pun mwirin oua fen fori ekkei meinisin, ika oupwe kunseni ekkewe mi osupwang, me ekkewe mi seneno, me ika ousap churi ekkewe mi semwen me riaffou, me fangeno ekkoch pisekimi, ika mi wor remi pisek, ngeni ekkewe ir mi osupwang—Ua apasa ngenikemi, ika ousap fori ew me nein ekkei mettoch, nengeni, ami iotek ra namotongaw, me ese namot ngonuk, iwe en ka usun ekkewe chon nikatuputup ekkewe ra amam ewe nuku.\n\n29 Iei minne, ika ouse chechemeni pwe oupwe uren tong ennet, oua usun mecha mi namotmwan, minne ewe chon nimeti mecha a aturareu, (pokiten ese chiwen wor auchean) me a chapapetiw fan pechen aramas.\n\n30 Iwe iei, ami pwi, ua mochen pwe, mwirin ami oua angei fokkun chommong pisekin pwarata, pokiten ekkewe pukefel mi fel ra pwarata usun ekkei mettoch, oua feito me uwani angang ngeni aier.\n\n31 Ewer, ua mochen pwe oupwe feito me ousap chiwen apochokunano netipemi; pun nengeni, iei ewe fansoun me ewe ranin ami amanau; iwe ina minne, ika oupwe aier me ousap apochokunano netipemi, ewe kokkotun ngaseno mi auchea epwe mwitir kawor ngenikemi.\n\n32 Pun nengeni, ei manau iei ewe fansoun an aramas repwe monneta ne churi Kot; ewer, nengeni ewe ranin ei manau ina ewe ran an aramas repwe fori ar kewe angang.\n\n33 Iwe iei, usun ua apasa ngenikemi akkom, pokiten oua fen angei fokkun chommong pisekin pwarata, iei minne, ua tingor ngenikemi pwe ousap ammangano ewe ranin ami aier tori nesoponon; pun mwirin ei ranin manau, minne a kawor ngenikich pwe sipwe monneta ngeni fansoun esemuch, nengeni, ika sise aochueno ach fansoun nupwen non ei manau, iwe epwe feito ewe pwinin rochopwak non minne esap chiwen tongeni wor angang epwe for.\n\n34 Ouse tongeni apasa, nupwen oua feito ngeni ewe fansoun anoninenin osukosuk, pwe upwe aier, pwe upwe niwin ngeni Kot. Apw, ouse tongeni apasa ei; pun ena chok pwan ngun minne a nemenano inisimi atun ewe fansoun oua tou seni ei manau, ena pwan chok ngun epwe wor an manaman ne nemenano inisimi non ena fonufan esemuch.\n\n35 Pun nengeni, ika oua fen ammangano ewe ranin ami aier pwan mwo tori mano, nengeni, oua fen nom fan nemenemen ngunun ewe tefin, iwe i a rikemino pwe noun; iei minne, ewe Ngunun ewe Samon a fen mwokut senikemi, me ese chiwen wor nenian non ami, iwe ewe tefin a wor an unusen manaman womi; iwe iei ewe soponon nikinikin ekkewe aramas mi ngaw.\n\n36 Iwe ei ngang mi sinei, pokiten ewe Samon a fen apasa pwe ese nonnom non tempel ese pin, nge non netipen ekkewe mi tupwon i a nonnom non; ewer, iwe i a pwan apasa pwe ekkewe mi tupwon repwe mwotiw non muun we, pwe resap chiwen tou sefan; nge ufer kewe repwe pwechepwecheno me non chan ewe Nam.\n\n37 Iwe iei, ami pwi achengicheng, ua mochen pwe oupwe chechemeni ekkei mettoch, me pwe oupwe anganga manauemi ren nuokus me mwen Kot, me pwe ousap chiwen amam ewe wareton Kraist;\n\n38 Pwe ousap chiwen ungeni ewe Ngun mi Fel, nge pwe oupwe angei, me wata womi ewe iten Kraist; pwe oupwe etipetekisona inisimi pwan mwo ngeni ewe puun, me fen ngeni Kot, non met chok neni oupwe nom non, non ngun me non ennet; me pwe oupwe nonnom non kinisou iteiten ran, usun ekkewe chommong umoumoch me feioch minne i a watiw womi.\n\n39 Ewer, iwe ua pesekemi, ami pwi, pwe oupwe soposopono mwitir ne iotek, pwe ousap emmwenino me ren sossotun ewe tefin, pwe i esap nemenem womi, pwe ousap nom fan nemenian non ewe ranin soponon; pun nengeni, esap aniwini nengenikemi mettoch mi öch.\n\n40 Iwe iei ami pwi achengicheng, upwe pesekemi pwe epwe wor ami tipepos, me pwe oupwe engino ngeni sokopaten meinisin riaffou; pwe ousap kapas mi ngaw ngeni ekkewe ir ra aturakemiu pokiten ami fokkun woungaw, ren nuokusun ika oupwe winiti chon tipis usun ir;\n\n41 Nge epwe wor ami tipepos, me engino ngeni ekkena riaffou, ren ew pochokunen apinukunuk pwe non ew ran oupwe asoso seni ami kewe riaffou meinisin.\n\n", "alma 35": "[center][font_size=26]Sopun 35[/font_size][/center]\n\n[i]Ewe afanafanen ewe kapas a atano ewe mwokutukutun ekkewe chon Soram—Ra atou ekkewe minafon chon ewe mwichefen, ekkewe ra choni ekkewe aramasen Ammon non Jerson—Alma a netipechou pokiten fofforungawen ekkewe aramas. Arap ngeni 74 Ier Mwen Kraist.[/i]\n\n1 Iei non ewe fansoun pwe mwirin an Amulek a awesano ekkei kapas, ra amwokutu inisir seni ewe mwicheich me feito non ewe fonuen Jerson.\n\n2 Ewer, iwe unusen meinisin pwin kewe, mwirin ar ra afanafana ewe kapas ngeni ekkewe chon Soram, ra pwan feito non ewe fonuen Jerson.\n\n3 Iwe non ewe fansoun pwe mwirin ewe kinikinin ekkewe chon Soram mi kon itefouno a apungupung fengen usun ekkewe kapas minne ra fen afanafana ngeni ir, ra song pokiten ewe kapas, pun a fen atano ar mwokutukut; iei minne rese aneasochis ngeni ekkewe kapas.\n\n4 Iwe ra tinano porous me ioifengeni ekkewe aramas meinisin non unusen ewe fonu, me apungupung ngeni ir usun ekkewe kapas minne ra fen apasa.\n\n5 Iei nour kewe chon nemenem me nour kewe pris me nour kewe sense rese mut ngeni ekkewe aramas repwe sinei usun ar mochen; iei minne ra kuna non monomon ekiekin ekkewe aramas meinisin.\n\n6 Iwe non ewe fansoun pwe mwirin ar sinei usun ekiekin ekkewe aramas meinisin, ekkewe ra fen nom non aninisin ekkewe kapas minne Alma a fen apasa me pwin kewe ra katuruu seni ewe fonu; iwe ir mi chommong; iwe ra pwan feito ngeni ewe fonuen Jerson.\n\n7 Iwe non ewe fansoun pwe Alma me pwin kewe ra afanafan ngeni ir.\n\n8 Iei ekkewe aramasen ekkewe chon Soram ra song ren ekkewe aramasen Ammon ekkewe ir mi nom non Jerson, iwe ewe chon nemenemen ekkewe chon Soram mi nap, pokiten i emon mwan mi fokkun ngaw, a titito ren ekkewe aramasen Ammon an mochen pwe repwe aturareu seni fonuer we ekkewe ra feito seni ir non ewe fonu.\n\n9 Iwe a ngasepwichinau chommong kapasen efeiengaw ngeni ir. Iwe iei ekkewe aramasen Ammon rese nuokusiti ar kewe kapas; iei minne rese aturareu, nge ra etiwa ekkewe mi osupwang meinisin seni ekkewe chon Soram ekkewe ra feito ngeni ir; iwe ra tumunur, me aufoufer, me ra ngeni ir fonu pwe fonuer; me ra angang ngeni ir anongonong won ar kewe mochen.\n\n10 Iei ei a amwasangata ekkewe chon Soram ar repwe song ngeni ekkewe aramasen Ammon, iwe ra poputa ne nofit ngeni ekkewe chon Leiman me amwasangereta ar repwe pwan song ngeni ir.\n\n11 Iwe iei ekkewe chon Soram me ekkewe chon Leiman ra poputa ne for amonnetan maun ngeni ekkewe aramasen Ammon, me pwan ngeni ekkewe chon Nifai.\n\n12 Iwe iei a muchuno ewe efisuwen ierin muun ekkewe sou apung won ekkewe aramasen Nifai.\n\n13 Iwe ekkewe aramasen Ammon ra tou seni ewe fonuen Jerson, me feito ngeni non ewe fonuen Milek, me awora neni me non ewe fonuen Jerson fan iten ekkewe sounfiun chon Nifai, pwe repwe tongeni fiu ngeni ekkewe sounfiun ekkewe chon Leiman me ekkewe sounfiun ekkewe chon Soram; iwe iei a poputani ew maun nefinen ekkewe chon Leiman me ekkewe chon Nifai, non ewe awanuwan ierin muun ekkewe sou apung; iwe ew uruo epwe kawor usun ar kewe maun mwirin.\n\n14 Iwe Alma, me Ammon, me pwir kewe, me pwan ekkewe ruomon anuon noun Alma ra niwin ngeni ewe fonuen Saraemla, mwirin ar ra fen pin pisekin aninis me ne poun Kot ne uwei chommong me nein ekkewe chon Soram ngeni aier; iwe meinisin ekkewe ra emmweni ngeni aier ra katou seni fonuer we; nge a wor fonuer ar repwe fonueni me non ewe fonuen Jerson, me ra angei pisekin maun pwe repwe eppeti inisir, me punuwer kewe, me nour kewe, me fonuer kewe.\n\n15 Iei Alma, pokiten a netipengaw ren angangangawen noun kewe aramas, ewer ren ekkewe maun, me ekkewe assuku cha, me ekkewe anini fengen minne a fis nefiner; iwe pokiten a fen affata ewe kapas, are a fen titino pwe epwe affata ewe kapas, me nein ekkewe aramas meinisin non meinisin teninimw; iwe pokiten a kuna pwe netipen ekkewe aramas ra poputa ne pochokununo, me ra poputa ne enetipengaw pokiten tichikin ewe kapas, netipan a fokkun uren netipechou.\n\n16 Iei minne, a annuku pwe noun kewe anuon repwe ioifengen, pwe i epwe tongeni ngeni ir emon me emon an we ew aurour, akkanamon, usun ekkewe mettochun wenechar. Iwe mi wor rem uruon an kewe annuk, minne a ngeni ir anongonong won an pwisin uruo.\n\n", "alma 36": "Ekkewe annuk an Alma ngeni noun we anuon Ilaman.\n\nMi kapachenong non sopun 36 me 37.\n\n[center][font_size=26]Sopun 36[/font_size][/center]\n\n[i]Alma a pwarata ngeni Ilaman usun an we siwin mwirin an kuna emon chon nang—A riaffouni ekkewe metekin emon ngun mi poutmwanino; a kokkori won ewe iten Jises, iwe mwirin a uputiw me ren Kot—Pwapwa mi ngarangar a aurano ngunun—A kuna mwicheichen chon nang ra mwareiti Kot—Chommong minafon chon ewe mwichefen ra fen mefi me kuna usun a fen mefi me kuna. Arap ngeni 74 Ier Mwen Kraist.[/i]\n\n1 Nei anuon, ausening ngeni ai kewe kapas; pun ua akkapon ngonuk, pwe non ukukun om kopwe aneasochisi ekkewe annukun Kot kopwe feiochuno me non ewe fonu.\n\n2 Ua mochen pwe kopwe fori usun met ua fen fori, ne chechemeni fotekin semach kewe; pun ra nom non fotek, me ese wor emon a tongeni angasereno tiwenon chok pwe ewe Koten Abraham, me ewe Koten Isaac, me ewe Koten Jacob; iwe i a ennetin angasereno me non ar kewe riaffou.\n\n3 Iwe iei, O nei anuon Ilaman, nengeni, en ka serafo, iwe iei minne, ua tingor ngonuk pwe kopwe rongorong ai kewe kapas me kaeo seniei; pun ua sinei pwe ion chok epwe wanong ar apinukunuk non Kot repwe angei aninis me non ar kewe sossot, me ar osukosuk, me ar riaffou, me repwe seikita non ewe ranin soponon.\n\n4 Iwe use mochen pwe kopwe ekieki pwe ua sinei ren pwisin inisi—esap seni ewe pekin inis nge seni ewe pekin ngun, esap seni ewe ekiekin fonufan nge seni Kot.\n\n5 Iei, nengeni, ua apasa ngonuk, ika use mwo fen uputiw me ren Kot usap fen sinei usun ekkei mettoch; nge Kot a fen, me ren awen noun we chon nang mi fel, pwarano ekkei mettoch ngeniei, esap ren och nimenimochun inisi;\n\n6 Pun ua fein fetan fiti ekkewe anuon noun Mosaia, ne sotuni ne atano ewe mwichefenin Kot; nge nengeni, Kot a tinato noun we chon nang mi fel pwe epwe akkounokem non ewe aan.\n\n7 Iwe nengeni, a kapas ngenikem, usun ita ewe mongungun chopunap, iwe unusen ewe puun a chechech fan pechem; iwe am aua turuno meinisin ngeni ewe puun, ren nuokusun ewe Samon a feito wom.\n\n8 Nge nengeni, ewe mongungu a apasa ngenikem: Uta. Iwe ua pwata me uta, me kuna ewe chon nang.\n\n9 Iwe a apasa ngeniei: Ika ke mochen inisum epwe ninnino, kosap chiwen sotuni ne atano ewe mwichefenin Kot.\n\n10 Iwe non ewe fansoun pwe ua turuno ngeni ewe puun; iwe ren ukukun unungat ran me unungat pwin use tongeni suki awei, use pwan tongeni aea pei me pechei.\n\n11 Iwe ewe chon nang a apasa chommong mettoch ngeniei, minne pwi kewe ra rongorong, nge use rongorong; pun nupwen ua rongorong ekkewe kapas—Ika kopwe niukeno pwisin, kosap chiwen sotuni om kopwe atano ewe mwichefenin Kot—Ua mairu ren sokkun ennetin nuokus me ingeno ren nuokusun eni upwene ninnino, iwe ua turuno ngeni ewe puun me use chiwen pwan rongorong och.\n\n12 Nge ua riaffou ren metek esemuch, pun nguni a riaffou tori ukukun wachemuk me ua riaffou ren ai kewe tipis meinisin.\n\n13 Ewer, ngang mi chechemeni ai kewe tipis meinisin me angangangaw, ren minne ua riaffou ren ekkewe metekin hell; ewer, ua kuna pwe ua fen ungeni ai Kot, me use fen aneasochisi an kewe annuk mi fel.\n\n14 Ewer, me ua fen nii manauen chommong me nein noun kewe, are fen emmwenireno ngeni kiteter; ewer, iwe amuchunon a fokkun nap ai angangangaw, pwe ewe fokkun ekiekin feito ngeni ne mesen ai Kot a ariaffou nguni fiti nuokus use tongeni anapanapa.\n\n15 Oh, ua ekieki, pwe upwene tongeni katou me usap chiwen fis non pekin ngun me inis, pwe usap tongeni emmwen pwe upwe uta me ne mesen ai Kot, pwe upwe kapung ren ai kewe foffor.\n\n16 Iwe iei, ren unungat ran me ren unungat pwin ua riaffou, pwan mwo ren ekkewe metekin emon ngun mi poutmwanino.\n\n17 Iwe non ewe fansoun pwe nupwen ua riaffou ren metek, nupwen ua riaffou ren chechemenien ai kewe chommong tipis, nengeni, ua pwan chechemeni pwe ua fen rongorong semei we an osini ngeni ekkewe aramas usun ewe wareton emon Jises Kraist, emon Noun Kot, pwe epwe achasefani ekkewe tipisin fonufan.\n\n18 Iei, nupwen ai ekiek a komochuno ei ekiek, ua sio non netipei: O Jises, en Noun Kot, kopwe umoumoch woi, ngang ewe ua nom non ewe kipwinin riaffou, me ua rokopwanino me ren ekkewe senimechan mano feinfeino chok.\n\n19 Iwe iei, nengeni, nupwen ua ekieki ei, use tongeni chiwen chechemeni ai kewe metek; ewer, use chiwen riaffou me ren chechemenien ai kewe tipis.\n\n20 Iwe oh, met pwapwa, me met amwararen saram ua kuna; ewer, nguni a ureno ren pwapwa usun chok watten ai metek!\n\n21 Ewer, ua apasa ngonuk, nei anuon, pwe ese tongeni wor mettoch a kon wachemuk me a kon kipwin usun chok ai kewe metek. Ewer, iwe ua pwan apasa ngonuk, nei anuon, pwe won ewe efoch pau, ese tongeni wor mettoch a kon wachemuk me ngarangar usun ai pwapwa.\n\n22 Ewer, ua ekieki pwe ua kuna, pwan mwo usun semach we Liai a kuna, Kot a mwot won an nenien mwottun king, a rokopwanino ren chommong mwicheichen chon nang, non ewe napanapen kön me mwareiti ar Kot; ewer, iwe nguni a anean epwe nonnom ikewe.\n\n23 Nge nengeni, pei me pechei ra angei pochokuner sefan, iwe ua uta won pechei, me ua pwar ngeni ekkewe aramas pwe ua fen uputiw me ren Kot.\n\n24 Ewer, iwe seni ena fansoun pwan mwo tori iei, ua fen angang usemo kouno, pwe upwe tongeni uwei ngun ngeni aier; pwe upwe tongeni uwei ir pwe repwe mefi usun ewe fokkun pwapwa usun minne ua fen mefi; pwe repwe tongeni pwan uputiw me ren Kot, me ureno ren ewe Ngun mi Fel.\n\n25 Ewer, iwe iei nengeni, O nei anuon, ewe Samon a ngeniei fokkun ennetin pwapwa non uwan ai angang;\n\n26 Pun pokiten ewe kapas minne a fen pwarano ngeniei, nengeni, chommong ra fen uputiw me ren Kot, me ra fen mefi usun ua fen mefi, me usun ua fen kuna ren mesei; iei minne ra sinei usun ekkei mettoch minne ua fen apasa, usun ngang mi sinei iei; me ewe mirit minne a wor rei me ren Kot.\n\n27 Iwe ua fen angei aninis fan nemenien sossot me osukosuk seni sokopaten nikinik, ewer, me non sokopaten napanapen riaffou; ewer, Kot a angasaeino seni kanapus, me seni fofo, me seni mano; ewer, iwe ua wanong ai apinukunuk non i, iwe i epwe chok angasaeino.\n\n28 Iwe ngang mi sinei pwe epwe amanauaeita non ewe ranin soponon, pwe upwe nonnom ren non ning; ewer, iwe upwe mwareiti i feinfeino chok, pun a fen uweiau semach kewe seni Egypt, me a fen ammonoi ekkewe chon Egypt non ewe Setipar; iwe a emmweni ir me ren an manaman ngeni non ewe fonuen pwon; ewer, me a angasereu seni fotek me kanapus seni fansoun ngeni fansoun.\n\n29 Ewer, me a fen pwan uweiau semach kewe seni ewe fonuen Jerusalem; iwe a fen pwan, me ren an manaman esemuch, angasereu seni fotek me kanapus, seni fansoun ngeni fansoun pwan mwo feitiw tori ewe ran iei; iwe ua fen chok nom non achechemenien ar fotek; ewer, me kopwe pwan nom non achechemenien, usun ua fen fori, ar fotek.\n\n30 Nge nengeni, nei anuon, esap ikkei chok meinisin; pun kopwe sinei usun ngang mi sinei, pwe ren ukukun om kopwe aneasochisi ekkewe annukun Kot kopwe feiochuno non ewe fonu; iwe kopwe pwan sinei, pwe ren ukukun om kosap aneasochisi ekkewe annukun Kot kopwe pokupokuno seni me mwen mesan. Iei a anongonong won an kapas.\n\n", "alma 37": "[center][font_size=26]Sopun 37[/font_size][/center]\n\n[i]Ekkewe seleichen brass me ekkoch pukefel ra tumun pwe repwe uwei ngun ngeni amanau—Ekkewe chon Jared ra ninnino pokiten ar fofforungaw—Ar kewe pwon ra akkaponu mi monomon me pwon repwe isois seni ekkewe aramas—Aurour ngeni ewe Samon non ami foffor meinisin—Usun ewe Liaona a emmweni ekkewe chon Nifai, non ena napanap ewe kapasen Kraist epwe emmweni aramas ngeni manau esemuch. Arap ngeni 74 Ier Mwen Kraist.[/i]\n\n1 Iwe iei, nei anuon Ilaman, ua annuku ngonuk pwe kopwe angei ekkewe uruo minne ra fen ewiis ngeniei;\n\n2 Iwe ua pwan annuku ngonuk pwe kopwe makkei ew uruon ekkei aramas, anongonong won usun ua fen fori, won ekkewe seleichen Nifai, me tumunu ekkei mettoch meinisin non monomon minne ua fen tumunu, pwan mwo usun ua fen tumunur; pokiten ren ew popun mi mirit minne ra tumun.\n\n3 Iwe ekkei seleichen brass, minne ra masoweni ekkei makk, minne a masoweni uruon ekkewe pukefel wor, minne a masoweni uruon ach kewe neuo, pwan mwo seni nepoputan—\n\n4 Nengeni, semach kewe ra fen osini, pwe repwe isois me keititiw seni ew tappin aramas ngeni pwan ew, me repwe isois me tumun me ren poun ewe Samon tori ar repwe no ngeni muu meinisin, einang, sokopaten kapas, me aramas, pwe repwe sinei usun ekkewe monomon ra masoweni.\n\n5 Iwe iei nengeni, ika ra isois mi auchea repwe tumunu saramer; ewer, iwe repwe chechemeni saramer; ewer, iwe pwan ekkewe seleich meinisin minne ra masoweni ewe mak minne mi fel.\n\n6 Iei ina kopwe ekieki pwe ei mi puch rei; nge nengeni ua apasa ngonuk, pwe ren mettoch mi kukkun me mecheres watte mettoch ra fis; me kukkun foffor non chommong napanap ra aosukosuka ekkewe mi mirit.\n\n7 Iwe ewe Samon Kot a angang ren ekkoch napanap ne awesi an kewe popun mi auchea me esemuch; iwe ren fokkun kukkun napanap ewe Samon a etipitipingawa ekkewe mi mirit me amanauen chommong ngun.\n\n8 Iwe iei, iwe a fen ew mirit non Kot tori ei fansoun pwe ekkei mettoch repwe tumun; pun nengeni, ra fen awatteno an ekkei aramas chechemeni, ewer, me pesei chommong usun mwanin eerenier kewe, me uwei ir ngeni ewe mirit usun ar Kot ngeni amanauen ngunur.\n\n9 Ewer, ua apasa ngonuk, ika esap ren ekkei mettoch minne ekkei uruo ra masoweni, minne ra nom won ekkei seleich, Ammon me pwin kewe rese tongeni pesei fokkun chommong ngorowun ekkewe chon Leiman usun mwanin eerenien semer kewe; ewer, ekkei uruo me ar kewe kapas ra uwei ir ngeni aier; iwe ei, ra uwei ir ngeni ewe mirit usun ewe Samon ar Kot, me ngeni pwapwa non Jises Kraist ar Chon Angasano.\n\n10 Iwe ion epwe sinei nge tiwenon chok pwe ir repwe ekkewe popun ne uwei chommong ngorow me neir, ewer, me pwan chommong ngorowun pwich kewe mi nukumach, ekkewe chon Nifai, ekkewe ra apochokunano netiper iei non tipis me angangangaw, ngeni ewe mirit usun ar Chon Angasano?\n\n11 Iei ekkei monomon rese mwo unusen pwano ngeniei; iei minne upwe kouno.\n\n12 Iwe epwe naf ika upwe apasa chok pwe ra tumun ren ew popun mi mirit, minne popun mi fat ngeni Kot; pun a aurour non mirit won an kewe angang meinisin, iwe aanan kewe mi wenechar, me an aan a ew foffor mi fis fansoun meinisin esemuch.\n\n13 O chechemeni, chechemeni, nei anuon Ilaman, ifa usun tichikin ekkewe annukun Kot. Iwe i a apasa: Ika kopwe aneasochisi ai kewe annuk kopwe feiochuno me non ewe fonu—nge ika kosap aneasochisi an kewe annuk kopwe pokupokuno seni me mwen mesan.\n\n14 Iwe iei chechemeni, nei anuon, pwe Kot a fen ewiis ngonuk ekkei mettoch, minne ir mi monomon, minne a fen isonir pwe repwe monomon, me pwan minne i epwe isonir me tumunur ren ew popun mi mirit non i, pwe i epwe tongeni pwarano an manaman ngeni tappin aramas repwe feito.\n\n15 Iwe iei nengeni, ua urenuk me ren ewe ngunun osini, pwe ika kopwe atai ekkewe annukun Kot, nengeni, ekkei mettoch minne ir mi monomon repwe no sonuk me ren ewe manamanen Kot, iwe kopwe keitino ngeni Setan, pwe epwe mworeok usun unuchen foun ira me mwen ewe asepwan.\n\n16 Nge ika kopwe aneasochisi ekkewe annukun Kot, me fori ngeni ekkei mettoch minne ir mi monomon anongonong won met minne ewe Samon a annuku ngonuk, (pun mi auchea kopwe tingor ngeni ewe Samon fan iten mettoch meinisin met chok kopwe fori ngeni ir) nengeni, ese wor pochokunen fonufan are hell a tongeni angeir sonuk, pun Kot mi unusen manaman ngeni apwonuetan an kewe kapas meinisin.\n\n17 Pun i epwe apwonueta an kewe pwon meinisin minne i epwe fori ngonuk, pun a fen apwonueta an kewe pwon minne i a fen fori ngeni semach kewe.\n\n18 Pun a pwon ngeni ir pwe i epwe tumunu ekkei mettoch ren ew popun mi mirit non i, pwe i epwe tongeni pwarano an manaman ngeni tappin aramas repwe feito.\n\n19 Iwe iei nengeni, ew popun a fen pwonueta, pwan mwo ngeni niwin sefaniton chommong ngorowun ekkewe chon Leiman ngeni ewe mirit usun ewe ennet; me i a fen pwarano an manaman non ir, me i epwe chok pwan pwarano an manaman non ir ngeni tappin aramas repwe feito; iei minne repwe tumun.\n\n20 Iei minne ua annuku ngonuk, nei anuon Ilaman, pwe kopwe achocho ne apwonueta ai kewe kapas meinisin, iwe pwe kopwe achocho ne aneasochisi ekkewe annukun Kot usun ra fen makketiw.\n\n21 Iwe iei, upwe kapas ngonuk usun ekkewe rue me ruanu seleich, ekkewe ka isoni ir, pwe ekkewe monomon me angangen rochopwak, me ar kewe angang mi monomon, are ekkewe angang mi monomon an ekkewe aramas ir ra fen ninnino, repwe pwano ngeni ekkei aramas; ewer, ar kewe nii manau meinisin, me sona, me angemwan, me ar kewe fofforungaw me angang mi anieput meinisin, repwe pwano ngeni ekkei aramas; ewer, iwe kopwe tumunu ekkei pisekin awewe kapas.\n\n22 Pun nengeni, ewe Samon a kuna pwe ekkei aramas ra poputa ne angang non rochopwak, ewer, ra anganga nii manau mi monomon me angang mi anieput; iei minne ewe Samon a apasa, ika rese aier repwe ninnino seni unungen ewe fonufan.\n\n23 Iwe ewe Samon a apasa: Upwe amonna ngeni nei chon angang Kaseilim, efou fau, minne epwe sarameno non rochopwak ngeni saram, pwe upwe tongeni pwarano ngeni nei aramas ekkewe ra angang ngeniei, pwe upwe tongeni pwarano ngeni ir ekkewe angangen pwir kewe, ewer, ar kewe angang mi monomon, ar kewe angangen rochopwak, me ar fofforungaw me angang mi anieput.\n\n24 Iwe iei, nei anuon, ekkei pisekin awewe kapas ra monneta pwe ewe kapasen Kot epwe tongeni pwonueta, minne i a kapas, a apasa:\n\n25 Upwe uweiau seni rochopwak ngeni saram ar kewe angang mi monomon meinisin me ar kewe angang mi anieput; iwe tiwenon chok ika repwe aier upwe nireno seni unungen ewe fonufan; iwe upwe uwei ngeni saram ar kewe monomon meinisin me angang mi anieput, ngeni muu meinisin ekkewe repwe fonueni ewe fonu.\n\n26 Iwe iei, nei anuon, sia kuna pwe rese aier; iei minne ra fen ninnino, iwe ngeni ei fansoun ewe kapasen Kot a fen pwonueta; ewer, ar kewe angangen anieput mi monomon ra fen katou seni rochopwak me pwano ngenikich.\n\n27 Iwe iei, nei anuon, ua annuku ngonuk pwe kopwe chechemeni ar kewe pwon ra fen akkaponu, me ar kewe pwon, me ar kewe apungupung me non ar kewe angangen anieput mi monomon; ewer, me ar kewe esisin meinisin me ar kewe amwarar kopwe isoni seni ekkei aramas, pwe resap sinei usur, ren nuokusun ika repwe turunong pwan non rochopwak me ninnino.\n\n28 Pun nengeni, mi wor ew anumamau won unusen ei fonu, pwe kiteter epwe feito won ekkewe ir ra angangen rochopwak meinisin, anongonong won ewe manamanen Kot, nupwen ra mwukono; iei minne ua mochen pwe ekkei aramas resap tongeni ninnino.\n\n29 Iei minne kopwe isoni ekkei kokkot mi monomon usun ar pwon ra fen akkaponu me ar pwon seni ekkei aramas, iwe ar kewe chok fofforungaw me ar nii manau me ar kewe angang mi anieput kopwe pwarano ngeni ir; iwe kopwe aiti ir pwe repwe oput sokkun fofforungaw me angang mi anieput me nii manau; iwe kopwe pwan aiti ir pwe ekkei aramas ra ninnino pokiten ar fofforungaw me angang mi anieput me ar nii manau.\n\n30 Pun nengeni, ra nii manauen ekkewe soufosun ewe Samon meinisin ekkewe ra feito neir pwe repwe affata ngeni ir usun ar kewe angangangaw; iwe chan ekkewe ir ra nii manauer ra sio ngeni ewe Samon ar Kot fan iten niwinin tipis won ir ekkewe chon nii manauer; iwe iei ekkewe kapungun Kot ra feito won ekkei chon angangen rochopwak me mwicheich mi monomon.\n\n31 Ewer, iwe epwe anumamau ewe fonu feinfeino chok me fansoun meinisin ngeni ekkewe chon angangen rochopwak me mwicheich mi monomon, pwan mwo ngeni kiteter, tiwenon chok ika repwe aier me mwen repwe unusen mwukono.\n\n32 Iwe iei, nei anuon, chechemeni ekkewe kapas minne ua fen apasa ngonuk; kosap apinukunuku ekkewe kokkot mi monomon ngeni ekkei aramas, nge aiti ir ew koput esemuch ngeni tipis me angangangaw.\n\n33 Afanafana ngeni ir aier, me nuku non ewe Samon Jises Kraist; aiti ir pwe repwe atipetekisona inisir me repwe mosonoson me tipetekison non netip; aiti ir repwe ungeni sossotun ewe tefin meinisin, ren ar nuku non ewe Samon Jises Kraist.\n\n34 Aiti ir pwe resap tongeni pekus ren angang mi öch, nge oupwe mosonoson me tipetekison non netip; pun ekkena sokkun repwe kuna asoso non ngunur.\n\n35 O, chechemeni, nei anuon, me kaeo mirit non om ka serafo; ewer, kaeo non om ka serafo ne aneasochisi ekkewe annukun Kot.\n\n36 Ewer, me sio ngeni Kot fan iten aninisum meinisin; ewer, mut ngeni om foffor meinisin epwe ngeni ewe Samon, iwe ian chok kopwe no ia mut ngeni epwe non ewe Samon; ewer, mut ngeni om ekiek meinisin epwe wenengeni ewe Samon; ewer, mut ngeni memefin netipom epwe nom won ewe Samon feinfeino chok.\n\n37 Aurour ngeni ewe Samon non om foffor meinisin, iwe i epwe emmwenuk non öch; ewer, nupwen ka konetiw fansoun nepwin konetiw ngeni ewe Samon, pwe i epwe tongeni tumunuk non om mour; iwe nupwen ka pwata non ewe soran mut ngeni netipom epwe uren kinisou ngeni Kot; iwe ika kopwe fori ekkei mettoch, kopwe seikita atun ewe ranin soponon.\n\n38 Iwe iei, nei anuon, a wor ekis mettoch upwe apasa usun ewe mettoch minne semach kewe ra eita ngeni efou por, are pisekin emmwen—are semach kewe ra eita ngeni Liaona, minne, a awewe ngeni, ew kampas; iwe ewe Samon a amonnata.\n\n39 Iwe nengeni, ese tongeni wor emon aramas epwe angang anongonong won ewe napanap mi fokkun murino fofforun. Iwe nengeni, a monneta pwe epwe pwar ngeni semach kewe ewe aan minne repwe sai non me non ewe fonu pon.\n\n40 Iwe mi angang ngeni ir anongonong won ar nuku non Kot; iei minne, ika mi wor ar nuku ne nuku pwe Kot mi tongeni fori pwe autun mechan kewe repwe itingeni ewe aan repwe feino ie, nengeni, mi fis; iei minne mi wor rer ei manaman, me pwan chommong ekkoch manaman a fis me ren manamanen Kot, ran me ran.\n\n41 Nge inamo, pokiten ekkena manaman ra mwokut me ren kukkun napanap a pwar ngeni ir angang mi amwarar. Ir mi chipwang, me ra monnuki ne aea ar nuku me achocho iwe mwirin ekkena angang mi amwarar ra kouno, rese fetanoch non ar sai;\n\n42 Iei minne, ra nomwetiw non ewe fonu pon, are rese sai non ew aan mi wenoch, me ra riaffou me echik me kaka, pokiten ar kewe atai annuk.\n\n43 Iwe iei, nei anuon, ua mochen pwe kopwe chechemeni pwe ekkei mettoch resap mettoch me nukun ununur; pun nupwen semach kewe ir mi chipwang ne aneasochis ngeni ei kampas (iei ekkei mettoch ir mettochun fonufan) rese feioch; pwan mwo ina usun ren mettoch minne pekin ngun.\n\n44 Pun nengeni, a ina usun mecheresin ne aneasochis ngeni ewe kapasen Kraist, minne epwe itingonuk ew aan mi wenechar ngeni pwapwa esemuch, usun chok semach kewe ar aneasochis ngeni ei kampas, minne a itingeni ir ew aan mi wenechar ngeni ewe fonuen pwon.\n\n45 Iwe iei ua apasa, met ese wor ew esisin non ei mettoch? Pun usun chok ennetin ei pisekin emmwen a uwei semach kewe, ren ar tapweno mwirin emmwenin, ngeni ewe fonuen pwon, pwan ekkewe kapasen Kraist, ika sipwe tapweno mwirin emmwenir, repwe uweikich nap seni ei nemonun chukun netipechou ngeni ew towawen fonuen pwon mi murino.\n\n46 O nei anuon, kosap mut ngenikich sipwe chipwang pokiten mecheresin ewe aan; pun a ina usun ren semach kewe; pun a fen monneta ngeni ir, pwe ika repwe nengeni repwe tongeni manau; pwan mwo ina usun rech. Ewe aan a monneta, iwe ika sipwe nengeni sipwe tongeni manau feinfeino chok.\n\n47 Iwe iei, nei anuon, tumunu pwe kopwe tumunuochu ekkei mettoch mi monomon, ewer, tumunu pwe kopwe nengeni Kot me manau. Feino ngeni ekkei aramas me affata ewe kapas, me kopwe ennet. Nei anuon, kone nom.\n\n", "alma 38": "Ekkewe annuk an Alma ngeni noun anuon Siplon.\n\nMi kapachenong non sopun 38.\n\n[center][font_size=26]Sopun 38[/font_size][/center]\n\n[i]Siplon a riaffou fan asengesin wenechar—Amanau a nom non Kraist, i ewe manau me saramen ewe fonufan—Aukuku ami pochokunen memef meinisin. Arap ngeni 74 Ier Mwen Kraist.[/i]\n\n1 Nei anuon, ausening ngeni ai kewe kapas, pun ua apasa ngonuk, pwan mwo usun ua apasa ngeni Ilaman, pwe non ukukun om kopwe aneasochisi ekkewe annukun Kot kopwe feiochuno me non ewe fonu; iwe non ukukun om kosap aneasochisi ekkewe annukun Kot kopwe pokupokuno seni me mwen mesan.\n\n2 Iwe iei, nei anuon, ua apinukunuk pwe epwe wor ai ennetin pwapwa non en, pokiten om nukuchar me nikitu ngeni Kot; pun nupwen om ka poputa non om ka serafo ne nengeni ewe Samon om Kot, pwan mwo ua anean pwe kopwe soposopono ne aneasochisi an kewe annuk; pun a feioch i ewe a nikitu ngeni nesoponon.\n\n3 Ua apasa ngonuk, nei anuon, pwe a fen wor ai ennetin pwapwa non en, pokiten om nikitu me om achocho, me om tipepos me om engino me nein ekkewe aramasen ekkewe chon Soram.\n\n4 Pun ua sinei pwe ka fen nom non fofo; ewer, me ua pwan sinei pwe ra fen mwonei ngonuk fau ren asengesin ewe kapas; me ka engino ngeni ekkei mettoch meinisin ren tipepos pokiten ewe Samon a nom reom; iwe iei ka sinei pwe ewe Samon a fen angasok.\n\n5 Iwe iei nei anuon, Siplon, ua mochen pwe kopwe chechemeni, pwe ren ukukun watten om kopwe wanong om apinukunuk non Kot pwan mwo ika epwe watte kopwe ngaseno seni om kewe sossot, me om kewe osukosuk, me om riaffou, iwe kopwe seikita non ewe ranin soponon.\n\n6 Iei, nei anuon, use mochen pwe kopwe ekieki pwe ngang mi sinei ekkei mettoch ren pwisin inisi, nge ina ewe Ngunun Kot minne a nom rei minne a pwarano ekkei mettoch ngeniei; pun ika use uputiw me ren Kot usap fen sinei ekkei mettoch.\n\n7 Nge nengeni, ewe Samon non an umoumoch ese wor soponon a tinato noun chon nang pwe epwe affata ngeniei pwe upwe akkouno angangen kiteter me nein noun kewe aramas; ewer, iwe ua fen kuna emon chon nang ren mesei, iwe a kapas ngeniei, iwe mongungun a usun chopunap, iwe a achechechi unusen ewe puun.\n\n8 Iwe non ewe fansoun pwe ua unungat ran me unungat pwin non ewe watten ammetekin metek me riaffoun ngun; iwe esap mwo fan ew, tori ai ua sio ngeni ewe Samon Jises Kraist fan iten umoumoch, ai angei ew omusomusen ai kewe tipis. Nge nengeni, ua sio ngeni i iwe ua kuna kinamwe ngeni nguni.\n\n9 Iwe iei, nei anuon, ua fen urenuk ei pwe kopwe tongeni kaeo mirit, pwe kopwe tongeni kaeo seniei pwe ese wor pwan ew aan are napanap ren minne aramas ra tongeni manau, non chok me seni Kraist. Nengeni, i ewe manau me ewe saramen ewe fonufan. Nengeni, i ewe kapasen ennet me wenechar.\n\n10 Iwe iei, usun ka fen poputa ne afanafana ewe kapas pwan mwo ngang ua mochen pwe kopwe soposopono ne afanafan; iwe ua mochen pwe kopwe achocho me ukukoch non mettoch meinisin.\n\n11 Tumunu pwe kosap nuapas ngeni namanam tekia; ewer, tumunu pwe kosap sikaseni non om pwisin mirit, are non om pochokun mi watte.\n\n12 Aea pwaracho, nge esap napanapen nemenem; me pwan tumunu pwe kopwe aukuku om kewe pochokunen memef meinisin, pwe kopwe tongeni ureno ren tong; tumunu pwe kopwe engino seni chipwang.\n\n13 Kosap iotek usun ekkewe chon Soram ra fori, pun ka fen kuna pwe ra iotek pwe repwe rongorong me ren aramas, me pwe repwe mwar ren ar mirit.\n\n14 Kosap apasa: O Kot, ua kinisou ngonuk pwe am aua murino seni pwim kewe; nge kopwe fen apasa: O Samon, omusano ai use fich, me chechemeni pwi kewe non umoumoch—ewer, fangeta om kewe fich me mwen Kot non fansoun meinisin.\n\n15 Iwe amo ewe Samon epwe efeiochu ngunum, me etiwok non ewe ranin soponon non muun we, pwe kopwe mwotiw non kinamwe. Iei feino, nei anuon, me afanafana ewe kapas ngeni ekkei aramas. Kopwe ennet. Nei anuon, kone nom.\n\n", "alma 39": "Ekkewe annuk an Alma ngeni noun ewe anuon Korianton.\n\nMi kapachenong non sopun 39 ngeni 42.\n\n[center][font_size=26]Sopun 39[/font_size][/center]\n\n[i]Tipisin nisou a ew angang mi anieput—An Korianton kewe tipis a aukatiw ekkewe chon Soram seni ar repwe angei ewe kapas—An Kraist ngaseno a fis pwe epwe angasa ekkewe mi nikitu ekkewe ra manau akkom. Arap ngeni 74 Ier Mwen Kraist.[/i]\n\n1 Iwe iei, nei anuon, a ekis chommong met upwe apasa ngonuk nap seni met ua apasa ngeni pwium we; pun nengeni, kose mwo kuna nukucharen pwium we, an nikitu, me an achocho ne aneasochisi ekkewe annukun Kot? Nengeni, esemo pwarano ew nenien appiru ngonuk?\n\n2 Pun kose mwo attonaochu ne aneasochisi ai kewe kapas usun pwium we, me nein ekkewe aramasen ekkewe chon Soram. Iei met use tipeni reom; ka fen soposopono ne sikaseni non om pwisin pochokun me om mirit.\n\n3 Iwe esap ikkei meinisin, nei anuon. Ka fen fori met minne a enetipengaw ngeniei; pun ka nikitano ewe angangen afanafan, me ka feino ngeni non ewe fonuen Siron me nein ekkewe kianin ekkewe chon Leiman, mwirin ewe fin nisou Isapel.\n\n4 Ewer, a fen angeiano netipen chommong; nge esap ew atipengen ngonuk ei, nei anuon. Kopwe fen ita achocho ngeni ewe angangen afanafan ren minne ka fen ewiis ngeni.\n\n5 Kose sinei, nei anuon, pwe ekkei mettoch ra ew angang mi anieput me ne mesen ewe Samon; ewer, wesewesen anieput nap seni tipis meinisin tiwenon chok ika epwe ewe assukun cha mi nimenimoch are amam ewe Ngun mi Fel?\n\n6 Pun nengeni, ika ka amam ewe Ngun mi Fel nupwen a fen nom non en, me ka sinei pwe ka amam, nengeni, iei ei tipis minne ese tongeni mus; ewer, iwe ion chok a nii manau ne ungeni ewe saram me mirit usun Kot, ese mecheres ren an epwe angei omusomus; ewer, ua apasa ngonuk, nei anuon, pwe ese mecheres ren i an epwe angei ew omusomus.\n\n7 Iwe iei, nei anuon, ua anean ngeni Kot pwe ita kose fen tipis ren ew atai annuk mi enetipengaw. Use mochen soposopono won om kewe atai annuk, pwe ete eriaffou ngunum, ika esap ren öchum.\n\n8 Nge nengeni, kose tongeni opano om kewe atai annuk seni Kot; iwe tiwenon chok ika kopwe aier repwe uta pwe pisekin pwarata ngonuk non ewe ranin soponon.\n\n9 Iwe nei anuon, ua mochen pwe kopwe aier me nikitano om kewe tipis, me kosap chiwen feino mwirin mochenian mesom, nge amam inisum non ekkei mettoch meinisin; pun tiwenon chok ika kopwe fori ei kose tongeni muuni ewe muun Kot. Oh, chechemeni, me wata wom, me amam inisum non ekkei mettoch.\n\n10 Iwe ua annuku ngonuk pwe kopwe wata wom om kopwe aurour ngeni pwium kewe watte non om kewe angang; pun nengeni, en ka serafo, me ka uta non auchean om kopwe tumun me ren pwium kewe. Me aneasochis ngeni ar aurour.\n\n11 Kosap mut ngeni inisum epwe emmwenino me ren och namotongaw are mettoch mi puch; kosap mut ngeni ewe tefin epwe emmwenano netipom sefan mwirin ekkewe fin nisou mi ngaw. Nengeni, O nei anuon, ifan ennetin angangangaw ka wata won ekkewe chon Soram; pun nupwen ra kuna om mwokutukut rese mochen nuku non ai kewe kapas.\n\n12 Iwe iei ewe Ngunun ewe Samon a apasa ngeniei: Annuku noum kewe pwe repwe fori mi öch, ren nuokusun ika repwe emmwenano netipen chommong aramas ngeni kiteter; iei minne ua annuku ngonuk, nei anuon, non nuokusun Kot, pwe kopwe kouno seni om angangangaw;\n\n13 Pwe kopwe kun ngeni ewe Samon ren unusen om ekiek, napanap, me pochokun; pwe kosap chiwen emmwenano netip ne fori fofforungaw; nge fen niwin ngeni ir, me fangeta om kewe tipis me muan minne ka fen fori.\n\n14 Kosap kutta mwirin pisekisek are ekkewe namotmwanin mettochun ei fonufan; pun nengeni, kose tongeni uwei ir ngonuk.\n\n15 Iwe iei, nei anuon, upwe ekis apasa ngonuk usun ewe wareton Kraist. Nengeni, ua apasa ngonuk, pwe i ewe epwe ennetin wareto pwe epwe angeiano tipisin ewe fonufan; ewer, epwe wareto pwe epwe afanafana porousen pwapwan amanau ngeni noun kewe aramas.\n\n16 Iwe iei, nei anuon, iei ewe angangen afanafan minne ka fen kokko ngeni, pwe kopwe afanafana ekkei porousen pwapwa ngeni ekkei aramas, pwe kopwe amonnata ar ekiek; are fen pwe amanau epwe tongeni feito ngeni ir, pwe repwe tongeni amonnata ekiekin nour kewe semirit pwe repwe rongorong ewe kapas atun ewe fansoun an wareto.\n\n17 Iwe iei upwe amecheresi om ekiek won ekis ei porous. Nengeni, ka ingeno ika pwata ekkei mettoch repwe fateno me nom me mwen ar repwe fis. Nengeni, ua apasa ngonuk, esap emon ngun atun ei fansoun a chok auchea ngeni Kot usun chok emon ngun epwe fis atun ewe fansoun an wareto?\n\n18 Ese auchea pwe ewe kokkotun ngaseno epwe fateno ngeni ekkei aramas usun chok pwan ngeni nour kewe semirit?\n\n19 Ese mecheres atun ei fansoun an ewe Samon epwe tinato noun chon nang pwe epwe afanafana ekkei porousen pwapwa ngenikich usun chok pwan ngeni nouch kewe semirit, are ngeni mwirin ewe fansoun an we wareto?\n\n", "alma 40": "[center][font_size=26]Sopun 40[/font_size][/center]\n\n[i]Kraist epwe efisi ewe manausefanin aramas meinisin—Ekkewe mi mano ir mi tupwon repwe no ngeni paratais me ekkewe mi ngaw ngeni ewe rochopwak nukun pwe repwe witi ewe ranin ar manausefan—Mettoch meinisin repwe niwin ngeni wesewesen napanaper me unusochun napanaper non ewe Manausefan. Arap ngeni 74 Ier Mwen Kraist.[/i]\n\n1 Iei nei anuon, iei ekis met upwe apasa ngonuk; pun ua weweiti pwe om ekiek a aurek usun ewe manausefanitan ekkewe mi mano.\n\n2 Nengeni, ua apasa ngonuk, pwe ese wor manausefan—are, upwe fen apasa, non ekkoch kapas, pwe ei inis mi tongeni mano esap pwinitanong ewe inis ese tongeni mano, ei kiteter esap pwinitanong esap kiteter—tori mwirin wareton Kraist.\n\n3 Nengeni, a efisi ewe manausefanin ekkewe mi mano. Nge nengeni, nei anuon, ewe manausefan ese mwo fis. Iei, ua pwarano ngonuk ew monomon; nge inamo, mi chommong monomon minne ir mi isois, pwe esap wor emon epwe sinei usur tiwenon chok Kot pwisin. Nge ua pwar ngonuk ew mettoch minne ua fen achocho ne eis me ren Kot pwe upwe tongeni sinei—minne usun ewe manausefan.\n\n4 Nengeni, mi wor ew fansoun a kefinita pwe aramas meinisin repwe feito seni ewe mano. Iei nupwen ei fansoun epwe feito ese wor emon a sinei usun; nge Kot mi sinei ewe fansoun minne a fen kefinita.\n\n5 Iei, ika pwe epwe ew fansoun, are ew aruwen fansoun, are ewe aunungatin fansoun, pwe aramas repwe feito seni mano, ese auchea; pun Kot mi sinei mettoch meinisin; iwe a naf ngeniei ai sinei pwe iei met epwe fis—pwe mi wor ew fansoun a kefinita pwe aramas meinisin repwe manausefan seni ewe mano.\n\n6 Iei mi auchea pwe epwe wor ew ukukun fansoun nefinen ewe fansoun mano me ewe fansoun ewe manausefan.\n\n7 Iwe iei upwe eis met a fis ngeni ekkewe ngunun aramas seni ei fansoun mano ngeni ewe fansoun mi kefinita fan iten ewe manausefan?\n\n8 Iei ika pwe mi wor nap seni ew fansoun a kefinita ren an aramas repwe manausefan ese auchea; pun aramas meinisin rese mano fan ew chok, iwe ei ese auchea; meinisin epwe usun ew chok ran me ren Kot, iwe fansoun chok a keuk ngeni aramas.\n\n9 Iei minne, mi wor ew fansoun a kefinita ngeni aramas pwe repwe manausefan seni ewe mano; me mi wor ew ukukun fansoun nefinen ewe fansoun mano me ewe manausefan. Iwe iei, usun ei ukukun fansoun, met a fis ngeni ngunun aramas ina ewe mettoch minne ua fen achocho ne eis me ren ewe Samon pwe upwe sinei; iwe iei ewe mettoch minne ua sinei.\n\n10 Iwe nupwen ewe fansoun a feito nupwen aramas meinisin repwe manausefan, mwirin repwe sinei pwe Kot mi sinei fansoun meinisin usun minne ra kefinita ngeni aramas.\n\n11 Iei, usun nonnomun ewe ngun nefinen mano me ewe manausefan—Nengeni, a fen pwano ngeniei me ren emon chon nang, pwe ngunun aramas meinisin, mwitir chok ar su seni ei inis mi tongeni mano, ewer, ngunun aramas meinisin, ika pwe repwe öch are ngaw, repwe no ngeni nenier ngeni ena Kot a ngeni ir manau.\n\n12 Iwe mwirin ewe fansoun epwe feito, pwe ngunun ekkewe ir mi tupwon ra ketiwenong non ew nonnomun pwapwa, minne a iteni paratais, ew nonnomun asoso, ew nonnomun kinamwe, ikewe repwe asoso seni ar kewe osukosuk meinisin me seni aurek, me netipechou.\n\n13 Iwe mwirin ewe fansoun epwe feito, pwe ngunun ekkewe aramas mi ngaw, ewer, ekkewe ir mi ngaw—pun nengeni, ese wor rer kinikinin ewe Ngunun ewe Samon; pun nengeni, ra finata angang mi ngaw nap seni öch; iei minne ewe ngunun ewe tefin a tonong non ir, me nemenano imwer kewe—iwe ekkei repwe katuruu non ewe rochopwak nukun; epwe wor kechiw, me puchor, me akkarungi, iwe ei pokiten ar pwisin angangangaw, ra emmwen fetan non fotek me ren mochenin ewe tefin.\n\n14 Iei ei nonnomun ngunun ekkewe aramas mi ngaw, ewer, non rochopwak, me ew nonnomun anoninen, uren nuokus ren ar witiwiti ewe ngetengetin pungochun ningeringerin Kot wor; iei ra nonnom non ei nikinik, usun chok pwan ekkewe mi tupwon non paratais, tori ewe fansoun ar manausefan.\n\n15 Iei, mi wor ekkoch ekkewe ra weweiti pwe ei nikinikin pwapwa me ei nikinikin riaffoun ewe ngun, me mwen ewe manausefan, a wor ew aewin manausefan. Ewer, ua fangeta pwe eni epwe iteni ewe manausefan, ewe manausefanitan ewe ngun me ar ewiis ngeni pwapwa are riaffou, anongonong won ekkewe kapas minne ra fen affateno.\n\n16 Iwe nengeni, a fen affateno sefan, pwe mi wor ew aewin manausefan, ew manausefanin ekkewe ir mi manau akkom, me manau iei, me ekkewe repwe manau, feitiw ngeni ewe manausefanin Kraist seni ewe mano.\n\n17 Iei, sise ekieki pwe ei aewin manausefan, minne a fen affateno usun me non ei napanap, pwe epwe ewe manausefanin ekkewe ngun me ar ewiis ngeni pwapwa are riaffou. Kosap tongeni ekieki pwe epwe iei met wewen.\n\n18 Nengeni, ua apasa ngonuk, Apw; nge a wewen ewe niwinsefanin ewe ngun ngeni ewe inis, ekkewe ir seni ekkewe ranin Adam feitiw ngeni manausefanin Kraist.\n\n19 Iei, ika ngunun me inisin ekkewe ir ra fen affateno repwe niwinsefan non chok ew fansoun, ekkewe aramas mi ngaw usun pwan ekkewe mi tupwon, usap apasa; epwe naf, pwe upwe apasa pwe meinisin repwe feito; are non ekkoch kapas, ar manausefan epwe fis me mwen ewe manausefan an ekkewe ra mano mwirin ewe manausefan an Kraist.\n\n20 Iei, nei anuon, use apasa pwe ar manausefan a fis atun ewe manausefan an Kraist; nge nengeni, ua apasa ren chok ai ekiek, pwe ekkewe ngun me ekkewe inis ra niwinsefan, ngunun me inisin ekkewe mi tupwon, atun ewe manausefan an Kraist, me an we feita ngeni nang.\n\n21 Nge ika epwe atun an we manausefan are mwirin, usap apasa; nge ei ukukun upwe apasa, pwe mi wor ew ukukun neni nefinen mano me ewe manausefanin ewe inis, me ew nikinikin ewe ngun non pwapwa are non riaffou tori ewe fansoun minne a kefinita me ren Kot pwe ekkewe mi mano repwe feito, me repwe niwinsefan, ewe ngun me pwan ewe inis, me emmwenino ne uta me mwen Kot, me repwe kapung anongonong won ar kewe angang.\n\n22 Ewer, ei a efisi ewe niwinsefanin ekkewe mettoch usun minne a fen affateno me ren awen ekkewe soufos.\n\n23 Ewe ngun epwe niwin ngeni ewe inis, me ewe inis ngeni ewe ngun; ewer, iwe poun me pechen meinisin me nekafon chuu repwe niwin ngeni inisir we; ewer, pwan mwo emet metan ewe mokur esap turuno; nge mettoch meinisin repwe niwin ngeni wesewesen me unusochun napanaper.\n\n24 Iwe iei, nei anuon, iei ewe niwinsefan usun minne a fen affateno me ren awen ekkewe soufos—\n\n25 Iwe mwirin ekkewe mi tupwon repwe sarameno me non ewe muun Kot.\n\n26 Nge nengeni, ew anoninenin mano a fis won ekkewe aramas mi ngaw; pun ra mano ren pekin mettoch mi wenechar; pun ra nimengaw, iwe ese wor mettoch mi nimengaw a tongeni muuni ewe muun Kot; nge ra katuruu, me ra ewiis ar repwe angei uwan ar angang are ar foffor, minne ir mi ngaw; me ra unumi ekkewe moromoren apin ew kap mi kipwin.\n\n", "alma 41": "[center][font_size=26]Sopun 41[/font_size][/center]\n\n[i]Non ewe Manausefan aramas repwe feito ngeni ew nikinikin pwapwa esemuch are riaffou esemuch—Fofforungaw esap tongeni pwapwa—Aramas ra ekiekin mochenin fonufan rese apinukunuk non Kot me non ewe fonufan—Emon me emon aramas a angei sefan non ewe Niwinsefan ekkewe napanap me nikinik ra fen angei non ar manau won ei fonufan. Arap ngeni 74 Ier Mwen Kraist.[/i]\n\n1 Iwe iei, nei anuon, a wor ekis met upwe apasa usun ewe niwinsefan usun minne ua fen apasa; pun nengeni, ekkoch ra fen angawano ekkewe pukefel, me ra fen unusen muan pokiten ei mettoch. Iwe ua weweiti pwe om ekiek a fen pwan aurek usun ei mettoch. Nge nengeni, upwe awewei ngonuk.\n\n2 Ua apasa ngonuk, nei anuon, pwe ewe kokkotun niwinsefan mi auchea ngeni ewe pungochun Kot; pun mi auchea pwe mettoch meinisin repwe niwin ngeni pwisin wesewesen tettenir. Nengeni, mi auchea me pung, anongonong won ewe manaman me manausefan an Kraist, pwe ewe ngunun aramas epwe niwin ngeni inisin, me pwe ew me ew kinikinin ewe inis epwe niwin ngeni inisin we.\n\n3 Iwe mi auchea ngeni ewe pungochun Kot pwe aramas repwe kapung anongonong won ar kewe angang; iwe ika ar kewe angang repwe öch non ei manau, me mochenin netiper mi öch, iwe repwe pwan, atun ewe ranin soponon, niwin ngeni met minne mi öch.\n\n4 Iwe ika ar kewe angang mi ngaw repwe niwin ngeni ir pwe repwe ngaw. Iei minne, mettoch meinisin repwe niwin ngeni wesewesen tettenir, mettoch meinisin ngeni wesewesen napanaper—manauach iei epwe manausefan ngeni inis ese tongeni mano, kiteter ngeni esap kiteter—manausefan ngeni pwapwa esemuch pwe repwe muuni ewe muun Kot, are ngeni riaffou esemuch pwe repwe muuni ewe muun ewe tefin, ewe ew won efoch pau, ewe pwan ew won ewe efoch—\n\n5 Ewe emon a manausefan ngeni pwapwa anongonong won an mochenin pwapwa, are öch anongonong won an mochenin öch; iwe ewe pwan emon ngeni ngaw anongonong won an mochenin ngaw; pun usun a fen mochen epwe fori ngaw unusen ewe ran iwe epwe pwan angei niwinin mi ngaw nupwen ewe pwinin epwe wareto.\n\n6 Iwe epwe pwan ina me won ewe efoch pau. Ika a fen aier seni an kewe tipis, me mochen wenechar tori nesoponon ranin kewe, iwe epwe pwan angei niwinin ngeni wenechar.\n\n7 Ikkei ir ekkewe ra ngaseno me ren ewe Samon; ewer, ikkei ir ekkewe ra fen katou, pwe ra fen ngaseno seni ena pwinin rochopwak esemuch; iwe iei ra uta are turuno; pun nengeni, ir pwisin nour sou apung, ika repwe fori mi öch are fori mi ngaw.\n\n8 Iei, ekkewe annukun Kot rese tongeni siwin; iei minne, ewe aan mi monneta pwe ion chok epwe fetan won iwe epwe manau.\n\n9 Iwe iei nengeni, nei anuon, kosap sotuni pwan fan ew ne tipis ngeni om Kot usun ekkena kinikinin nongonong mi ennet, minne ka fen sotuni ne fori tipisin.\n\n10 Kosap ekieki, pokiten a fen affateno usun niwinsefan, pwe kopwe tongeni niwin seni tipis ngeni pwapwa. Nengeni, ua apasa ngonuk, fofforungaw esap tongeni pwapwa.\n\n11 Iwe iei, nei anuon, aramas meinisin ekkewe ra nom non ew nikinikin inis, are upwe apasa, non ew nikinikin mochenin fonufan are non ewe kipwinin riaffou me non ekkewe fofon angangangaw; ir rese apinukunuk non Kot me non ewe fonufan, me ra fen ungeni napanapen Kot; iei minne, ra nom non ew nikinik mi ungeni napanapen pwapwa.\n\n12 Iwe iei nengeni, iei wewen ewe kapas niwinsefan pwe sipwe angei ew mettoch non ew wesewesen nikinikin me wanong non ew esap wesewesen nikinikin, are wanong non ew nikinik mi sossor seni napanapan we?\n\n13 O, nei anuon, esap iei usun; nge wewen ewe kapas niwinsefan pwe sipwe aniwini sefani ngaw ngeni ngaw, are mochenin fonufan ngeni mochenin fonufan, are mettoch usun ewe tefin ngeni mettoch usun ewe tefin—öch ngeni met minne mi öch; tupwon ngeni met minne mi tupwon; pung ngeni met minne mi pung; umoumoch ngeni met minne mi umoumoch.\n\n14 Iei minne, nei anuon, tumunu pwe kopwe umoumoch ngeni pwium kewe; aninis non pung, kopwe kapung non wenechar, me soposopono ne fori mi öch; iwe ika kopwe fori ekkei mettoch meinisin kopwe angei niwinum; ewer, kopwe angei umoumoch epwe niwin sefan ngonuk; kopwe angei pungoch epwe niwin sefan ngonuk; kopwe angei ewe kapung mi wenechar epwe niwin sefan ngonuk; me kopwe angei öch epwe niwin sefan ngonuk.\n\n15 Pun met minne ka tinau epwe niwin ngonuk, me epwe niwinsefan; iei minne, ewe kapas niwinsefan a unusen apungu ekkewe mi tipis, me esap epichano i non och napanap.\n\n", "alma 42": "[center][font_size=26]Sopun 42[/font_size][/center]\n\n[i]Manauach iei a ew fansoun sossot pwe epwe atufichi aramas pwe repwe aier me angang ngeni Kot—Ewe Turutiw a efisi manon inis me ngun won aramas meinisin—Ngaseno a feito seni aier—Kot Pwisin epwe achasefan fan iten tipisin ewe fonufan—Umoumoch a fis fan iten ekkewe ra aier—Nussun meinisin ra nom fan nemenien pungochun Kot—Umoumoch a feito pokiten ewe Achasefan—Ekkewe chok mi ennetin aier ra manau. Arap ngeni 74 Ier Mwen Kraist.[/i]\n\n1 Iwe iei, nei anuon, ua weweiti pwe mi wor pwan ekis met a aureki om ekiek, minne kose tongeni weweiti—minne usun ewe pungochun Kot usun niwinin tipisin ekkewe chon tipis; pun ka sossot ne ekieki pwe ese pungoch pwe ekkewe chon tipis repwe ewiis ngeni ew nikinikin riaffou.\n\n2 Iei nengeni, nei anuon, upwe awewei ei mettoch ngonuk. Pun nengeni, mwirin ewe Samon Kot a tinano aewin semach me inach kewe seni ewe ataken Eden, pwe repwe anganga ewe puun, seni ikewe ra for me ia—ewer, a atou ewe mwan, me a enenia i ren otiwen ewe ataken Eden, cherubim, me efoch ketinas mi ngetenget minne mi itifetan ekis meinisin, pwe repwe masa ewe iran manau—\n\n3 Iei, sia kuna pwe ewe mwan a winiti usun Kot, a sinei öch me ngaw; iwe ren nuokusun ika epwe eitieno poun, me pwan angei seni ewe iran manau, me ochoch me manau feinfeino chok, ewe Samon Kot a enenia cherubim me ewe ketinas mi ngetenget, pwe esap tongeni ochoch seni ewe foun ira—\n\n4 Iwe iei sia kuna, pwe mi wor ew fansoun a kawor ngeni aramas pwe repwe aier, ewer, ew fansoun sossot, ew fansoun sipwe aier me angang ngeni Kot.\n\n5 Pun nengeni, ika Adam a mwitir ne eitieno poun, me ochoch seni ewe iran manau, i epwe fen ita manau feinfeino chok, anongonong won ewe kapasen Kot, iwe esap fen wor an ukukun fansoun ne aier; ewer, iwe ewe pwan kapasen Kot epwe pwan namotmwan, iwe ewe kokkotun amanau mi auchea esap fen pwonueta.\n\n6 Nge nengeni, a fen kefinita ngeni aramas pwe repwe mano—iei minne, usun ra fen pokupokuno seni ewe iran manau repwe pwan pokupokuno seni unungen ewe fonufan—iwe aramas ra monucheno feinfeino chok, ewer, ra winiti aramas turutiw.\n\n7 Iwe iei, ka kuna seni ei pwe aewin semach me inach kewe ra pokupokuno non pekin inis me ngun seni fan mesen ewe Samon; iwe iei sia kuna pwe ra winiti chon pwisin tapweno mwirin ar mochen.\n\n8 Iei nengeni, ese auchea pwe aramas repwe ngaseno seni ei manon inis, pun ena epwe atano ewe kokkotun pwapwa mi auchea.\n\n9 Iei minne, pokiten ewe ngun ese tongeni mano, me ewe turutiw a wata won aramas meinisin ew manon ngun usun pwan ew manon inis, pwe ina, ra fen pokupokuno seni fan mesen ewe Samon, mi auchea pwe aramas repwe ngaseno seni ei manon ngun.\n\n10 Iei minne, pokiten ra winiti mi ekiekin mochenin fonufan, mochenin inis, me usun ewe tefin, ren pungun mettoch mi wor rech seni uputiw, ei nikinikin sossot a winiti ew nikinik fan iter pwe repwe monneta; a winiti ew nikinikin ammon.\n\n11 Iwe iei chechemeni, nei anuon, ika esap ren ewe kokkotun ngaseno, (ika sipwe aturano) mwitir chok nupwen ra mano ngunur ra riaffou, pokiten ra pokupokuno seni fan mesen ewe Samon.\n\n12 Iwe iei, ese wor ekkoch pisekin aninis pwe repwe angasano aramas seni ei nikinikin turutiw, minne aramas a pwisin wata won inisin pokiten an pwisin aneasonap;\n\n13 Iei minne, anongonong won pungoch, ewe kokkotun ngaseno ese tongeni pwonueta, tiwenon chok won ekkoch apungupungun aier an aramas non ei nikinikin sossot, ewer, ei nikinikin ammon; pun me nukun ekkei apungupung, umoumoch ese tongeni fisino tiwenon chok ika epwe atano ewe angangen pungoch. Iei ewe angangen pungoch ese tongeni tano; ika epwe tano, Kot epwe kouno an epwe i Kot.\n\n14 Iwe iei sia kuna pwe aramas meinisin ir mi turutiw, iwe ra nom non kamwochun pungoch; ewer, ewe pungochun Kot, minne a ewiis ngeni ir feinfeino chok pwe repwe pokupokuno seni fan mesan.\n\n15 Iwe iei, ewe kokkotun umoumoch ese tongeni fis tiwenon chok ika ew achasefan epwe for; iei minne Kot pwisin a achasefan fan iten tipisin ewe fonufan, pwe epwe efisi ewe kokkotun umoumoch, pwe epwe amenemenochu ekkewe mochenin pungoch, pwe Kot epwe tongeni emon mi unusoch, emon Kot mi pung, me emon Kot mi pwan uren umoumoch.\n\n16 Iei, aier ese tongeni fis ngeni aramas tiwenon chok ika mi wor ew niwinin tipis, minne ese pwan much ita epwe usun chok manauen ewe ngun, mi pachenong a apponu ngeni ewe kokkotun pwapwa, minne ese pwan much usun manauen ewe ngun.\n\n17 Iei, ifa usun an emon aramas a tongeni aier tiwenon chok ika epwe tipis? Ifa usun epwe tongeni tipis ika ese wor annuk? Ifa usun epwe tongeni wor ew annuk tiwenon chok ika mi wor ew niwinin tipis?\n\n18 Iei, mi wor ew niwinin tipis mi pachengeni, me ew annuk mi pung a kawor, minne a awora memefin niemam ngeni aramas.\n\n19 Iei, ika ese wor annuk a kawor—ika emon aramas a nii manau epwe mano—met epwe nuokus an epwe mano ika pwe epwe nii manau?\n\n20 Iwe pwan, ika ese wor annuk a kawor ngeni tipis aramas resap nuokus ne tipis.\n\n21 Iwe ika ese wor annuk a kawor, ika aramas ra tipis met pungoch epwe tongeni fori, are pwan umoumoch, pun esap wor ar nemenem won ewe aramas?\n\n22 Nge mi wor ew annuk a kawor, me ew niwinin tipis mi pachengeni, me ew aier a ngenikich; minne aier, umoumoch a nemeni; are esap ina, pungoch epwe nemeni ekkewe aramas me atou ewe annuk, iwe ewe annuk a apochokuna ewe niwinin tipis; ika esap ina, ekkewe angangen pungoch repwe tano, iwe Kot epwe kouno an epwe i Kot.\n\n23 Nge Kot ese kouno an epwe i Kot, iwe umoumoch a nemenano ewe mi ennetin aier, iwe umoumoch a for pokiten ewe achasefan; iwe ewe achasefan epwe efisi ewe manausefanin ekkewe mi mano; iwe ewe manausefanin ekkewe mi mano epwe uwei sefani aramas ngeni me mwen mesen Kot; iwe iei ra niwin ngeni fan mesan, pwe repwe kapung anongonong won ar kewe angang, anongonong won ewe annuk me pungoch.\n\n24 Pun nengeni, pungoch a apwonueta an kewe mochen meinisin, me pwan umoumoch a nemenano met minne an pwisin meinisin; iwe iei, ese wor nge ekkewe chok mi ennetin aier ra manau.\n\n25 Met, ka ekieki pwe umoumoch a tongeni sonani pungoch? Ua apasa ngonuk, Apw; esap mwo ekis. Ika epwe sonani, Kot epwe kouno an epwe i Kot.\n\n26 Iwe iei Kot a efisi an kewe auchean me popun esemuch, minne ra monneta seni nepoputan ewe fonufan. Iwe iei a fis ewe amanau me ewe ngasenon aramas, me pwan ar kiteter me riaffou.\n\n27 Iei minne, O nei anuon, ion chok epwe feito epwe tongeni feito me un seni ekkewe konikin manau nge esap wor kounon; iwe ion chok epwe feito i ewe pwan chok esap echimw an epwe feito; nge non ewe ranin soponon epwe niwin ngeni i anongonong won an kewe foffor.\n\n28 Ika a wor an mochen ne fori mi ngaw, me ese aier non ranin kewe, nengeni, ngaw epwe fis ngeni i, anongonong won ewe niwinsefan an Kot.\n\n29 Iwe iei, nei anuon, ua mochen pwe kosap chiwen mut ngeni ekkei mettoch repwe aosukosukok, iwe kopwe chok mut ngeni om kewe tipis repwe aosukosukok, ren ena osukosuk minne epwe uweiuketiw ngeni aier.\n\n30 O nei anuon, ua mochen pwe kosap chiwen amam ewe pungochun Kot. Kosap sossot ne atipengeni inisum non ewe kukkunun mettoch pokiten om kewe tipis, ren om amam ewe pungochun Kot; nge kopwe mut ngeni ewe pungochun Kot, me an umoumoch, me an engino epwe wor nenier non netipom; me mut ngeni epwe uweiuketiw ngeni ewe puun non tipetekison.\n\n31 Iwe iei, O nei anuon, ka fen kokko me ren Kot pwe kopwe afanafana ewe kapas ngeni ekkei aramas. Iwe iei, nei anuon, feino soposopono, afanafana ewe kapas ren wenechar me ennet, pwe kopwe tongeni uwei ngun ngeni aier, pwe ewe auchean kokkotun umoumoch epwe tongeni wor an nemenem wor. Iwe amo Kot epwe mut ngonuk pwan mwo anongonong won ai kewe kapas. Amen.\n\n", "alma 43": "[center][font_size=26]Sopun 43[/font_size][/center]\n\n[i]Alma me noun kewe anuon ra afanafana ewe kapas—Ekkewe chon Soram me ekkoch chon rikino seni ekkewe chon Nifai ra winiti chon Leiman—Ekkewe chon Leiman ra feito ungeni ekkewe chon Nifai non maun—Moronai a apiseki ekkewe chon Nifai ren fouten eppet—Ewe Samon a pwar ngeni Alma ewe kokkotun maun an ekkewe chon Leiman—Ekkewe chon Nifai ra eppeti imwer kewe, ar pung, ar kewe famini, me namanam—Ekkewe sounfiun Moronai me Liai ra rokopwanieno ekkewe chon Leiman. Arap ngeni 74 Ier Mwen Kraist.[/i]\n\n1 Iwe iei non ewe fansoun pwe ekkewe anuon noun Alma ra feino nein ekkewe aramas, pwe repwe afanafana ewe kapas ngeni ir. Iwe Alma, pwan, won inisin, ese tongeni asoso, iwe i pwan a feino.\n\n2 Iei sisap chiwen pwan apasa pwan och usun ar we afanafan, tiwenon chok pwe ra afanafana ewe kapas, me ewe ennet, anongonong won ewe ewe ngunun osini me pwarata; iwe ra afanafan anongonong won ewe tetten mi fel an Kot ren minne ra kokko ngeni.\n\n3 Iwe iei ua niwin ngeni ew uruon ekkewe maun nefinen ekkewe chon Nifai me ekkewe chon Leiman, non ewe engon me wanuen ierin ekkewe sou apung.\n\n4 Pun nengeni, non ewe fansoun pwe ekkewe chon Soram ra winiti chon Leiman; iei minne, non nepoputan ewe engon me wanuen ier ekkewe aramasen ekkewe chon Nifai ra kuna pwe ekkewe chon Leiman ra feito wor; iei minne ra for amonnetan maun; ewer, ra ionfengeni nour kewe sounfiu non ewe fonuen Jerson.\n\n5 Iwe non ewe fansoun pwe ekkewe chon Leiman ra feito fiti fengen me nour kewe ngerou; iwe ra feito non ewe fonuen Antionum, minne ina fonuen ekkewe chon Soram; iwe emon mwan me ren ewe it Seraemna i nour sou emmwen.\n\n6 Iwe iei, pokiten ekkewe chon Amalekai a kon wor ar ngaw me mochenin niiningaw nap seni ekkewe chon Leiman akkom, pwisin won inisir, iei minne, Seraemna a finata kaptin mi nap won ekkewe chon Leiman, iwe ir meinisin chon Amalekai me chon Soram.\n\n7 Iwe ei a fori pwe epwe tongeni tumunu ar we koput ngeni ekkewe chon Nifai, pwe i epwe tongeni uwei ir ngeni fan nemenem ngeni fisiochunon an kewe kokkot.\n\n8 Pun nengeni, an kewe kokkot pwe repwe amwasangata ekkewe chon Leiman ar repwe song ngeni ekkewe chon Nifai; ei a fori pwe epwe angeimwani watten pochokun wor, me pwe epwe pwan tongeni angei pochokun won ekkewe chon Nifai ren an uweirenong non fotek.\n\n9 Iwe iei ekkewe kokkot an ekkewe chon Nifai pwe repwe anisi fonuer kewe, me imwer kewe, me punuwer kewe, me nour kewe, pwe repwe tongeni tumunur seni ne poun ekkewe chon koum ngeni ir; me pwe repwe pwan tongeni tumunu ar pung me ar tufich; ewer, me pwan ar ngaseno, pwe repwe tongeni fen ngeni Kot anongonong won ar mochen.\n\n10 Pun ir mi sinei pwe ika repwe turunong ne poun ekkewe chon Leiman, pwe ion chok epwe fen ngeni Kot non ngun me non ennet, ewe Kot mi ennet me manau, ekkewe chon Leiman repwe nireno.\n\n11 Ewer, me ir mi pwan sinei ewe wachemuken koput an ekkewe chon Leiman ngeni pwir kewe, ir ekkewe aramasen Antai-Nifai-Liai, ir ekkewe ra iteni ekkewe aramasen Ammon—iwe resap angei pisekin maun, ewer, ra fen tonong non ew pwon mi pin me resap atai—iei minne, ika repwe turunong ne poun ekkewe chon Leiman repwe ninnino.\n\n12 Iwe ekkewe chon Nifai resap mutata pwe repwe ninnino; iei minne ra ngeni ir fonu pwe fonuer.\n\n13 Iwe ekkewe aramasen Ammon ra ngeni ekkewe chon Nifai ew watten kinikinin pisekir kewe pwe repwe anisi nour kewe sounfiu; iwe iei ekkewe chon Nifai ra echimw, anamon, ne ungeni ekkewe chon Leiman, ir ekkewe mi nofit mwirimwirir seni Leiman me Lemuel, me ekkewe anuon noun Ishmael, me ekkewe meinisin ir ra rikino seni ekkewe chon Nifai, ir ekkewe chon Amalekai me chon Soram, me ekkewe mwirimwirin ekkewe pris noun Noah.\n\n14 Iei ekkena mwirimwirin aramas ir mi chommong, akkarap, usun ekkewe chon Nifai; iwe iei ekkewe chon Nifai ra echimw pwe repwe fiu ngeni pwir kewe, pwan mwo tori assuku cha.\n\n15 Iwe non ewe fansoun pokiten ekkewe sounfiun ekkewe chon Leiman ra ioifengen non ewe fonuen Antionum, nengeni, ekkewe sounfiun ekkewe chon Nifai ra monneta ar repwe churi ir non ewe fonuen Jerson.\n\n16 Iei, ewe sou emmwenin ekkewe chon Nifai, are ewe mwan a fen kefinita pwe epwe kaptin mi nap won ekkewe chon Nifai—iei ewe kaptin mi nap a emmweni ekkewe sounfiun ekkewe chon Nifai meinisin—iwe itan Moronai;\n\n17 Iwe Moronai a emmweni ir meinisin, me ewe mwokutukutun ar kewe maun. Iwe i a chok rue me nimu ierin nupwen a kefinita pwe epwe kaptin mi nap won ekkewe sounfiun ekkewe chon Nifai.\n\n18 Iwe non ewe fansoun pwe a churi ekkewe chon Leiman non ekkewe kianin Jerson, iwe noun kewe aramas ra affout ren ketinas, me tok, me sokopaten pisekin maun meinisin.\n\n19 Iwe nupwen ekkewe sounfiun ekkewe chon Leiman ra kuna pwe ekkewe aramasen Nifai, are pwe Moronai, a fen amonnata noun kewe aramas ren chechen neup me ren pwonupwon ir mi kamoch won pour, ewer, me pwan pwonupwon ne eppeti mokurer, me ir mi pwan ufouf ren uf mi manun—\n\n20 Iei ekkewe sounfiun Seraemna rese monneta ren och sokkun mettoch; a chok wor rer nour kewe ketinas me nour kewe tok, nour kewe nikappich me nour kewe foun nikappich, nour foun fau me aunun; iwe ir mi seneno, tiwenon chok och penit minne a fofo ngeni nukanaper; ewer, ir meinisin mi seneno, tiwenon chok ekkewe chon Soram me ekkewe chon Amalekai;\n\n21 Nge rese pisekisek ren chechen neup, are pwonupwon—iei minne, ra fokkun nuokusiti ekkewe sounfiun ekkewe chon Nifai pokiten ar kewe fouten eppet, me nukun chochor kewe a fokkun watte nap seni ekkewe chon Nifai.\n\n22 Nengeni, iei non ewe fansoun pwe rese pwaracho ne feito ngeni ekkewe chon Nifai non ekkewe kianin Jerson; iei minne ra no seni ewe fonuen Antionum ngeni ewe fonu pon, me poputani ar we sai mi rokopwan fetan non ewe fonu pon, towaweno seni ewe chonupupu Sidon, pwe repwe tongeni feito non ewe fonu Mantai me nemenano ewe fonu; pun rese ekieki pwe ekkewe sounfiun Moronai repwe sinei ika ra fen no.\n\n23 Iwe non ewe fansoun, mwitir chok mwirin ar ra no ngeni ewe fonu pon Moronai a tinano ekkoch spai non ewe fonu pon pwe repwe attona ar we nenien asoso; iwe Moronai, pwan, a sinei usun ekkewe osini an Alma, a tinano ekkoch mwan ngeni i, a mochen i pwe epwe eisini ewe Samon ika ekkewe sounfiun ekkewe chon Nifai repwe feino eppeti pwisin ir seni ekkewe chon Leiman.\n\n24 Iwe non ewe fansoun pwe ewe kapasen ewe Samon a feito ngeni Alma, iwe Alma a ureni ekkewe chon kunon Moronai, pwe ekkewe sounfiun ekkewe chon Leiman ra rokopwan fetan non ewe fonu pon, pwe repwe tongeni feito non ewe fonuen Mantai, pwe repwe tongeni poputani ew maun won ewe kinikin mi apwangapwang me nein ekkewe aramas. Iwe ekkena chon kuno ra feino me otoura ewe porous ngeni Moronai.\n\n25 Iei Moronai, a nikiti ew kinikinin noun kewe sounfiu non ewe fonuen Jerson, ren nuokusun ekkoch popun ika ew kinikinin ekkewe chon Leiman repwe feito non ena fonu me nemenano ewe teninimw, a angei ewe nussun kinikinin noun kewe sounfiu me feino ngeni ewe fonuen Mantai.\n\n26 Iwe a annuku pwe ekkewe aramas meinisin non ena kinikinin ewe fonu repwe ionfengenir pwe repwe maun ngeni ekkewe chon Leiman, pwe repwe eppeti fonuer kewe me muur kewe, ar pung me ar ngaseno; iei minne ra monneta ngeni ewe fansoun wareton ekkewe chon Leiman.\n\n27 Iwe non ewe fansoun pwe Moronai a annuku pwe noun kewe sounfiu repwe opono non ewe nemonun chuk minne a arap ngeni oroppan ewe chonupupu Sidon, minne a nom notoun ewe chonupupu Sidon non ewe fonu pon.\n\n28 Iwe Moronai a enenia spai unukun, pwe i epwe tongeni sinei nupwen ewe mwichen ekkewe chon Leiman repwe feito.\n\n29 Iwe iei, pokiten Moronai a sinei kokkotun ekkewe chon Leiman, pwe ar kokkot pwe repwe nieno pwir kewe, are nemeni ir me uweir ir ngeni fotek pwe repwe tongeni forata ew muu ngeni ir pwisin won unusen ewe fonu;\n\n30 Iwe i a pwan sinei pwe ina chok mochenin ekkewe chon Nifai pwe repwe tumunu fonuer kewe, me ar ngaseno, me ar we mwichefen, iei minne a ekieki pwe esap tipis pwe i epwe eppeti ir me ren kokkot; iei minne, a sinei me ren noun kewe spai minne aan ekkewe chon Leiman repwe fetan won.\n\n31 Iei minne, a eimufeseni noun kewe sounfiu me uwei ew kinikinin ngeni ewe nemonun chuk, me opareno won otiw, me won eorun ewe chukuchukuta Repla;\n\n32 Iwe ekkewe nussun a opareno non nemonun chuk notou, won notoun ewe chonupupu Sidon, me soposopotiw ngeni ekkewe kianin ewe fonu Mantai.\n\n33 Iwe iei mwirin an enenia noun kewe sounfiu anongonong won an mochen, i a monneta ne churi ir.\n\n34 Iwe non ewe fansoun pwe ekkewe chon Leiman ra feita me won ennefenin ewe chukuchukuta, ikewe ew kinikinin ekkewe sounfiun Moronai ra opono.\n\n35 Iwe nupwen ekkewe chon Leiman ra nuseni ewe chukuchukuta Repla, me feito non ewe nemonun chuk, me poputa ne feino epekin ewe chonupupu Sidon, ekkewe sounfiu minne ra opono won eorun ewe chukuchukuta, minne ra emmwen me ren emon mwan itan Liai, iwe a emmwenano noun kewe sounfiu me rokopwanieno ekkewe chon Leiman won otiw mwirir.\n\n36 Iwe non ewe fansoun pwe ekkewe chon Leiman, nupwen ra kuna ekkewe chon Nifai ar feita wor me mwirir, ra kunsefan me poputa ne fiu ngeni ekkewe sounfiun Liai.\n\n37 Iwe ewe angangen mano a poputa me ruepek, nge a kon anuokus me won kinikinin ekkewe chon Leiman, pun ar seneno a pwano ngeni ekkewe pochokunen wopup an ekkewe chon Nifai ren nour kewe ketinas me nour kewe tok, minne a esenipato mano ren fansoun meinisin ar wopup.\n\n38 Nupwen won ewe efoch pau, a wor iei me ekiseno emon mwan a turuno me nein ekkewe chon Nifai, me ren nour kewe ketinas me ewe pönon cha, pokiten ir mi pwonupwon seni ekkewe kon auchean kinikinin ewe inis, are ekkewe kon auchean kinikinin ewe inis mi pwonupwon seni ekkewe wopup an ekkewe chon Leiman, me ren ar kewe chechen neup, me ren ekkewe pwonupwon ir mi kamoch won pour, me ar kewe pwonupwonun mokur; iwe iei ekkewe chon Nifai ra soposopono won ewe angangen mano me nein ekkewe chon Leiman.\n\n39 Iwe non ewe fansoun pwe ekkewe chon Leiman ra nuokus, pokiten watten ewe kiteter me neir, pwan mwo tori ar poputa ne su ngeni ewe chonupupu Sidon.\n\n40 Iwe ra tapw me ren Liai me noun kewe mwan; iwe ra su sefan me ren Liai ngeni ekkewe konikin Sidon, iwe ra feino epekin ekkewe konikin Sidon. Iwe Liai a amwochatiw noun kewe sounfiu won oroppan ewe chonupupu Sidon pwe resap feino epekin we.\n\n41 Iwe non ewe fansoun pwe Moronai me noun kewe sounfiu ra churi ekkewe chon Leiman me non ewe nemonun chuk, won epekin ewe chonupupu Sidon, me ra poputa ne turuta wor me nireno.\n\n42 Iwe ekkewe chon Leiman ra su sefan me mwer, ngeni ewe fonuen Mantai; iwe ra chu sefan me ren ekkewe sounfiun Moronai.\n\n43 Iei non ei nikinik ekkewe chon Leiman ra fokkun fiu; ewer, esemo fis me akkom pwe ekkewe chon Leiman ra fiu ren fokkun pochokun napanap me pwaracho, apw, esap pwan mwo seni nepoputan.\n\n44 Iwe ra pesepes me ren ekkewe chon Soram me ekkewe chon Amalekai, ir ekkewe nour kaptin mi nap me sou emmwen, me ren Seraemna, i ewe nour kaptin mi nap, are nour sou emmwen mi nap me sou emmwenin sounfiu; ewer, ra fiu usun dragon, iwe chommong me nein ekkewe chon Nifai ra ninnino me ren pour, ewer, pun ra wichi ir ngeni non ru kinikin me ren pwonupwonun mokurer kewe, iwe ra pwereni chommong me nein ar kewe chechen neup, iwe ra wichieno chommong pour kewe; iwe iei ekkewe chon Leiman ra wichiwich non ar song mi pochokun.\n\n45 Nge inamo, ekkewe chon Nifai ra pesepes me ren ew popun mi echipwer, pun rese fiu fan iten seikitan king are pochokun nge ra fiu fan iten imwer kewe me ar ngaseno, punuwer kewe me nour kewe, me ar mettoch meinisin, ewer, fan iten ar angangen fen me ar mwichefen.\n\n46 Iwe ra fori met minne ra nuku pwe wiiser minne ra mefi pwe repwe ngeni ar Kot; pun ewe Samon a apasa ngeni ir, me pwan ngeni semer kewe, pwe: Pokiten ami ouse tipisini ewe aewin assong, are pwan ewe aruwan, ousap mutata inisimi pwe oupwe ninnino me ren poun ekkewe chon koum ngenikemi.\n\n47 Iwe pwan, ewe Samon a fen apasa pwe: Oupwe eppeti ami kewe famini pwan mwo tori assuku cha. Iei minne ren ei popun ekkewe chon Nifai ra fiu ngeni ekkewe chon Leiman, pwe repwe eppeti inisir, me ar kewe famini, me fonuer kewe, me muur kewe, me ar pung, me ar mwichefen.\n\n48 Iwe non ewe fansoun pwe nupwen ekkewe mwan noun Moronai ra kuna ewe pochokun me ewe songen ekkewe chon Leiman, ita repwene nursefan me su me mwer. Iwe Moronai, a weweiti ar ekiek, a titino me pesei netiper ren ekkei ekiek—ewer, ekkewe ekiekin fonuer kewe, me ar ngaseno ne finata mettoch, ewer, me ar ngaseno seni fotek.\n\n49 Iwe non ewe fansoun pwe ra kun ngeni ekkewe chon Leiman, iwe ra sio ren ew mongungu ngeni ewe Samon ar Kot, fan iten ar ngaseno ne finata mettoch me ar ngaseno seni fotek.\n\n50 Iwe ra poputa ne ungeni ekkewe chon Leiman ren pochokun; iwe non ena chok pwan awa pwe ra sio ngeni ewe Samon fan iten ar ngaseno, ekkewe chon Leiman ra poputa ne su me mwer; iwe ra suno pwan mwo ngeni ekkewe konikin Sidon.\n\n51 Iei, ekkewe chon Leiman ra kon fokkun chommong, ewer, chommong nap seni fan ru chochon ekkewe chon Nifai; nge inamo, ra echimw ne su sefan ina minne ra ioifengen non ew mwich non ewe nemonun chuk, won ewe oroppa me ren ewe chonupupu Sidon.\n\n52 Iei minne ekkewe sounfiun Moronai ra rokopwanireno, ewer, pwan mwo won ruepekin ewe chonupupu, pun nengeni, won otiw ekkewe mwan noun Liai ra nom ie.\n\n53 Iei minne nupwen Seraemna a kuna ekkewe mwan noun Liai won otiwen ewe chonupupu Sidon, me ekkewe sounfiun Moronai won notoun ewe chonupupu Sidon, pwe ra rokopwanino me ren ekkewe chon Nifai, ra mairu ren nuokus.\n\n54 Iei Moronai, nupwen a kuna ar nuokus, a annuku noun kewe mwan pwe repwe kouno ne assuku char.\n\n", "alma 44": "[center][font_size=26]Sopun 44[/font_size][/center]\n\n[i]Moronai a annuku ekkewe chon Leiman pwe repwe fori ew pwonen kinamwe are esap ina repwe ninnino—Seraemna ese etiwa ewe aurour, iwe ewe maun a poputa sefan—Noun Moronai kewe sounfiu ra akkufu ekkewe chon Leiman. Arap ngeni 74–73 Ier Mwen Kraist.[/i]\n\n1 Iwe non ewe fansoun pwe ra kouno me marsefan ekis seni ir. Iwe Moronai a apasa ngeni Seraemna: Nengeni, Seraemna, pwe am ause mochen pwe am aupwe mwan chon assuku cha. Oua sinei pwe ami oua nom non pöum, nge inamo am ause mochen nikemino.\n\n2 Nengeni, am ause tou pwe am aupwe maun ngenikemi pwe am aupwe tongeni assuku cha fan iten nemenem; am ause pwan mochen uwei emon neimi ngeni ewe choun fotek. Nge iei ewe fokkun popun ren minne oua feito ungenikem; ewer, me oua song rem pokiten am we namanam.\n\n3 Nge iei, oua kuna pwe ewe Samon a nom rem; me oua kuna pwe a fangekeminong non pöum. Iwe iei ua mochen pwe oupwe weweiti pwe ei a fis ngenikem pokiten am namanam me am nuku non Kraist. Iwe iei oua kuna pwe ouse tongeni atano am we nuku.\n\n4 Iei oua kuna pwe iei ewe ennetin nuku an Kot; ewer, oua kuna pwe Kot epwe anisi, me isoni, me tumunukem, anongonong won am nikitu ngeni i, me ngeni am nuku, me am namanam; iwe ewe Samon esap tongeni mutata pwe am aupwe ninnino tiwenon chok ika am aupwe turunong non atai annuk me amam am nuku.\n\n5 Iwe iei, Seraemna, ua annuku ngenikemi, non iten ewe Kot mi unusen manaman, ewe a fen apochokunano pöum ina minne am aua fen angei pochokun womi, me ren am nuku, ren am namanam, me ren am angangen fen, me ren am mwichefen, me ren ewe aninis mi monomon minne am aua mefi pwe am aupwe ngeni punuwem kewe me noum kewe, me ren ena ngaseno minne a fotikem ngeni fonuem kewe me muum kewe; ewer, me pwan ren aneasochisin ewe kapasen Kot mi monomon, ewe minne am aua niwinimangei am unusen pwapwa ngeni; me ren mettoch meinisin mi unusen achengicheng ngenikem—\n\n6 Ewer, iwe esap ikkei meinisin; ua annuku ngenikemi me ren ekkewe mochen meinisin minne a wor remi fan iten manau, pwe oupwe fangeta noumi kewe pisekin maun ngenikem, iwe am ausap sotuni ne assuku chami, nge am aupwe mut ngenikemi manauemi, ika oupwe feino me ousap chiwen feito sefan ne maun ngenikem.\n\n7 Iwe iei, ika ousap fori ei, nengeni, oua nom non pöum, iwe upwe annuku nei kewe mwan pwe repwe turuta womi, me fori ekkewe kinasen mano non inisimi, pwe ousap chiwen fis; iwe mwirin sipwe kuna ion a wor an pochokun won ekkei aramas; ewer, sipwe kuna ion epwe emmweninong non fotek.\n\n8 Iwe iei non ewe fansoun pwe nupwen Seraemna a rongorong ekkei kapas a feito me fangeta noun we ketinas me noun ewe tok, me noun we nikappich non poun Moronai, me a apasa ngeni i: Nengeni, ikkei nöum kewe pisekin maun, am aupwe fangereta ngonuk, nge am ausap mutata inisim pwe am aupwe akkaponu ew pwon ngonuk, minne am mi sinei pwe am aupwe atai, me pwan nöum kewe; nge angei nöum kewe pisekin maun, me mut ngenikem am aupwe feino ngeni non ewe fonu pon; ika esap ina iwe am aupwe amwochu nöum kewe ketinas, iwe am aupwe mano are win.\n\n9 Nengeni, am ausap seni ami we namanam; am ause nuku pwe Kot a fen wakeminong non poumi; nge am aua nuku pwe ami we nikatuputup ewe a fen tumunukemi seni nöum kewe ketinas. Nengeni, noumi kewe chechen neup me ami kewe eppet ekkewe ra fen tumunukemi.\n\n10 Iwe iei nupwen Seraemna a osopwano ekkei kapas, Moronai a aniwini ewe ketinas me ekkewe pisekin maun, minne a fen angei, ngeni Seraemna, a apasa: Nengeni, sipwe osopwano ewe maun.\n\n11 Iei use tongeni angei sefani ekkewe kapas minne ua fen apasa, iei minne usun ewe Samon mi manau, ousap feino tiwenon chok ika oupwe feino fiti ew pwon oupwe akkaponu pwe ousap niwin sefan ngenikemi ne maun. Iei pokiten oua nom non pöum am aupwe assuku chami won ewe puun, are oupwe fang ngeni ekkewe apungupung minne ua fen pesei.\n\n12 Iwe iei nupwen Moronai a apasa ekkei kapas, Seraemna a amwochu noun we ketinas, iwe a song ren Moronai, iwe a mwitir fetano pwe epwe tongeni nieno Moronai; nge nupwen an eitieta noun we ketinas, nengeni, emon me nein noun Moronai kewe sounfiu a wichi pwan mwo ngeni ewe puun, iwe a kup me ren kamwochun we; iwe a pwan wichi Seraemna ren an pokueno unuchen mokuran iwe a turutiw ngeni ewe puun. Iwe Seraemna a marsefan me mwer ngeni nenukanapan noun kewe sounfiu.\n\n13 Iwe non ewe fansoun pwe ewe sounfiu ewe a uta unukur, ewe a pokueno unuchen mokuran Seraemna, a angeiata ewe unuchen mokur seni ewe puun me ren ekkewe metan mokur, iwe a annomu won nesopuchikin noun ewe ketinas, iwe a eitieno ngeni ir, a apasa ngeni ir ren ew neuwomongun mongungu:\n\n14 Usun chok ei unuchen mokur a fen turutiw ngeni ewe puun, minne unuchen mokuren noumi we mi nap, oupwe pwan turutiw ngeni ewe puun tiwenon chok ika oupwe fangeta noumi kewe pisekin maun me feino fiti ew pwonen kinamwe.\n\n15 Iei ir mi chommong, nupwen ra rongorong ekkei kapas me kuna ewe unuchen mokur minne a nom won ewe ketinas, ra mairu ren nuokus; iwe chommong ra feito me aturatiw nour kewe pisekin maun ren pechen Moronai, me tonong non ew pwonen kinamwe. Iwe meinisin ekkewe ra tonong non ew pwon mi pin ra mumuta ne feino non ewe fonu pon.\n\n16 Iei non ewe fansoun pwe Seraemna a fokkun song, iwe a amwasangata nussun noun kewe sounfiu ar repwe song, pwe repwe fiu ren watten pochokun ngeni ekkewe chon Nifai.\n\n17 Iwe iei Moronai a song, pokiten nukumachen ekkewe chon Leiman; iei minne a annuku noun kewe aramas pwe repwe turuta wor me nireno. Iwe non ewe fansoun pwe ra poputa ne nireno; ewer, iwe ekkewe chon Leiman ra fiu ren nour kewe ketinas me ar pochokun.\n\n18 Nge nengeni, inisir kewe mi seneno me mokurer kewe mi seneno ra pwano ngeni kenin ekkewe ketinas noun ekkewe chon Nifai; ewer, nengeni ra pwer me feiengaw, ewer, me ra mwitir fokkun turuno me mwen ekkewe ketinas noun ekkewe chon Nifai; iwe ra poputa ne ninnitiw, pwan mwo usun ewe sounfiun Moronai a fen osini.\n\n19 Iei Seraemna, nupwen a kuna pwe ita repwene ninnino, a ennetin sio ngeni Moronai, a pwon pwe epwe pwon me pwan noun kewe aramas ngeni ir, ika repwe mut ngeni ekkewe nussun manauer, pwe resap chiwen feito pwe repwe maun ngeni ir.\n\n20 Iwe non ewe fansoun pwe Moronai a annuku pwe ewe angangen mano epwe kouno sefan me nein ekkewe aramas. Iwe a angei ekkewe pisekin maun seni ekkewe chon Leiman; iwe mwirin ar ra tonong non ew pwon mi pin ngeni i usun kinamwe ra mutata pwe repwe feino ngeni ewe fonu pon.\n\n21 Iei ukukun ar kewe mi mano rese anneani pokiten watten chochon; ewer, ewe ukukun ar kewe mi mano a fokkun watte, ir me ru won kinikinin ekkewe chon Nifai me won kinikinin ekkewe chon Leiman.\n\n22 Iwe non ewe fansoun pwe ra aturanong ar kewe mi mano non ekkewe konikin Sidon, iwe ra fen no me ra peiaseno non anonnonun ewe sat.\n\n23 Iwe ekkewe sounfiun ekkewe chon Nifai, are sounfiun Moronai, ra niwin me feito ngeni imwer kewe me fonuer kewe.\n\n24 Iwe iei a muchuno ewe engon me wanuen ierin muun ekkewe sou apung won ekkewe aramasen Nifai. Iwe iei a muchuno uruon Alma we, minne a makketiw won ekkewe seleichen Nifai.\n\n", "alma 45": "Ewe uruon ekkewe aramasen Nifai, me ar kewe maun me etinepat, non ekkewe ranin Ilaman, anongonong won ewe uruo an Ilaman, minne a isoni non ranin kewe.\n\nMi kapachenong non sopun 45 ngeni 62.\n\n[center][font_size=26]Sopun 45[/font_size][/center]\n\n[i]Ilaman a nuku ekkewe kapas an Alma—Alma a osini usun kiteterinon ekkewe chon Nifai—A efeiochu me anumamaua ewe fonu—Eni Alma a kekita me ren ewe Ngun, pwan mwo usun Moses—Etinepat a watteno me non ewe Mwichefen. Arap ngeni 73 Ier Mwen Kraist.[/i]\n\n1 Nengeni, iei non ewe fansoun pwe ekkewe aramasen Nifai ra fokkun pwapwa, pokiten ewe Samon a pwan agasereno sefan seni ne poun ekkewe chon koum ngeni ir; iei minne ra kinisou ngeni ewe Samon ar Kot; ewer, iwe ra unusen echikipin me unusen iotek, iwe ra fen ngeni Kot ren fokkun ennetin pwapwa.\n\n2 Iwe non ewe fansoun non ewe etiuwen ierin muun ekkewe sou apung won ekkewe aramasen Nifai, pwe Alma a feito ngeni noun we anuon Ilaman me a apasa ngeni i: Ka nuku ekkewe kapas minne ua apasa ngonuk usun ekkewe uruo minne ua fen isoni?\n\n3 Iwe Ilaman a apasa ngeni i: Ewer, ua nuku.\n\n4 Iwe Alma a apasa sefan: Ka nuku non Jises Kraist, ewe epwe wareto?\n\n5 Iwe a apasa: Ewer, ua nuku ekkewe kapas meinisin minne ka fen apasa.\n\n6 Iwe Alma a apasa ngeni i sefan: Kopwe aneasochisi ai kewe annuk?\n\n7 Iwe a apasa: Ewer, upwe aneasochisi om kewe annuk ren unusen netipei.\n\n8 Mwirin Alma a apasa ngeni i: Ka feioch; iwe ewe Samon epwe efeiochuk me non ei fonu.\n\n9 Nge nengeni, a wor ekis met upwe osini ngonuk; nge met upwe osini ngonuk kosap pwarano; ewer, met upwe osini ngonuk esap pwano, pwan mwo tori an ewe osini epwe pwonueta; iei minne makketiw ekkewe kapas minne upwe apasa.\n\n10 Iwe ikkei ekkewe kapas: Nengeni, ua weweiti pwe ekkei fokkun aramas, ekkewe chon Nifai, anongonong won ewe ngunun pwarata minne a nom rei, non fopuku ier seni ewe fansoun Jises Kraist epwe pwarano inisin ngeni ir, repwe kukkununo non ar nuku.\n\n11 Ewer, iwe mwirin repwe kuna maun me samau, ewer, nengita me assuku cha, pwan mwo tori an ekkewe aramasen Nifai resap chiwen fis—\n\n12 Ewer, iwe ei pokiten repwe kukkununo non ar nuku me turunong non ekkewe angangen rochopwak, me mocheisou, me sokopaten angangangaw meinisin; ewer, ua apasa ngonuk, pwe pokiten repwe tipis ngeni fokkun chommong saram me mirit, ewer, ua apasa ngonuk, pwe seni ena ran, pwan mwo ewe aruwanun tappin aramas esap mano me mwen ei ennetin angangangaw epwe fis.\n\n13 Iwe nupwen ena ran mi auchea epwe feito, nengeni, ewe fansoun epwe fokkun mwitir feito pwe ekkewe ir mi nom iei, are mwirimwirin ekkewe ir mi anneanong me nein ekkewe aramasen Nifai iei, resap chiwen anneanong me nein ekkewe aramasen Nifai.\n\n14 Nge ion chok epwe nomwetiw, me ese ninnino non ena ran mi auchea me anoninen, epwe anneanong me nein ekkewe chon Leiman, me repwe winiti usur chok, meinisin, tiwenon chok ekkoch ekkewe repwe iteni chon kunon ewe Samon; iwe ir ekkewe chon Leiman repwe tapwer tori ar resap chiwen fis. Iwe iei, pokiten angangangaw, ei osini epwe pwonueta.\n\n15 Iwe iei non ewe fansoun pwe mwirin an Alma a apasa ekkei mettoch ngeni Ilaman, a efeiochu i, me pwan noun kewe ekkoch anuon; iwe a pwan efeiochu ewe puun fan asengesin ekkewe mi tupwon.\n\n16 Iwe a apasa: Iei anon ewe Samon Kot—Epwe anumamau ewe fonu, ewer, ei fonu, ngeni muu meinisin, einang, sokopaten kapas, me aramas, ngeni kiteter, ekkewe ra fori mi ngaw, nupwen ra unusen mwukono; iwe usun ua fen apasa iwe epwe fis; pun iei ewe anumamau me ewe feiochun Kot won ewe fonu, pun ewe Samon ese tongeni etiwa tipis ren mwo och kukkunun ketiw.\n\n17 Iwe iei, nupwen Alma a fen apasa ekkei kapas a efeiochu chon ewe mwichefen, ewer, ir meinisin ekkewe repwe pochokun non ewe nuku seni ena fansoun feino.\n\n18 Iwe nupwen Alma a fen fori ei a feino seni ewe fonuen Saraemla, usun ita epwe feino ngeni ewe fonuen Milek. Iwe non ewe fansoun pwe ese chiwen wor emon a rongorong usun; usun porousen an mano are peiaseno am ause sinei usun.\n\n19 Nengeni, ei am aua sinei, pwe i emon mwan mi tupwon; iwe ewe porous a cheewno non ewe mwichefen pwe i a kekita me ren ewe Ngun, are peiaseno me ren poun ewe Samon, pwan mwo usun Moses. Nge nengeni, ekkewe pukefel ra apasa ewe Samon a angei Moses ngeni i; iwe am aua ekieki pwe i a pwan etiwa Alma non ewe ngun, ngeni i; iei minne, ren ei popun am ause sinei och mettoch usun an mano me peiaseno.\n\n20 Iwe iei non ewe fansoun non nepoputan ewe engon me tiuwen ierin muun ekkewe sou apung won ekkewe aramasen Nifai, pwe Ilaman a feino nein ekkewe aramas pwe epwe afanafana ewe kapas ngeni ir.\n\n21 Pun nengeni, pokiten ar kewe maun ngeni ekkewe chon Leiman me ekkewe chommong kukkunun etinepat me osukosuk minne a fen fis me nein ekkewe aramas, a auchea pwe ewe kapasen Kot epwe affateno me neir, ewer, me pwe ew annuk epwe for non unusen ewe mwichefen.\n\n22 Iei minne, Ilaman me pwin kewe ra feino pwe repwe forata ewe mwichefen sefan non unusen ewe fonu, ewer, non teninimw meinisin non unusen ewe fonu minne a nom fan nemenien ekkewe aramasen Nifai. Iwe non ewe fansoun pwe ra finata pris me sense non unusen ewe fonu, won ekkewe imwen fan meinisin.\n\n23 Iwe non ewe fansoun pwe mwirin Ilaman me pwin kewe ra finata pris me sense won ekkewe imwen fan pwe a fisita ew etinepat me neir, iwe rese aneasochis ngeni ekkewe kapas an Ilaman me pwin kewe;\n\n24 Nge ra watteno non namanam tekia, pokiten ra nuapas non netiper, pokiten ar fokkun chommong pisekisek; iei minne ra pisekisekino me non pwisin meser, me rese aneasochisi ar kewe kapas, ar repwe fetan wenechar me mwen Kot.\n\n", "alma 46": "[center][font_size=26]Sopun 46[/font_size][/center]\n\n[i]Amalekaia a kokkot pwe epwe emon king—Moronai a aueta ewe pungun ngaseno—A kokkori ekkewe aramas pwe repwe tumunu ar namanam—Ennetin chon nuku ra iteni Souneng—Emon nussun Joseph epwe tumun—Amalekaia me ekkewe chon rikino ra suno ngeni ewe fonuen Nifai—Ekkewe resap anisi ewe nongonongen ngaseno ra ninnino. Arap ngeni 73–72 Ier Mwen Kraist.[/i]\n\n1 Iwe non ewe fansoun pwe meinisin ekkewe resap aneasochis ngeni ekkewe kapas an Ilaman me pwin kewe ra ioifengen pwe repwe ungeni pwir kewe.\n\n2 Iwe iei nengeni, ra fokkun song, ina minne ra fokkun achocho ar repwe nireno.\n\n3 Iei ewe sou emmwenin ekkewe ir ra song ngeni pwir kewe i emon mwan mi watte me pochokun; iwe itan Amalekaia.\n\n4 Iwe Amalekaia a fokkun mochen pwe epwe emon king; iwe ekkewe aramas ir mi song ra pwan mochen pwe i epwe nour king; iwe ir ekkewe chommongun kinikinir ekkewe sou apung mi kisikis seni ewe fonu, iwe ra achocho ne angei nemenem.\n\n5 Iwe ra fen emmwenino me ren ekkewe eingeing an Amalekaia, pwe ika repwe anisi i me forata i pwe epwe emon nour king pwe i epwe fori ir pwe repwe chon nemenem won ekkewe aramas.\n\n6 Iei ra emmwenino me ren Amalekaia ngeni rochopwak, inamo ewe afanafan an Ilaman me pwin kewe, ewer, inamo ar fokkun aurek won ewe mwichefen, pun ir ekkewe pris mi nap won ewe mwichefen.\n\n7 Iwe mi chommong ir ekkewe non ewe mwichefen ekkewe ra nuku non ekkewe kapas mi eingeing an Amalekaia, iei minne ra rikino pwan mwo seni ewe mwichefen; iwe ekkewe mwokutukutun ekkewe aramasen Nifai ra fokkun angangangaw me efeiengaw, inamo ar we unusochun win minne ra efisi won ekkewe chon Leiman, me ar kewe ennetin pwapwa minne ra angei pokiten ar ngaseno me ren poun ewe Samon.\n\n8 Iei sia kuna ifa usun mwitirin ekkewe noun aramas ne monnuki ewe Samon ar Kot, ewer, ifa usun mwitirin ar fori angangangaw, me emmwenino me ren ewe emon mi ngaw.\n\n9 Ewer, iwe sia pwan kuna ewe wesewesen fofforungaw emon mwan mi fokkun ngaw a tongeni efisi me nein ekkewe noun aramas.\n\n10 Ewer, sia kuna pwe Amalekaia, pokiten i emon mwanin kokkot mi nikatuputup me emon mwanin chommong kapas mi eingeing, pwe a emmwenano netipen chommong aramas pwe repwe fori mi ngaw; ewer, me achocho ne atano ewe mwichefenin Kot, me atano ewe nongonongen ngaseno minne Kot a fen fang ngeni ir, are minne feioch Kot a fen tinato won unungen ewe fonu fan asengesin ekkewe mi tupwon.\n\n11 Iwe iei non ewe fansoun pwe nupwen Moronai, i ewe mi nap sou emmwenin ekkewe sounfiun ekkewe chon Nifai, a rongorong usun ekkei rochopwak, i a song ren Amalekaia.\n\n12 Iwe non ewe fansoun pwe a kamwei ufan we sekit; iwe a angei ekis kinikinin we, me a makkei won—Usun achechemenien ach Kot, ach namanam, me ngaseno, me ach kinamwe, punuwach kewe, me nouch kewe—iwe a pacheta won nesopuchikin efoch fochun ira.\n\n13 Iwe a pacheta won an we pwonupwonun mokur, me an we chechen neup, me an kewe pwonupwon, me fotata won an we fouten eppet won nukanapan; iwe a angei ewe fochun ira, minne won nesopuchikin we a nom ufan we sekit mi kamw, (iwe a eita ngeni ewe pungun ngaseno) iwe a pwisin chappetiw ngeni ewe puun, me a ennetin iotek ngeni an Kot fan iten feiochun ngaseno pwe epwe nonnom won pwin kewe, non ukukun an epwe wor ew mwichen Souneng mi nonnom pwe repwe fonueni ewe fonu—\n\n14 Pun ir ekkewe chon ennetin nuku non Kraist meinisin, ekkewe ra choni ewe mwichefenin Kot, ra eiteit me ren ekkewe rese choni ewe mwichefen.\n\n15 Iwe ekkewe ir ra choni ewe mwichefen ir mi nikitu; ewer, ir meinisin ekkewe chon ennetin nuku non Kraist ra wata wor, non pwapwa, ewe iten Kraist, are Souneng usun ra fen iteni, pokiten ar nuku non Kraist ewe epwe wareto.\n\n16 Iwe iei minne, atun ei fansoun, Moronai a iotek pwe ewe nongonongen ekkewe Souneng, me ewe ngasenon ewe fonu epwe tongeni chen.\n\n17 Iwe non ewe fansoun pwe nupwen a uwau unusen ngunun ngeni Kot, a eita unusen ewe fonu minne a nom eorun ewe fonu Tatakis, ewer, iwe amuchunon, unusen ewe fonu, won ennefen me pwan won eor—Ew fonu mi kefinita, me ewe fonuen ngaseno.\n\n18 Iwe a apasa: Ennetin Kot esap mutata pwe kich, ekkewe sia koput pokiten sia wata woch ewe iten Kraist, sipwe chapapetiw me ninnino, tori ach sipwe pwisin wata woch me ren ach kewe atai annuk.\n\n19 Iwe nupwen Moronai a apasa ekkei kapas, a feino nein ekkewe aramas, a asi fetanei ewe kinikinin ufan we mi kamw non ewe asepwan, pwe meinisin repwe tongeni kuna ewe mak minne a fen makkei won ewe kinikin mi kamw, me a puchor ren ew neuwomwongun mongungu, a apasa:\n\n20 Nengeni, ion chok epwe annomu ei pung won ewe fonu, mut ngeni ir repwe feito non pochokunen ewe Samon, me tonong non ew pwon mi pin pwe repwe annomu ar kewe pung, me ar namanam, pwe ewe Samon Kot epwe efeiochur.\n\n21 Iwe non ewe fansoun pwe nupwen Moronai a apasa ekkei kapas, nengeni, ekkewe aramas ra mwitir feito fengen fiti ar kewe fouten eppet mi fofo ngeni nukanaper, ra kamwei ufer kewe pwe ew esisin, are usun ew pwon mi pin, pwe resap nikitano ewe Samon ar Kot; are, non ekkoch kapas, ika repwe atai ekkewe annukun Kot, are turunong non atai annuk, me repwe saw ne wata wor ewe iten Kraist, ewe Samon epwe kamwer pwan mwo usun ra fen kamwei ufer kewe.\n\n22 Iei ewe pwon mi pin minne ra fen fori, iwe ra aturatiw ufer kewe ren pechen Moronai, ra apasa: Am aua pwon ngeni am Kot, pwe aupwe ninnino, pwan mwo usun pwim kewe non ewe fonu ennefen, ika am aupwe turunong non atai annuk; ewer, i mi tongeni aturakemitiw ren pechen ekkewe chon koum ngenikem, pwan mwo usun am aua fen aturatiw ufem kewe ren pecheom pwe am aupwe chapapetiw fan peche, ika am aupwe turunong non atai annuk.\n\n23 Moronai a apasa ngeni ir: Nengeni, kich ew nussun mwirimwirin Jacob; ewer, kich ew nussun mwirimwirin Joseph, ewe ufan we sekit a kamw me ren pwin kewe non chommong kinikin; ewer, iwe iei nengeni, sipwene chechemeni ne aneasochisi ekkewe annukun Kot, are ufach kewe repwe kamw me ren pwich kewe, iwe sipwe katurunong non kanapus, are amömöno, are ninnino.\n\n24 Ewer, sipwe tumunu ach ngaseno usun ew nussun Joseph; ewer, sipwe chechemeni ekkewe kapas an Jacob, me mwen an we mano, pun nengeni, a kuna pwe ew kinikinin nussun ewe sekit ufan Joseph a tumun me ese ngaweno. Iwe a apasa—Pwan mwo usun ei nussun ufen nei we anuon a fen tumun, iwe ew nussun mwirimwirin nei we anuon epwe pwan tumun me ren poun Kot, me epwe angei i ngeni inisin, nupwen unusen mwirimwirin Joseph we epwe mano, pwan mwo usun ewe nussun ufan we.\n\n25 Iei nengeni, ei a ngeni nguni netipechou; nge inamo, nguni a pwapwa non nei we anuon, pokiten ena kinikinin mwirimwirin epwe no ngeni Kot.\n\n26 Iei nengeni, iei ewe kapasen Jacob.\n\n27 Iwe iei ion mi sinei nge met ewe nussun mwirimwirin Joseph, minne epwe mano usun ufan we, ir ekkewe ra fen rikino senikich? Ewer, iwe epwe pwan mwo ina usuch ika sise pochokun non ewe nuku usun Kraist.\n\n28 Iwe non ewe fansoun pwe nupwen Moronai a apasa ekkei kapas a feino, me a pwan titino porous non unusen kinikinin ewe fonu ikewe ekkewe chon rikino ra nom ie, me ionifengeni ekkewe aramas meinisin ekkewe ra wesen mochen tumunu ar ngaseno, pwe repwe ungeni Amalekaia me ekkewe ra rikino, ekkewe ra iteni chon Amalekaia.\n\n29 Iwe non ewe fansoun pwe nupwen Amalekaia a kuna pwe ekkewe aramasen Moronai ra kon chommong nap seni ekkewe chon Amalekaia—me a pwan kuna pwe noun kewe aramas ra tipemwaramwar usun pungochun ewe nongonong non minne ra fen etiwa—iei minne, a nuokus ika esap angei met a mochen, a angei ekkewe me nein noun kewe aramas ekkewe ra mochen me feino non ewe fonuen Nifai.\n\n30 Iei Moronai a ekieki pwe ese auchea pwe ekkewe chon Leiman epwe wor pwan ekkoch ar pochokun; iei minne a ekieki pwe epwe aukano ekkewe aramasen Amalekaia, are epwe fen angei ir me aniwini sefanir, me nieno Amalekaia; ewer, pun i mi sinei pwe i epwe amwasangata ekkewe chon Leiman ar repwe song ngeni ir, me fori ir pwe repwe feito maun ngeni ir; iwe ei mi sinei pwe Amalekaia epwe fori pwe epwe tongeni apwonueta an kewe kokkot.\n\n31 Iei minne Moronai a ekieki pwe mi auchea pwe epwe angei noun kewe sounfiu, ekkewe ra fen ionfengeni inisir, me episeki ir, me tonong non ew pwon mi pin pwe repwe manau anongonong won ewe kinamwe—iwe non ewe fansoun pwe a angei noun kewe sounfiu me fetaneu ren imwan kewe imw mangaku ngeni ewe fonu pon, pwe epwe aukano aanen Amalekaia we me non ewe fonu pon.\n\n32 Iwe non ewe fansoun pwe a fori anongonong won an kewe mochen, me fetano non ewe fonu pon, me feino aukano ekkewe sounfiun Amalekaia.\n\n33 Iwe non ewe fansoun pwe Amalekaia a suno fiti ew kukkunun chochon noun kewe mwan, iwe ekkewe nussun ra fangeta me ne poun Moronai me ra emmwenino sefan ngeni ewe fonuen Saraemla.\n\n34 Iei, Moronai i emon mwan a fen kefinita me ren ekkewe sou apung mi nap me mongungun ekkewe aramas, iei minne a wor an pochokun anongonong won an mochen ngeni ekkewe sounfiun ekkewe chon Nifai, an epwe forata me an epwe aea pochokunen mumuta wor.\n\n35 Iwe non ewe fansoun pwe ion chok seni ekkewe chon Amalekaia esap tonong non ew pwon mi pin pwe repwe anisi ewe nongonongen ngaseno, pwe repwe tongeni tumunu ew government mi ngaseno, a annuku pwe epwe ninnino; iwe mi wor ekkoch ekkewe ra amam ewe pwonen ngaseno.\n\n36 Iwe pwan non ewe fansoun, pwe a annuku pwe ewe pungun ngaseno epwe ewuruta won tower meinisin non unusen ewe fonu, minne a nom fan nemenien ekkewe chon Nifai; iwe iei Moronai a forata ewe esisinen ngaseno me nein ekkewe chon Nifai.\n\n37 Iwe a poputa ne wor ar kinamwe sefan non ewe fonu; iwe iei ra tumunu ewe kinamwe non ewe fonu tori arap ngeni nesoponon ewe engon me tiuwen ierin muun ekkewe sou apung.\n\n38 Iwe Ilaman me ekkewe pris mi nap ra pwan tumunu tettenin ewe mwichefen; ewer, pwan mwo ren ukukun ruanu ier a wor ar watten kinamwe me pwapwa non ewe mwichefen.\n\n39 Iwe non ewe fansoun pwe mi chommong ekkewe ra mano, ra pochokun ne nuku pwe ngunur ra ngaseno me ren ewe Samon Jises Kraist; iei ra tou seni ewe fonufan non pwapwa.\n\n40 Iwe mi wor ekkoch ekkewe ra mano ren semwenin pwichikar, minne atun ekkoch fansoun ewe ier mi chommong non ewe fonu—nge ese kon chommong ra mano ren semwenin pwichikar, pokiten echipwerun ekkewe chommong ira me waren ira minne Kot a fen amonnata pwe epwe awesano ewe popun semwen, ren minne aramas ra nemenemeno me ren napanapen raningawen ewe neni—\n\n41 Nge mi chommong ekkewe ra mano ren ierin chinnap; iwe ekkewe ra mano non nuku usun Kraist ra pwapwa non i, usun mi auchea pwe sipwe ekieki.\n\n", "alma 47": "[center][font_size=26]Sopun 47[/font_size][/center]\n\n[i]Amalekaia a aea afangema, nii manau, me kokkot mi monomon pwe epwe winiti emon kingen ekkewe chon Leiman—Ekkewe chon rikino seni ekkewe chon Nifai ra kon ngaw me orochongaw nap seni ekkewe chon Leiman. Arap ngeni 72 Ier Mwen Kraist.[/i]\n\n1 Iei sipwene niwin non ach we uruo ngeni Amalekaia me ekkewe ra suno fiti i ngeni non ewe fonu pon; pun, nengeni, a fen uwei ekkewe ra fiti i, me feita ngeni non ewe fonuen Nifai me nein ekkewe chon Leiman, me a amwasangata ekkewe chon Leiman pwe repwe song ngeni ekkewe aramasen Nifai, ina minne ewe kingen ekkewe chon Leiman a tinano ew porous non unusen ewe fonu, me nein noun kewe aramas meinisin, pwe repwe ioifengeni inisir sefan pwe repwe no maun ngeni ekkewe chon Nifai.\n\n2 Iwe non ewe fansoun pwe nupwen ewe porous a affateno me neir ra fokkun nuokus; ewer, ra nuokus ar repwe enetipengawa ewe king, me ra pwan nuokus ar repwe no maun ngeni ekkewe chon Nifai ren ar nuokus ika epwe poutuno manauer. Iwe non ewe fansoun pwe rese, are ewe kon watten kinikinin me neir rese, aneasochisi ewe annuk an ewe king.\n\n3 Iwe non ewe fansoun pwe ewe king a song pokiten ar aneasonap; iei minne a ngeni Amalekaia ewe nemenem won ewe kinikinin noun kewe sounfiu minne ra aneasochis ngeni an kewe annuk, me annuku ngeni i pwe epwe feino me echimwer pwe repwe apisekir ren pisekin maun.\n\n4 Iei nengeni, iei ewe mochen an Amalekaia; pun i emon mwan mi fokkun nikatuputup an epwe fori mi ngaw iei minne a wanong ewe kokkot non netipan pwe epwe etetiwa ewe kingen ekkewe chon Leiman seni ewe nenien mwottun king.\n\n5 Iwe iei a fen angei ewe nemenem won ekkewe kinikinin ekkewe chon Leiman ekkewe ra chen me ren ewe king; iwe a achocho pwe epwe angei ewe chen me ren ekkewe ir rese aneasochis; iei minne a feino ngeni ewe neni minne a iteni Onita, pun ikewe ekkewe chon Leiman meinisin ra suno ie; pun ra kuna ekkewe sounfiu ra feito, me, ra ekieki pwe repwe feito pwe repwe nireno, iei minne ra suno ngeni Onita, ngeni ewe nenien pisekin maun.\n\n6 Iwe ra fen finata emon mwan pwe epwe emon nour king me emon sou emmwen me wor, pun ra fen awesano non ar ekiek ren ew affatenon ekiek pwe resap nom fan nemenem ar repwe no ungeni ekkewe chon Nifai.\n\n7 Iwe non ewe fansoun pwe ra ionfengeni inisir won unungen ewe chuk minne a iteni Antipas, ne monneta ngeni maun.\n\n8 Iei esap an Amalekaia kokkot pwe epwe maun ngeni ir anongonong won ekkewe annuk an ewe king; nge nengeni, iei an kokkot pwe epwe chen me ren ekkewe sounfiun ekkewe chon Leiman, pwe i epwe tongeni enenia pwisin inisin non nemenem me etetiwa ewe king seni an ewe nenien mwottun king me angei ewe nemenem won ewe muu.\n\n9 Iwe nengeni, non ewe fansoun pwe a annuku noun kewe sounfiu pwe repwe aueta imwer kewe imw mangaku non ewe nemonun chuk minne a arap ngeni ewe chuk Antipas.\n\n10 Iwe non ewe fansoun pwe nupwen a pwin a tinano emon chon kuno mi monomon ngeni ewe chuk Antipas, a mochen pwe ewe sou emmwenin ekkewe ra nom won ewe chuk, itan Lionti, pwe i epwe feitiw ngeni nepopun ewe chuk, pun a mochen epwe kapas ngeni i.\n\n11 Iwe non ewe fansoun pwe nupwen Lionti a angei ewe porous i ese pwaracho ne feitiw ngeni nepopun ewe chuk. Iwe non ewe fansoun pwe Amalekaia a titino sefan ewe aruwen fansoun, a mochen i epwe feitiw. Iwe non ewe fansoun pwe Lionti ese feitiw; iwe a titino sefan ewe aunungatin fansoun.\n\n12 Iwe non ewe fansoun pwe nupwen Amalekaia a kuna pwe ese tongeni pesei an Lionti epwe feitiw seni ewe chuk, a feita ngeni ewe chuk, arap ngeni an Lionti ewe nenien asoso; iwe a titino sefan ewe aruwanun fansoun an we porous ngeni Lionti, a mochen pwe i epwe feitiw, me pwe i epwe uwei noun kewe chon mas repwe fiti i.\n\n13 Iwe non ewe fansoun pwe nupwen Lionti a feitiw fiti noun kewe chon mas ngeni Amalekaia, pwe Amalekaia a mochen i epwe feitiw fiti noun kewe sounfiu non fansoun nepwin, me rokopwanieno ekkewe mwan non ar kewe nenien asoso won ir ekkewe ewe king a fen ngeni i nemenem wor, me i epwe fangereta ngeni non poun Lionti, ika i epwe fori i (Amalekaia) emon aruwen sou emmwen won unusen ekkewe sounfiu.\n\n14 Iwe non ewe fansoun pwe Lionti a feitiw fiti noun kewe mwan me rokopwanieno ekkewe mwan noun Amalekaia, pwe me mwen ar neno atun wunungachin ewe ran repwe rokopwanino me ren ekkewe sounfiun Lionti.\n\n15 Iwe non ewe fansoun pwe nupwen ra kuna pwe ra rokopwanino, ra sio ngeni Amalekaia pwe i epwe mut ngeni ir repwe choni pwir kewe, pwe resap tongeni ninnino. Iei ewe fokkun mettoch minne Amalekaia a mochen.\n\n16 Iwe non ewe fansoun pwe a fangeta noun kewe mwan, mi ungeni ekkewe annuk an ewe king. Iei ewe mettoch Amalekaia a mochen, pwe i epwe tongeni awesano an kewe kokkot ne atetiwa ewe king seni an ewe nenien mwottun king.\n\n17 Iei ewe eereni me nein ekkewe chon Leiman, ika nour we sou emmwen mi nap a ninnino, pwe repwe finata ewe aruwen sou emmwen pwe epwe nour sou emmwen mi nap.\n\n18 Iwe non ewe fansoun pwe Amalekaia a annuku pwe emon me nein noun kewe chon angang epwe ngeni Lionti poison ekis me ekis, iwe i a mano.\n\n19 Iei, nupwen Lionti a mano, ekkewe chon Leiman ra finata Amalekaia pwe epwe nour sou emmwen me nour sou emmwenin sounfiu.\n\n20 Iwe non ewe fansoun pwe Amalekaia a fetan fiti noun kewe sounfiu (pun i a angei an kewe mochen) ngeni ewe fonuen Nifai, ngeni ewe teninimwen Nifai, ina ewe teninimw mi auchea.\n\n21 Iwe ewe king a feiniu pwe epwe churi i fiti noun kewe chon mas, pun a ekieki pwe Amalekaia a fen apwonueta an kewe annuk, me pwe Amalekaia a ionfengeni fokkun watten mwichen sounfiu pwe repwe no ungeni ekkewe chon Nifai ne maun.\n\n22 Nge nengeni, nupwen ewe king a feiniu pwe epwe churi i Amalekaia a annuku pwe noun kewe chon angang repwe feino me churi ewe king. Iwe ra feino me chappetiw me mwen ewe king, usun ita repwe asufonu i pokiten an tekia.\n\n23 Iwe non ewe fansoun pwe ewe king a eitieu poun pwe epwe auetar, usun ewe eereni an ekkewe chon Leiman, usun ew esisinen kinamwe, minne eereni ra fen angei seni ekkewe chon Nifai.\n\n24 Iwe non ewe fansoun pwe nupwen a aueta ewe aewin seni ewe puun, nengeni a pwosu ewe king ngeni ngasangasan; iwe a turuno ngeni ewe puun.\n\n25 Iei ekkewe chon angang noun ewe king ra su; iwe ekkewe chon angang noun Amalekaia ra puchoruu, ra apasa:\n\n26 Nengeni, ekkewe chon angang noun ewe king ra pwosu i ngeni ngasangasan, iwe i a fen turuno iwe ra su; nengeni, feito me kuna.\n\n27 Iwe non ewe fansoun pwe Amalekaia a annuku pwe noun kewe sounfiu repwe karisino me kuna met a fis ngeni ewe king; iwe nupwen ra feino ngeni ewe neni, me kuna ewe king a koneno non chan, Amalekaia a tipen song, me apasa: Ion chok a tongei ewe king, mut ngeni i epwe feino, me tapweno noun kewe chon angang pwe repwe nireno.\n\n28 Iwe non ewe fansoun pwe meinisin ekkewe ra tongei ewe king, nupwen ra rongorong ekkei kapas, ra feino me tapwei ekkewe chon angang noun kewe king.\n\n29 Iei nupwen ekkewe chon angang noun ewe king ra kuna ew mwichen sounfiu a tapweno mwirir, ra nuokus sefan, me suno ngeni non ewe fonu pon, me feito ngeni ewe fonuen Saraemla me choni ekkewe aramasen Ammon.\n\n30 Iwe ewe mwichen sounfiu minne a tapwer a niwin sefan, mwirin ar tapwer non namotmwan; iwe iei Amalekaia, ren an chofona, a angei netipen ekkewe aramas.\n\n31 Iwe non ewe fansoun non ewe soran a tonong non ewe teninimwen Nifai fiti noun kewe sounfiu, me nemenano ewe teninimw.\n\n32 Iwe non ewe fansoun pwe ewe kiwin, nupwen a rong pwe ewe king a ninnino—pun Amalekaia a tinano emon chon kuno ngeni ewe kiwin ne esinengeni i pwe ewe king a fen ninnino me ren noun kewe chon angang, pwe i a fen tapwer fiti noun mwichen sounfiu, nge a namotmwan, iwe ra fen tiweno.\n\n33 Iei minne, nupwen ewe kiwin a angei ei porous a titino ngeni Amalekaia, a mochen i pwe epwe mut ngeni manauen ekkewe aramasen ewe teninimw; me a pwan mochen i epwe feito ren; iwe a pwan mochen pwe i epwe uwei ngeni i chon pwarata pwe repwe pwarata usun manon ewe king.\n\n34 Iwe non ewe fansoun pwe Amalekaia a uwei ewe pwan chok chon angang ewe a nieno ewe king, me ir meinisin ekkewe ra nom ren, me feino ngeni ewe kiwin, ngeni ewe neni ikewe a mwommot ie; iwe ir meinisin ra pwarata ngeni i pwe ewe king a ninnino me ren pwisin noun kewe chon angang; me ra pwan apasa: Ra fen suno; met ei ese pwarata usur? Iwe iei ra amenemenochu ewe kiwin usun manon ewe king.\n\n35 Iwe non ewe fansoun pwe Amalekaia a kutta chen me ren ewe kiwin, iwe a angei i pwe punuwan; iwe iei me ren an chofona, me ren aninisin noun kewe chon angang mi nikatuputup, a angei ewe muu; ewer i a ketiw pwe emon king non unusen ewe fonu, me nein ekkewe aramasen chon Leiman meinisin, ekkewe ra masoueni ekkewe chon Leiman me ekkewe chon Lemuel me ekkewe chon Ishmael, me ekkewe chon rikino seni ekkewe chon Nifai meinisin, seni muun Nifai we feitiw ngeni ewe fansoun.\n\n36 Iei ekkei chon rikino, a wor rer ewe pwan chok aurour me ewe pwan chok weweochun ekkewe chon Nifai, ewer, ra fen aurour me non ewe pwan chok mirit usun ewe Samon, nge inamo, mi sokkono ar repwe aporousa, ese nangatam seni ar we rikino ra pochokununo me aucho, me ra kon mwacho, ngaw me orochongaw nap seni ekkewe chon Leiman—ketiwenong me non ekkewe eereni an ekkewe chon Leiman; mutata inisir ngeni chipwang, me sokopaten mocheisou meinisin; ewer, ra unusen monnukano ewe Samon ar Kot.\n\n", "alma 48": "[center][font_size=26]Sopun 48[/font_size][/center]\n\n[i]Amalekaia a amwasangata ekkewe chon Leiman ngeni ekkewe chon Nifai—Moronai a amonnata noun kewe aramas pwe repwe eppeti ekkewe Souneng—A pwapwa non ngaseno ne finata mettoch me ngaseno me i emon mwanin Kot mi pochokun. Arap ngeni 72 Ier Mwen Kraist.[/i]\n\n1 Iwe non ewe fansoun pwe, mwitir chok mwirin an Amalekaia angei ewe muu a poputa ne pesei netipen ekkewe chon Leiman ngeni ekkewe aramasen Nifai; ewer, a finata mwan pwe repwe kapas ngeni ekkewe chon Leiman seni ar kewe tower, ne ungeni ekkewe chon Nifai.\n\n2 Iwe iei a pesei netiper ngeni ekkewe chon Nifai, ina minne non soponon ewe engon me tiuwen ierin muun ekkewe sou apung, i a fen awesano an kewe kokkot, ewer, a fen kefinita pwe epwe emon king won ekkewe chon Leiman, a pwan achocho an epwe nemenem won unusen ewe fonu, ewer, me won ekkewe aramas meinisin ekkewe ir mi nom non ewe fonu, ekkewe chon Nifai me pwan ekkewe chon Leiman.\n\n3 Iei minne a fen awesano an kokkot, pun i a fen apochokunano netipen ekkewe chon Leiman me achunnano ar ekiek, me amwasangereta pwe repwe song, ina minne i a ionfengeni ew chommongun mwicheich pwe repwe no maun ngeni ekkewe chon Nifai.\n\n4 Pun i a tiniken, pokiten watten chochon noun kewe aramas, pwe epwe akkufu ekkewe chon Nifai me uweirenong non fotek.\n\n5 Iwe iei i a finata kaptin mi nap won ekkewe chon Soram, ir ekkewe ra kon sinei usun pochokunen ekkewe chon Nifai, me ar kewe nenien tumun, me kinikinin ar kewe teninimw mi apwangapwang; iei minne a finireta pwe repwe kaptin mi nap won noun kewe sounfiu.\n\n6 Iwe non ewe fansoun pwe ra angei ar we mwicheichen sounfiu, me mwokututiw ngeni ewe fonuen Saraemla non ewe fonu pon.\n\n7 Iei non ewe fansoun pwe nupwen Amalekaia a fen angei nemenem ren chofona me nikatuputup, Moronai, won ewe efoch pau, a amonnata ekiekin ekkewe aramas pwe repwe nikitu ngeni ewe Samon ar Kot.\n\n8 Ewer, i a fen apochokunano ekkewe sounfiun ekkewe chon Nifai, me aueta kukkunun imwen eppet mi tittino, are nenien tumun; ra achukuchukata oroppan puun mi rokopwanino pwe epwe tittieno noun kewe sounfiu, me pwan kauuta tit mi for seni foun fau pwe repwe rokopwanireno, repwe rokopwanieno teninimwer kewe me kianin fonuer kewe; ewer, rokopwanieno unusen ewe fonu.\n\n9 Iwe non ar kewe tittin eppet mi apwangapwang a enenia ekkewe chommongun chochon mwan; iwe iei a eppeti me apochokunano ewe fonu minne a nom fan nemenien ekkewe chon Nifai.\n\n10 Iwe iei a amonneta pwe epwe anisi ar ngaseno, fonuer kewe, punuwer kewe, me nour kewe, me ar kinamwe, me pwe repwe tongeni manau ngeni ewe Samon ar Kot, me pwe repwe tongeni tumunu met minne a iteni me ren ekkewe chon koum ngeni ir ewe nongonongen ekkewe Souneng.\n\n11 Iwe Moronai i emon mwan mi pochokun me nap; i emon mwan a wor an weweoch mi unusoch; ewer, emon mwan ese pwapwa non assuku cha; emon mwan ngunun a pwapwa non ewe ngasenon finata mettoch me ngasenon fonuan, me pwiin kewe seni fotek me fan nemenem;\n\n12 Ewer, emon mwan netipan a ureno ren kinisou ngeni an Kot, ren ekkewe chommong tufich me feioch minne a fen watiw won noun kewe aramas; emon mwan a fokkun angang fan iten atufichin me tumunun noun kewe aramas.\n\n13 Ewer, me i emon mwan mi pochokun non ewe nuku usun Kraist, me a fen akkapon ren ew pwon pwe epwe eppeti noun kewe aramas, an kewe pung, me fonuan, me an namanam, pwan mwo ngeni pönon chan.\n\n14 Iei ekkewe chon Nifai ra kaeo ar repwe eppeti inisir seni ekkewe chon koum ngeni ir, pwan mwo ngeni assukun cha ika epwe tufich; ewer, iwe ra pwan kaeo resap tongeni assong, ewer, me resap tongeni eitieta ewe ketinas tiwenon chok ika epwe ngeni emon chon koum, tiwenon chok ika repwe tumunu manauer.\n\n15 Iwe iei ar we nuku, pwe ika repwe fori ekkei Kot epwe efeiochur me non ewe fonu, are non ekkoch kapas, ika repwe nikitu ne aneasochisi ekkewe annukun Kot pwe i epwe efeiochur me non ewe fonu; ewer, epwe aurourer ne suno, are ne monneta ngeni maun, anongonong won ar feiengaw;\n\n16 Iwe pwan, pwe Kot epwe pwarano ngeni ir ika repwe no eppeti inisir seni ekkewe chon koum ngeni ir, iwe ika repwe fori ei, ewe Samon epwe angasereno; iwe iei ewe nuku an Moronai, iwe netipan a pwapwa non; esap non ewe assukun cha nge non fori mi och, non tumunun noun kewe aramas, ewer, non aneasochisin ekkewe annukun Kot, ewer, me ungeni angangangaw.\n\n17 Ewer, ennetin, ennetin ua apasa ngenikemi, ika aramas meinisin ra fen, me usun, me repwe, usun chok Moronai, nengeni, ekkewe fokkun pochokunen hell repwe fen chung feinfeino chok; ewer, ewe tefin esap tongeni wor an pochokun won netipen ekkewe noun aramas.\n\n18 Nengeni, i emon mwan a usun chok Ammon, ewe noun Mosaia, ewer, me pwan ekkewe ekkoch anuon noun Mosaia, ewer, me pwan Alma me noun kewe anuon, pun ir meinisin mwanin Kot.\n\n19 Iei nengeni, Ilaman me pwin kewe rese kisikis non ar angang ngeni ekkewe aramas nap seni Moronai; pun ra afanafana ewe kapasen Kot, iwe ra papataisei aramas meinisin ngeni aier ion chok epwe ausening ngeni ar kewe kapas.\n\n20 Iwe iei ra feino, iwe ekkewe aramas ra etipetekisona inisir pokiten ar kewe kapas, ina minne ra fokkun aninis me ren ewe Samon, iwe iei ra ngaseno seni maun me anini fengen me neir pwisin, ewer, pwan mwo ren ukukun ruanu ier.\n\n21 Nge, usun ua fen apasa, non soponon ewe engon me tiuwen ier, ewer, ina mwo ar we kinamwe me neir pwisin, ra echimw non ar rese mochen ne fiu ngeni pwir kewe, ekkewe chon Leiman.\n\n22 Ewer, iwe amuchunon, ar kewe maun rese kouno ren ukukun chommong ier ngeni ekkewe chon Leiman, ina mwo mi watte ar rese mochen fori.\n\n23 Iei, ra tipengaw ne angei pisekin maun ne ungeni ekkewe chon Leiman, pokiten rese pwapwa non assuku cha; ewer, iwe esap ikkei meinisin—ra tipengaw ar repwe ekkewe popun chon tinano chommongun me nein pwir kewe seni ei fonufan ngeni ew fonufan esemuch, rese monneta ne churi ar Kot.\n\n24 Nge inamo, rese tongeni mutata ne fangeta manauer, pwe punuwer kewe me nour kewe repwe ninningaweno me ren ekkewe mwachon rochongaw an ekkewe ir akkom pwir, ewer, me ra fen rikino seni ar mwichefen, me suseni ir me feino ar repwe nireno ren ar choni ekkewe chon Leiman.\n\n25 Ewer, rese tongeni engino ngeni pwe pwir kewe repwe pwapwa won chan ekkewe chon Nifai, non ukukun an epwe wor emon epwe aneasochisi ekkewe annukun Kot, pun ewe pwonen ewe Samon pwe, ika repwe aneasochisi an kewe annuk repwe feioch me non ewe fonu.\n\n", "alma 49": "[center][font_size=26]Sopun 49[/font_size][/center]\n\n[i]Ekkewe chon choroku chon Leiman rese tawe ar repwe angei ekkewe teninimwen Ammonaia me Noah mi pochokun—Amalekaia a kapas mi ngawei Kot me akkapon pwe epwe unumi chan Moronai—Ilaman me pwin kewe ra soposopono ne apochokunano ewe Mwichefen. Arap ngeni 72 Ier Mwen Kraist.[/i]\n\n1 Iwe iei non ewe fansoun non ewe engon me ewin maram non ewe engon me tiuwen ier, won ewe aengonun ranin ewe maram, ekkewe sounfiun ekkewe chon Leiman ra pwá ar feito ngeni ewe fonuen Ammonaia.\n\n2 Iwe nengeni, ewe teninimw a fen kauusefanita, iwe Moronai a annomu ew mwichen sounfiu me ren kianin ewe teninimw, me ra achukuchukata puun a rokopwanino pwe epwe eppeti ir seni ekkewe foun nikappich me ekkewe foun fau noun ekkewe chon Leiman; pun nengeni, ra fiu ren foun fau me ren foun nikappich.\n\n3 Nengeni, ua apasa pwe ewe teninimwen Ammonaia a fen kausefanita. Ua apasa ngenikemi, ewer, pwe a kausefanita non kinikin; iwe pokiten ekkewe chon Leiman ra fen atano akkom pokiten angangangawen ekkewe aramas, ra ekieki pwe epwe pwan ew niap mi mecheres ngeni ir.\n\n4 Nge nengeni, ifa ennetin ar tipengaw; pun nengeni, ekkewe chon Nifai ra tueta ew tit mi for seni puun a rokopwanireno, minne mi fokkun tekia ekkewe chon Leiman rese tongeni monei nour kewe foun fau me nour kewe foun nikappich ngeni ir pwe repwe tongeni kur, rese pwan tongeni feito wor tiwenon chok ika epwe me ren ar kewe nenien tonong.\n\n5 Iei atun ei fansoun ekkewe kaptin mi nap noun ekkewe chon Leiman ra fokkun ingeno, pokiten ewe mirit an ekkewe chon Nifai ne amonnata ar kewe nenien tumun.\n\n6 Iei ekkewe sou emmwenin ekkewe chon Leiman ra ekiek, pokiten watten chochor, ewer, ra ekieki pwe repwe tufich ne feito wor usun ra fen akkom fori; ewer, me ra pwan amonnata inisir ren pwonupwon, me ren chechen neup; me ra pwan amonnata inisir ren ufen unuchen man, ewer, uf mi fokkun manun pwe repwe pwonueno senenor kewe.\n\n7 Iwe pokiten ar monneta ra ekieki pwe epwe mecheres ar repwe akkufu me nemenano pwir kewe ngeni ewe achoun fotek, are nireno me ningawereno anongonong won met epwe fich ngeni netiper.\n\n8 Nge nengeni, ren ar fokkun mairu, ra monneta ngeni ir, non ew napanap minne esemo fis akkom me nein ekkewe noun Liai. Iei ra monneta ngeni ekkewe chon Leiman, ne maun anongonong won ewe napanapen aurouren Moronai.\n\n9 Iwe non ewe fansoun pwe ekkewe chon Leiman, are ekkewe chon Amalekaia, ra fokkun ingeno ren ar we napanapen monneta ngeni maun.\n\n10 Iei, ika king Amalekaia a fen feitiw seni ewe fonuen Nifai, me mwen noun kewe sounfiu, eni epwe fen fori ekkewe chon Leiman pwe repwe maun ngeni ekkewe chon Nifai me ren ewe teninimwen Ammonaia; pun nengeni, ese aureki chan noun kewe aramas.\n\n11 Nge nengeni, Amalekaia ese pwisin feitiw won inisin pwe epwe maun. Iwe nengeni, noun kewe kaptin mi nap rese pwaracho ar repwe maun ngeni ekkewe chon Nifai me ren ewe teninimwen Ammonaia, pun Moronai a fen siwini ewe kokkotun mwokutukut me nein ekkewe chon Nifai, ina minne ekkewe chon Leiman ra tipengaw pokiten ar kewe nenien tumun me rese tongeni feito wor.\n\n12 Iei minne ra mwokut sefan ngeni non ewe fonu pon, me angei ar we mwicheichen sounfiu me fetan ngeni ewe fonuen Noah, ra ekieki pwe ina ewe aruwen neni mi öch ngeni ir ar repwe feito ungeni ekkewe chon Nifai.\n\n13 Pun rese sinei pwe Moronai a fen apochokunano, are kauuta imwen tumun mi tittino, fan iten teninimw meinisin non unusen ewe fonu mi rokopwanireno; iei minne, ra fetan ngeni ewe fonuen Noah fiti ew pochokunen tiniken; ewer, nour kewe kaptin mi nap ra feito me akkaponu ew pwon pwe repwe nieno ekkewe aramasen ena teninimw.\n\n14 Nge nengeni, ren ar mairu, ewe teninimwen Noah, minne mi fen akkom ew neni mi apwangapwang, iei, me ren Moronai, a pochokununo, ewer, pwan mwo nap pochokunan seni ewe teninimwen Ammonaia.\n\n15 Iwe iei, nengeni, ei ew mirit non Moronai; pun a ekieki pwe repwe nuokus me ren ewe teninmwen Ammonaia; iwe pokiten ewe teninimwen Noah a fen akkom ina ewe kinikinin ewe fonu mi apwangapwang, iei minne repwe karisino ikewe pwe repwe maun; iwe ei a anongonong won an mochen.\n\n16 Iwe nengeni, Moronai a fen finata Liai pwe epwe kaptin mi nap won ekkewe mwanin ewe teninimw; iwe i ewe pwan chok Liai ewe a fiu ngeni ekkewe chon Leiman non ewe nemonun chuk won otiwen ewe chonupupu Sidon.\n\n17 Iwe iei nengeni non ewe fansoun, pwe nupwen ekkewe chon Leiman ra kuna pwe Liai a nemeni ewe teninimw ra pwan tipengaw sefan, pun ra fokkun nuokusiti Liai; nge inamo nour kewe kaptin mi nap ra fen akkapon ren ew pwon pwe repwe maun ngeni ewe teninimw; iei minne, ra emmwenata nour kewe sounfiu.\n\n18 Iei nengeni, ekkewe chon Leiman rese tongeni tonong non ar kewe imwen tumun mi tittino me ren pwan och aan tiwenon chok me ren ewe nenien tonong, pokiten tekian ewe oroppa minne ra fen achukuchukata, me anonnonun ewe warawar minne ra fen tueta mi rokopwanino, tiwenon chok ika epwe me ren ewe nenien tonong.\n\n19 Iwe iei ekkewe chon Nifai ra monneta ar repwe nieno ekkewe meinisin repwe sossot ne tota pwe repwe tonong non ekkewe imwen eppet mi tittino ren ekkoch aan, ar repwe moneinong foun fau me foun nikappich ngeni ir.\n\n20 Iei ra monneta, ewer, ew mwichen nour kewe mwan mi wesen pochokun, fiti nour kewe ketinas me nour kewe aunun, pwe repwe wichietiw ekkewe meinisin repwe sossot ne feita ngeni ar we nenien tumun me ren ewe nenien tonong; iwe iei ra monneta pwe repwe eppeti inisir seni ekkewe chon Leiman.\n\n21 Iwe non ewe fansoun pwe ekkewe kaptinen ekkewe chon Leiman ra emmwenata nour kewe sounfiu me mwen ewe nenien tonong, me poputa ne fiu ngeni ekkewe chon Nifai, pwe repwe tonong non ar we nenien tumun; nge nengeni, ekkewe chon Nifai ra asusefani ir seni fansoun ngeni fansoun, ina minne ra ninnino ren ew wachemuken ninnino.\n\n22 Iei nupwen ra kuna pwe rese tongeni angei nemenem won ekkewe chon Nifai me ren ewe aanen tonong, ra poputa ne tuetiw fan ar kewe oroppan puun pwe repwe tongeni angei ew aanen nour kewe sounfiu, pwe epwe tongeni wor ar tufichin nonnofengen ne fiu; nge nengeni, non ekkei sossot ne fori ekkei mettoch ra ninnino me ren ekkewe foun fau me foun nikappich minne ra kur; iwe me nukun ar aurano ar kewe warawar ren ar osonatiw ewe oroppan puun, ra ureno ren ukukun chochon ar kewe mi mano me inis mi feiengaw.\n\n23 Iei ekkewe chon Nifai a wor rer unusen nemenem won ekkewe chon koum ngeni ir; iwe iei ekkewe chon Leiman ra sossot ne nieno ekkewe chon Nifai tori nour kewe kaptin mi nap meinisin ra ninnino; ewer, iwe a nap seni ew ngorow me nein ekkewe chon Leiman ra ninnino; nupwen, won ewe efoch pau, ese wor emon aramas me nein ekkewe chon Nifai minne a ninnino.\n\n24 Mi wor ukukun nime ekkewe ra feiengaw, ekkewe ra pwano ngeni ekkewe foun nikappich noun ekkewe chon Leiman me non ewe aanen tonong, nge ir mi pwonupwon me ren ar kewe pwonupwon, me ar kewe chechen neup, me ar kewe pwonupwonun mokur, ina minne kinaser kewe a nom won pecher, chommong me neir mi fokkun watte feiengawer.\n\n25 Iwe non ewe fansoun, pwe nupwen ekkewe chon Leiman ra kuna pwe nour kewe kaptin meinisin ra ninnino ra suno ngeni ewe fonu pon. Iwe non ewe fansoun pwe ra niwin ngeni ewe fonuen Nifai, pwe repwe ureni nour ewe king, Amalekaia, i emon chon Nifai seni an uputiw, usun ar kewe chommong mi mano.\n\n26 Iwe non ewe fansoun pwe a fokkun song ren noun kewe aramas, pokiten ese angei an mochen won ekkewe chon Nifai; i ese nemenareno ngeni ewe achoun fotek.\n\n27 Ewer, i a fokkun song, iwe a kapas mi ngawei Kot, me pwan Moronai, a akkapon ren ew pwon pwe i epwe pwisin unumi chan; iwe ei pokiten Moronai a aneasochisi ekkewe annukun Kot ne amonneta fan iten tumunun noun kewe aramas.\n\n28 Iwe non ewe fansoun, pwe won ewe efoch pau, ekkewe aramasen Nifai ra kinisou ngeni ewe Samon ar Kot, pokiten an we manaman mi napanap ne angasereno seni ne poun ekkewe chon koum ngeni ir.\n\n29 Iwe iei a muchuno ewe engon me tiuwen ierin muun ekkewe sou apung won ekkewe aramasen Nifai.\n\n30 Ewer, mi wor soposoponon kinamwe me neir, me fokkun watten feioch me non ewe mwichefen pokiten ar aneasochis me achocho minne ra ngeni ewe kapasen Kot, minne a affateno ngeni ir me ren Ilaman, me Siplon, Corianton, me Ammon me pwin kewe, ewer, me ren ekkewe meinisin ra fen seikita me ren ewe tetten mi fel an Kot, ra papatais ngeni aier, me titino pwe repwe afanafan me nein ekkewe aramas.\n\n", "alma 50": "[center][font_size=26]Sopun 50[/font_size][/center]\n\n[i]Moronai a apochokunano ekkewe fonuen ekkewe chon Nifai—Ra aueta chommong minafon teninimw—Maun me kiteter a fis ngeni ekkewe chon Nifai non ekkewe ranin ar fofforungaw me angang mi anieput—Morianton me noun kewe chon rikino ra kuf me ren Tiankam—Nifaia a mano, me noun we anuon Paoran a nenieni ewe nenien mwottun kapung. Arap ngeni 72–67 Ier Mwen Kraist.[/i]\n\n1 Iwe iei non ewe fansoun pwe Moronai ese kouno ne for amonnetan maun, are ne eppeti noun kewe aramas seni ekkewe chon Leiman; pun a annuku pwe noun kewe sounfiu repwe poputa non nepoputan ewe ruwen ierin muun ekkewe sou apung, pwe repwe poputa ne tueta chukuchukutan puun epwe rokopwani unusen ekkewe teninimw, non unusen ewe fonu minne a nom fan nemenien ekkewe chon Nifai.\n\n2 Iwe won unungen ekkei tit mi for seni puun a annuku pwe epwe wor fochun ira wor, ewer, pinuken fochun ira ra kauuta mi tekia ukukun taman emon mwan, a rokopwanieno ekkewe teninimw.\n\n3 Iwe a annuku pwe won ekkei pinuken fochun ira pwe epwe wor ew tettenin ira mi ken repwe kauuta won ekkewe fochun ira mi rokopwanino; iwe ir mi pochokun me tekia.\n\n4 Iwe a annuku pwe tower repwe kauuta pwe repwe nenetiwei ekkei pinuken ira, iwe a annuku pwe nenien tumun repwe kauuta won ekkei tower, pwe ekkewe foun fau me ekkewe foun nikappich noun ekkewe chon Leiman resap tongeni efeiengawer.\n\n5 Iwe ra monneta pwe repwe tongeni momonetiw foun fau seni unungar kewe, anongonong won met epwe fich ngeni netiper me ar pochokun, me nieno i ewe epwe sossot ne mareto unukun ekkewe tittin ewe teninimw.\n\n6 Iei Moronai a amonnata neni mi pochokun seni wareton ekkewe chon koum ngeni ir, mi rokopwanieno teninimw meinisin non unusen ewe fonu.\n\n7 Iwe non ewe fansoun pwe Moronai a annuku pwe noun kewe sounfiu repwe feino non ewe fonu pon otiw; ewer, iwe ra feino me asueno ekkewe chon Leiman meinisin ekkewe ir mi nom non ewe fonu pon otiw ngeni pwisin fonuer kewe, minne ra nom eorun ewe fonuen Saraemla.\n\n8 Iwe ewe fonuen Nifai a soposopono non ew aan mi wenechar seni ewe sat otiw ngeni notou.\n\n9 Iwe non ewe fansoun pwe nupwen Moronai a asueno ekkewe chon Leiman meinisin seni ewe fonu pon otiw, minne a nom ennefenin ekkewe fonu a nom fan nemenier, a annuku ekkewe aramas minne ra nom non ewe fonuen Saraemla me non ewe fonu unukun pwe repwe feino ngeni ewe fonu pon otiw, pwan mwo ngeni ekkewe kia unukun orossetin ewe fonu, me fonueni ewe fonu.\n\n10 Iwe a pwan enenia sounfiu won eor, non kianin nenier kewe, me annukur pwe repwe kauuta tittin eppet pwe repwe tongeni tumunu nour kewe sounfiu me nour kewe aramas seni ne poun ekkewe chon koum ngeni ir.\n\n11 Iwe iei a atano ekkewe neni mi pochokun meinisin an ekkewe chon Leiman non ewe fonu pon otiw, ewer, me pwan non notou, a apochokunano ewe kia nefinen ekkewe chon Nifai me ekkewe chon Leiman, nefinen ewe fonuen Saraemla me ewe fonuen Nifai, seni ewe sat notou, soposopono unukun nepopun ewe chonupupu Sidon—ekkewe chon Nifai ra fonueni unusen ewe fonu ennefen, ewer, pwan mwo unusen ewe fonu minne a nom ennefenin ewe Fonuen ras, anongonong won met mi fich ngeni netiper.\n\n12 Iei Moronai, fiti noun kewe sounfiu, minne a watteno iteiten ran pokiten ewe pwonen tumun minne an kewe angang a awora ngeni ir, ra achocho ar repwe atano ewe pochokun me ewe nemenem an ekkewe chon Leiman seni fonuer kewe, pwe esap wor ar nemenem won fonuer kewe.\n\n13 Iwe non ewe fansoun pwe ekkewe chon Nifai ra poputani ewe nongonongen ew teninimw, iwe ra eita ngeni ewe teninimw Moronai; iwe a nom unukun ewe sat otiw; iwe a nom eor unukun kianin nenien ekkewe chon Leiman.\n\n14 Iwe ra pwan poputani ew nongonong fan iten ew teninimw nefinen ewe teninimwen Moronai me ewe teninimwen Aaron, a pachengeni ekkewe kianin Aaron me Moronai; iwe ra eita ngeni ewe teninimw, are ewe fonu, Nifaia.\n\n15 Iwe ra pwan poputa non ena pwan chok ier ne aueta chommong teninimw non ennefen, ew a for non sokonon napanap minne ra eita ngeni Liai, minne a nom non ennefen unukun kianin orossetin ewe fonu.\n\n16 Iwe iei a muchuno ewe eruwen ier.\n\n17 Iwe non ekkei nonnomun feioch ekkewe aramasen Nifai ra nom non nepoputan ewe rue me ewin ierin muun ekkewe sou apung won ekkewe aramasen Nifai.\n\n18 Iwe ra fokkun feioch, iwe ra fokkun pisekisekino; ewer, ra chommongono me pochokununo me non ewe fonu.\n\n19 Iwe iei sia kuna usun umoumochun me pungun ekkewe fofforun ewe Samon meinisin, ngeni apwonuetan an kewe kapas meinisin ngeni ekkewe noun aramas; ewer, sia tongeni kuna pwe an kewe kapas ra punguno, pwan mwo atun ei fansoun, minne a apasa ngeni Liai, a apasa:\n\n20 Ka feioch me noum kewe; iwe repwe feioch, non ukukun ar repwe aneasochisi ai kewe annuk repwe feioch me non ewe fonu. Nge chechemeni, non ukukun ar resap aneasochisi ai kewe annuk repwe pokupokuno seni me mwen mesen ewe Samon.\n\n21 Iwe sia kuna pwe ekkei pwon ra fen punguno ngeni ekkewe aramasen Nifai; pun ar kewe etinepat me anini fengen, ewer, ar kewe nii manau, me ar kewe angemwan, ar fen ngeni niosun anu muan, ar nisou, me ar angang mi anieput, minne a fis me neir, minne a efisi ngeni ir ar kewe maun me ar kiteter.\n\n22 Iwe ekkewe ir mi nikitu ne aneasochisi ekkewe annukun ewe Samon ra ngaseno fansoun meinisin, nupwen ngorowun me nein pwir kewe mi ngaw ra fen no ngeni fotek, are ngeni ar repwe mano ren ketinas, are ngeni kukkununo non ar nuku, me nofit ngeni ekkewe chon Leiman.\n\n23 Nge nengeni ese mwo wor ew fansoun a kon apwapwa me nein ekkewe aramasen Nifai, seni ekkewe ranin Nifai, nap seni non ekkewe ranin Moronai, ewer, pwan mwo atun ei fansoun, non ewe rue me ewin ierin muun ekkewe sou apung.\n\n24 Iwe non ewe fansoun pwe ewe rue me ruwen ierin muun ekkewe sou apung a pwan muchuno non kinamwe; ewer, me pwan ewe rue me unungatin ier.\n\n25 Iwe non ewe fansoun pwe non nepoputan ewe rue me ruanu ierin muun ekkewe sou apung, ita epwe pwan wor kinamwe me nein ekkewe aramasen Nifai ika pwe esap ren ew anini fengen minne a fis me neir usun ewe fonuen Liai, me ewe fonuen Morianton, minne a chu me won ekkewe kianin Liai; ir me ru ra nom won ekkewe kia unukun orossetin ewe fonu.\n\n26 Pun nengeni, ekkewe aramas mi fonueni ewe fonuen Morianton ra kutta ar repwe nemeni ew kinikinin ewe fonuen Liai; iei minne a poputa ne wor ew pwichipwichin anini fengen nefiner, ina minne ekkewe aramasen Morianton ra angei pisekin maun pwe repwe ungeni pwir kewe, iwe ra tiniken ren ewe ketinas pwe repwe nireno.\n\n27 Nge nengeni, ekkewe aramas mi fonueni ewe fonuen Liai ra suno ngeni ewe nenien asoso an Moronai, me tingor ngeni i fan iten aninis; pun nengeni rese nom non muan.\n\n28 Iwe non ewe fansoun pwe nupwen ekkewe aramasen Morianton, ekkewe ra emmwen me ren emon mwan itan Morianton, ra kuna pwe ekkewe aramasen Liai ra fen suno ngeni ewe nenien asoso an Moronai, ra fokkun uren nuokus ika ewe mwichen sounfiun Moronai epwe feito wor me nireno.\n\n29 Iei minne, Morianton a wanong non netiper pwe repwe suno ngeni ewe fonu minne a nom ennefen, minne a pwonuno ren watten konik, me nemenano ewe fonu minne a nom ennefen.\n\n30 Iwe nengeni, ita repwe fen apwonueta ei kokkot, (minne ita epwe fen ew popun repwe ani netipeta) nge nengeni, Morianton i emon mwan mi uren song pochokun, iei minne a song ren emon me nein noun kewe nengin chon angang, iwe a turuta won me fokkun wichi.\n\n31 Iwe non ewe fansoun pwe a suno, me feito ngeni ewe nenien asoso an Moronai, me ureni Moronai ekkewe mettoch meinisin usun ewe mettoch a fis, me pwan usun ar kewe kokkot pwe repwe suno ngeni ewe fonu ennefen.\n\n32 Iei nengeni, ekkewe aramas ir mi nom non ewe fonu Fonuen ras, are fen Moronai, ra nuokus ika repwe ausening ngeni ekkewe kapas an Morianton me chu ngeni noun kewe aramas, me ina i epwe angei nemenem won ekkena kinikinin ewe fonu, minne epwe awora ew nongonongen ennetin pungunon mettoch me nein ekkewe aramasen Nifai, ewer, minne pungun mettoch epwe emmwen ngeni turutiwen ar we ngaseno.\n\n33 Iei minne Moronai a tinano ew mwichen sounfiu, fiti ar we mwicheichen sounfiu, pwe repwe aukano ekkewe aramasen Morianton, pwe repwe akouno ar we suno ngeni ewe fonu ennefen.\n\n34 Iwe non ewe fansoun pwe rese aukereno tori ar feito ngeni ekkewe kianin ewe fonu Tatakis; iwe ikewe ra aukereno, unukun ewe aukukkunun aan minne a aaneno unukun ewe sat ngeni ewe fonu ennefen, ewer, unukun ewe sat, non notou me non otiw.\n\n35 Iwe non ewe fansoun pwe ewe mwichen sounfiu minne Moronai a tinano, minne a emmwen me ren emon mwan itan Tiankam, a churi ekkewe aramasen Morianton; iwe ra fokkun nukumach ekkewe aramasen Morianton, (pokiten ra pesepes me ren an kewe fofforungaw me an kewe kapas mi eingeing) iwe ew maun a poputa nefiner, non minne Tiankam a nieno Morianton me akkufu noun we mwichen sounfiu, me a uwei ir pwe chon kanapus, me niwin ngeni ewe nenien asoso an Moronai. Iwe iei a muchuno ewe rue me ruanu ierin muun ekkewe sou apung won ekkewe aramasen Nifai.\n\n36 Iwe iei ekkewe aramasen Morianton ra emmwenito sefan. Iwe mwitir chok ar ra pwon mi pin pwe repwe aneasochisi ewe kinamwe ra niwin ngeni ewe fonuen Morianton, iwe ew chu sefan a fis nefiner me ekkewe aramasen Liai; iwe ra pwan niwin ngeni fonuer kewe.\n\n37 Iwe non ewe fansoun pwe non ewe pwan chok ier pwe a wor kinamwe a for sefan ngeni ekkewe aramasen Nifai, pwan Nifaia, ewe aruomonun sou apung mi nap, a mano, a fen nenieni ewe nenien mwottun kapung ren unusochun wenechar me mwen Kot.\n\n38 Nge inamo, i ese etiwa Alma pwe epwe angei nemenem won ekkewe uruo me ekkewe mettoch minne mi sufon me ren Alma me seman kewe pwe ir mi kon monomon; iei minne Alma a ewiiser ngeni noun we anuon, Ilaman.\n\n39 Nengeni, non ewe fansoun pwe ewe anuon noun Nifaia a kefinita pwe epwe nenieni ewe nenien mwottun kapung, non nenien seman we; ewer, i a kefinita pwe epwe sou apung mi nap me kepina me won ekkewe aramas, fiti ew pwon a akkaponu me angangepin pwe epwe kapung non wenechar, me epwe aneasochisi ewe kinamwe me ewe ngaseno an ekkewe aramas, me epwe mut ngeni ir ar tufich mi monomon ne fen ngeni ewe Samon ar Kot, ewer, pwe epwe anisi me tumunu ewe angangen Kot non unusen ranin kewe, me epwe uwei ekkewe aramas mi ngaw ngeni pungoch anongonong won ar kewe atai annuk.\n\n40 Iei nengeni, itan Paoran. Iwe Paoran a nenieni ewe nenien mwot an seman we, me a poputani an nemenem non nesoponon ewe rue me ruanu ier, won ekkewe aramasen Nifai.\n\n", "alma 51": "[center][font_size=26]Sopun 51[/font_size][/center]\n\n[i]Ekkewe aramasen king ra achocho ne siwini ewe annuk me awora emon king—Paoran me ekkewe ir mi ngaseno ra aninis me ren mongungun ekkewe aramas—Moronai a echimwa ekkewe aramasen king pwe repwe eppeti fonuer kewe are resap fori iwe repwe ninnino—Amalekaia me ekkewe chon Leiman ra niapeni chommong teninimw mi pochokun—Tiankam a asusefani an ekkewe chon Leiman we choroku me nieno Amalekaia me non imwan we imw mangaku. Arap ngeni 67–66 Ier Mwen Kraist.[/i]\n\n1 Iwe non ewe fansoun non nepoputan ewe rue me nimuen ierin muun ekkewe sou apung won ekkewe aramasen Nifai, ra forata kinamwe nefinen ekkewe aramasen Liai me ekkewe aramasen Morianton usun fonuer kewe, iwe mwirin ra poputani ewe rue me nimuen ier non kinamwe;\n\n2 Nge inamo, ese nangatam ar tumunu ew unusen kinamwe non ewe fonu, pun a poputa ne wor ew anini fengen me nein ekkewe aramas usun ewe sou apung mi nap Paoran; pun nengeni, mi wor ew kinikinin ekkewe aramas ra mochen pwe ekkoch kinikinin ewe annuk epwe siwin.\n\n3 Nge nengeni, Paoran ese mochen siwini are mutata ewe annuk pwe epwe siwin; iei minne, ese ausening ngeni ekkewe ra tinanong mongungur fiti ar kewe mochen usun siwinin ewe annuk.\n\n4 Iei minne, ekkewe ra fokkun mochen pwe ewe annuk epwe siwin ra song ren, me ra mochen pwe i esap chiwen emon sou apung mi nap won ewe fonu; iei minne a poputa ew pwichipwichin anini usun ei mettoch, nge esap ngeni assuku cha.\n\n5 Iwe non ewe fansoun pwe ekkewe ra fokkun mochen pwe Paoran epwe tetiw seni ewe nenien mwottun kapung ra iteni aramasen king, pun ra fokkun mochen pwe ewe annuk epwe siwin non ew napanap an epwe atano ewe government mi ngaseno me an epwe forata emon king won ewe fonu.\n\n6 Iwe ekkewe ra fokkun mochen pwe Paoran epwe soposopono an epwe sou apung mi nap won ewe fonu ra wata wor ewe it aramas mi ngaseno; iwe iei ewe keimufesen me neir, pun ekkewe aramas mi ngaseno ra akkapon are pwon pwe repwe tumunu ar kewe pung me ekkewe tufichin ar we namanam me ren ew government mi ngaseno.\n\n7 Iwe non ewe fansoun pwe ei mettochun ar anini fengen a wesino me ren mongungun ekkewe aramas. Iwe non ewe fansoun pwe mongungun ekkewe aramas a finata ar repwe anisi ekkewe aramas mi ngaseno, iwe Paoran a sopweno ewe nenien mwottun kapung, minne a efisi watten pwapwa me nein pwin Paoran kewe me pwan chommong ekkewe aramasen ngaseno, ekkewe ra pwan fori an ekkewe aramasen king repwe fanafaneno, iwe rese pwaracho ne ungeni ir nge ra echimw ar repwe tumunu ewe nongonongen ngaseno.\n\n8 Iwe ekkewe ir ra mochen finata epwe wor king ir ekkewe ra uputiw tekia, iwe ra achocho ar repwe king; iwe ra aninis me ren ekkewe ra kutta pochokun me nemenem won ekkewe aramas.\n\n9 Nge nengeni, ei a ew fansoun mi osukosuk pokiten sokkun anini fengen epwe fis me nein ekkewe aramasen Nifai; pun nengeni, Amalekaia a pwan amwasangata netipen ekkewe aramasen Leiman ngeni ekkewe aramasen ekkewe chon Nifai, iwe a ionfengeni ekkoch sounfiu seni kinikinin meinisin fonuan we, me a episeki ir, me a monneta ngeni maun ren unusen achocho; pun a fen akkapon pwe epwe unumi chan Moronai.\n\n10 Nge nengeni, sipwe kuna pwe an we pwon minne a fori mi atapwan; nge inamo, a amonnata inisin me noun kewe sounfiu pwe repwe feito maun ngeni ekkewe chon Nifai.\n\n11 Iei noun kewe sounfiu rese kon chommong usun akkom, pokiten chommong ngorow ra fen ninnino me ren poun ekkewe chon Nifai; nge inamo ar kewe mano mi chommong, Amalekaia a ionfengeni ewe amwararen chommongun sounfiu, ina minne ese nuokus an epwe feitiw ngeni ewe fonuen Saraemla.\n\n12 Ewer, pwan mwo Amalekaia pwisin a feitiw, me mwen ekkewe chon Leiman. Iwe ina non ewe rue me nimuen ierin muun ekkewe sou apung; iwe ina non ewe pwan chok fansoun pwe ra poputa ne awesano pungunon ar kewe anini fengen usun ewe sou apung mi nap, Paoran.\n\n13 Iwe non ewe fansoun pwe nupwen ekkewe aramas ekkewe ra iteni aramasen king ra rongorong pwe ekkewe chon Leiman ra feitiw pwe repwe maun ngeni ir, ra pwapwa non netiper; iwe rese mochen angei pisekin maun, pokiten ra fokkun song ren ewe sou apung mi nap, me pwan ren ekkewe aramasen ngaseno, pwe rese mochen angei pisekin maun ar repwe eppeti fonuer we.\n\n14 Iwe non ewe fansoun pwe nupwen Moronai a kuna ei, me pwan kuna pwe ekkewe chon Leiman ra feitiw ngeni kianin ewe fonu, a fokkun song pokiten nukumachen ekkewe aramas ekkewe a fen angang fiti fokkun watten achocho an epwe tumunur; ewer, a fokkun song; ngunun a uren song rer.\n\n15 Iwe non ewe fansoun pwe a tinano ew toropwen tingor, fiti mongungun ekkewe aramas, ngeni ewe kepinan ewe fonu, a mochen pwe i epwe anneani, me ngeni i (Moronai) pochokun pwe epwe echimwa ekkewe chon rikino pwe repwe eppeti fonuer we are resap fori repwe ninnino.\n\n16 Pun ina aewin met a afani pwe epwe awesano sokkun anini fengen me etinepat me nein ekkewe aramas; pun nengeni, ei a fen ew akkom popun ar we unusen kiteterino. Iwe non ewe fansoun pwe a mumuta anongonong won mongungun ekkewe aramas.\n\n17 Iwe non ewe fansoun pwe Moronai a annuku pwe noun kewe sounfiu repwe feino ungeni ekkewe aramasen king pwe repwe aukatiw ar namanam tekia me auchear me asoneechuretiw ngeni ewe puun, are esap ina repwe fen angei pisekin maun me anisi ar we nongonongen ngaseno.\n\n18 Iwe non ewe fansoun pwe ekkewe sounfiu ra karisino ne ungeni ir; iwe ra aukatiw ar namanam tekia me auchear, ina minne ren ar eitieta nour kewe pisekin maun pwe repwe fiu ngeni ekkewe mwan noun Moronai ra pokupokutiw me soneechitiw ngeni ewe puun.\n\n19 Iwe non ewe fansoun pwe mi wor ruanu ngerou me nein ekkewe chon rikino ekkewe ra pokupokutiw me ren ewe ketinas; iwe ekkewe nour sou emmwen ekkewe rese ninnino non maun ra ono me katurunong non kanapus, pun ese wor fansoun ar kapung atun ei fansoun.\n\n20 Iwe ekkewe nussun ekkewe chon rikino, me nukun ar repwe wichiwichitiw ngeni ewe puun me ren ewe ketinas, ra fangeta ngeni ewe esisinen ngaseno, me ra echimw pwe repwe ewueta ewe pungun ngaseno won ar kewe tower, me non teninimwer kewe, me repwe angei pisekin maun ne eppeti fonuer kewe.\n\n21 Iwe iei Moronai a awesano nonnomun ekkewe aramasen king, pwe ese chiwen wor emon a eiteit me ren ewe itenap aramasen king; iwe iei a awesano ewe nukumach me ewe namanam tekia an ekkewe aramas ekieki pwe ir mwirimwirin mi auchea; nge ra turutiw ne etipetekisona inisir usun pwir kewe, me ra pwaracho ne fiu fan iten ar ngaseno me seni fotek.\n\n22 Nengeni, non ewe fansoun pwe nupwen Moronai a atatiw ekkewe maun me anini fengen me nein noun kewe pwisin aramas, me uweiretiw ngeni fan nemenemen kinamwe me muu mi tumun, me a fori annuk pwe epwe monneta ngeni maun ngeni ekkewe chon Leiman, nengeni, ekkewe chon Leiman ra feito ngeni non ewe fonuen Moronai, minne a nom non ekkewe kia unukun orossetin ewe fonu.\n\n23 Iwe non ewe fansoun pwe ekkewe chon Nifai ese kon naf ar pochokun non ewe teninimwen Moronai; iei minne Amalekaia a asureno, nieno chommong. Iwe non ewe fansoun pwe Amalekaia a angei nemenem won ewe teninimw, ewer, nemenem won unusen ar kewe tittin eppet.\n\n24 Iwe ekkewe ra suno seni ewe teninimwen Moronai ra feito ngeni ewe teninimwen Nifaia; me pwan ekkewe aramasen ewe teninimwen Liai ra ionfengeni inisir, me for pisekin amonneta me ra monneta ar repwe churi ekkewe chon Leiman ne maun.\n\n25 Nge non ewe fansoun pwe Amalekaia ese mochen mutata ekkewe chon Leiman ar repwe no ungeni ewe teninimwen Nifaia ne maun, nge a amwochuretiw unukun oressetin ewe fonu, a annomatiw ekkoch mwan non ew me ew teninimw pwe repwe amwochu me eppeti.\n\n26 Iwe iei a soposopono, ne angei nemenem won chommong teninimw, ewe teninimwen Nifaia, me ewe teninimwen Liai, me ewe teninimwen Morianton, me ewe teninimwen Omner, me ewe teninimwen Kit, me ewe teninimwen Mulek, ir meinisin ir ra nom non ekkewe kia otiw unukun orossetin ewe fonu.\n\n27 Iwe iei ekkewe chon Leiman ra angei, me ren nikatuputupen Amalekaia, fokkun chommong teninimw, me ren chommongun mwicheicher, ir meinisin ra fen pochokununo anongonong won napanapen ekkewe tittin eppet an Moronai; ir meinisin ir neni mi pochokun ra fen foruno ngeni ekkewe chon Leiman.\n\n28 Iwe non ewe fansoun pwe ra fetano ngeni ekkewe kianin ewe fonu Fonuen ras, ra asueno ekkewe chon Nifai me mwer me nieno chommong.\n\n29 Nge non ewe fansoun pwe ra chu me ren Tiankam, ewe a fen nieno Morianton me a aukano noun kewe aramas non an suno.\n\n30 Iwe non ewe fansoun pwe a pwan aukano Amalekaia, nupwen an fetano fiti noun kewe chommongun sounfiu pwe epwe tongeni angei nemenem won ewe fonu Fonuen ras, me pwan ewe fonu ennefen.\n\n31 Nge nengeni a chu ren ew tipengaw ren an susefan me ren Tiankam me noun kewe mwan, pun ir sounfiu mi napanap; pun meinisin ekkewe mwan noun Tiankam ra nap seni ekkewe chon Leiman non ar pochokun me non ar angangochun maun; ina minne ra angei tufichin me won ekkewe chon Leiman.\n\n32 Iwe non ewe fansoun pwe ra aosukosuker, ina minne ra nireno pwan mwo tori an a rochono. Iwe non ewe fansoun pwe Tiankam me noun kewe mwan ra aueta imwer kewe imw mangaku non kianin ewe fonu Fonuen ras; iwe Amalekaia a aueta imwan kewe imw mangaku non ekkewe kia won ewe pii unukun orossetin ewe fonu, iwe non ei napanap ra asureno.\n\n33 Iwe non ewe fansoun pwe nupwen ewe pwinin a feito, Tiankam me noun kewe chon angang ra ennifeno me feiniu fansoun nepwin, me feino ngeni ewe nenien asoso an Amalekaia; iwe nengeni, mour a nemenareno pokiten ar fokkun apwangapwang, minne a fis pokiten ekkewe angang me pwichikaren ewe ran.\n\n34 Iwe non ewe fansoun pwe Tiankam a ennifenong non ewe imw mangaku an ewe king, me pwosuenong efoch assefich ngeni ngasangasan; iwe a efisi mwitirin manon ewe king pwe i ese fongunata noun kewe chon angang.\n\n35 Iwe a niwin sefan ngeni an we pwisin nenien asoso non monomon, iwe nengeni, noun kewe mwan ir mi mour, iwe a fongunireta me ureni ir ekkewe mettoch meinisin met a fen fori.\n\n36 Iwe a annuku pwe noun kewe sounfiu repwe monneta, ren nuokusun ika ekkewe chon Leiman repwe neno me feito wor.\n\n37 Iwe iei amuchunon ewe rue me nimuen ierin muun ekkewe sou apung won ekkewe aramasen Nifai; iwe iei amuchunon ekkewe ranin Amalekaia.\n\n", "alma 52": "[center][font_size=26]Sopun 52[/font_size][/center]\n\n[i]Ammoron a siwini Amalekaia usun kingen ekkewe chon Leiman—Moronai, Tiankam, me Liai ra emmweni ekkewe chon Nifai non ew maun a fokkun akkufu ekkewe chon Leiman—Ewe teninimwen Mulek a ono sefan, iwe Jacob ewe chon Soram a ninnino. Arap ngeni 66–64 Ier Mwen Kraist.[/i]\n\n1 Iwe iei, non ewe fansoun non ewe rue me wonuen ierin muun ekkewe sou apung won ekkewe aramasen Nifai, nengeni, nupwen ekkewe chon Leiman ra neno non ewe aewin soran ewe aewin maram, nengeni, ra kuna Amalekaia pwe a mano me non pwisin imwan we imw mangaku; me ra pwan kuna pwe Tiankam a monneta pwe epwene maun ngeni ir non ena ran.\n\n2 Iwe iei, nupwen ekkewe chon Leiman ra kuna ei ra nuokus; iwe ra fangeta ar we kokkot ne fetano ngeni ewe fonu ennefen, me marsefan fiti nour kewe sounfiu meinisin ngeni ewe teninimwen Mulek, me kut pekin tumun non ar kewe tittin eppet.\n\n3 Iwe non ewe fansoun pwe pwin Amalekaia we a kefinita pwe epwe king won ekkewe aramas; iwe itan Ammoron; iwe king Ammoron, ewe pwin king Amalekaia, a kefinita pwe epwe nemenem non nenian we.\n\n4 Iwe non ewe fansoun pwe a annuku pwe noun kewe aramas repwe amwochu ekkewe teninimw, minne ra fen angei me ren ewe assukun cha; pun rese mwo angei ekkoch teninimw tiwenon chok an pöno watten char.\n\n5 Iwe iei, Tiankam a kuna pwe ekkewe chon Leiman ra tiniken ar repwe amwochu ekkewe teninimw minne ra fen angei, me ekkewe kinikinin ewe fonu minne ra fen angei nemenem won; me a pwan kuna watten chochor, Tiankam a ekieki pwe ese auchea pwe i epwe sossot ne maun ngeni ir non ar kewe imwen eppet mi tittino.\n\n6 Nge a annomatiw noun kewe mwan unukun, usun ita a for monnetan maun; ewer, iwe ennetin a monneta pwe epwe eppeti inisin seni ir, ren an kauuta tit mi rokopwanino me amonneta nenien tumun.\n\n7 Iwe non ewe fansoun pwe a emmweni ei monnetan maun tori an Moronai a tinano ew watten mwichen mwan pwe epwe apochokuna noun kewe sounfiu.\n\n8 Iwe Moronai a pwan titino annuk ngeni i pwe i epwe amwochu ekkewe chon kanapus meinisin ekkewe ra turunong ne poun; pokiten usun ekkewe chon Leiman ra fen niapeni chommong chon kanapus, pwe i epwe amwochu ekkewe chon kanapusen ekkewe chon Leiman meinisin pwe repwe ew niwinin ekkewe ir ekkewe chon Leiman ra fen niapenir.\n\n9 Iwe a pwan titino annuk ngeni i pwe i epwe apochokunano ewe fonu Fonuen ras, me tumunu ewe aukukkunun aan minne a aaneno ngeni ewe fonu ennefen, ren nuokusun ika ekkewe chon Leiman repwe angei ena kinikinin fonu me wor ar pochokun ne aosukosuker won ew me ew kinikin.\n\n10 Iwe Moronai a pwan titino ngeni i, a mochen pwe i epwe nikitu ne eppeti ena kinikinin ewe fonu, me pwe i epwe kutta meinisin tufich an epwe aosukosuka ekkewe chon Leiman non ena kinikin, ren ukukun met a wor non an pochokun, pwe eni i mi tongeni angei sefan me ren kokkot are ekkoch pwan napanap ekkewe teninimw minne ra fen ono seni ne pour; me pwe i epwe eppeti me apochokunano ekkewe teninimw unukun, minne ra fen turunong ne poun ekkewe chon Leiman.\n\n11 Iwe i a pwan apasa ngeni i, ua mochen feino ngonuk, nge nengeni, ekkewe chon Leiman ra fiu ngenikem non ekkewe kian ewe fonu unukun ewe sat notou; iwe nengeni, upwe no ungeni ir, iei minne use tongeni feino ngonuk.\n\n12 Iei, ewe king (Ammoron) a fen tou seni ewe fonuen Saraemla, me a fen pwarano ngeni ewe kiwin usun manon pwin we, me a fen ionfengeni ew chommongun mwicheichen mwan, me fetano ngeni ekkewe chon Nifai non ekkewe kia unukun ewe sat notou.\n\n13 Iwe iei a sossot an epwe aosukosuka ekkewe chon Nifai, me an epwe peseino ew kinikinin nour kewe mwichen sounfiu ngeni ena kinikinin ewe fonu, nupwen a annuku ekkewe ir a fen nikitiretiw pwe repwe nemeni ekkewe teninimw minne i a fen niapenir, pwe repwe pwan aosukosuka ekkewe chon Nifai me won ekkewe kia unukun ewe sat otiw, me angei nemenem won fonuer kewe non ukukun met a wor non ar pochokun, anongonong won pochokunen nour kewe sounfiu.\n\n14 Iwe iei ekkewe chon Nifai ra nom non ekkena efeiengawen nikinik non amuchunon ewe rue me wonuen ierin muun ekkewe sou apung won ekkewe aramasen Nifai.\n\n15 Nge nengeni, non ewe fansoun non ewe rue me fisuen ierin muun ekkewe sou apung, pwe Tiankam, anongonong won ewe annuk an Moronai—ewe a fen forata sounfiu pwe repwe tumunu eor me ekkewe kian ewe fonu notou, me a poputani an karis ngeni ewe fonu Fonuen ras, pwe i epwe tongeni anisi Tiankam ren noun kewe mwan ne angei sefani ekkewe teninimw minne ra fen pout seni ir—\n\n16 Iwe non ewe fansoun pwe Tiankam a angei annuk pwe epwe fori ew maun won ewe teninimwen Mulek, me angei sefani ika mi tufich.\n\n17 Iwe non ewe fansoun pwe Tiankam a for pisekin amonneta an epwe fori ew maun won ewe teninimwen Mulek, me karisino fiti noun we mwichen sounfiu ne ungeni ekkewe chon Leiman; nge a kuna pwe ese tufich an epwe akkufur nupwen ir mi nom non ar kewe tittin eppet; iei minne a fangeta an kewe kokkot me niwin sefan ngeni ewe teninimwen Fonuen ras, pwe epwe witi wareton Moronai, pwe i epwe tongeni angei pochokun ngeni noun kewe sounfiu.\n\n18 Iwe non ewe fansoun pwe Moronai a wareto fiti noun kewe sounfiu ren ewe fonu Fonuen ras, non soponon ewe rue me fisuwen ierin muun ekkewe sou apung won ekkewe aramasen Nifai.\n\n19 Iwe non nepoputan ewe rue me wanuen ier, Moronai me Tiankam me chommong me nein ekkewe kaptin mi nap ra fori ew mwichen maun—usun met repwe fori an ekkewe chon Leiman repwe feiniu ungeni ir ne maun; are pwe repwe tongeni ren ekkoch popun michireu seni ar kewe neni mi pochokun, pwe repwe tongeni angei tufich wor me angei sefani ewe teninimwen Mulek.\n\n20 Iwe non ewe fansoun pwe ra tinano ekkoch chon kuno ngeni ekkewe sounfiun ekkewe chon Leiman, ekkewe ra tumunu ewe teninimwen Mulek, ngeni nour we sou emmwen, itan Jacob, ra mochen i pwe epwe feiniu fiti noun kewe sounfiu pwe epwe churi ir won ekkewe sonosonoch nefinen ekkewe ru teninimw. Nge nengeni, Jacob, i emon chon Soram, ese mochen feiniu fiti noun kewe sounfiu pwe epwe churi ir won ekkewe sonosonoch.\n\n21 Iwe non ewe fansoun pwe Moronai, ese wor an apinukunuk an epwe churi ir won ew neni mi pungoch, iei minne, a apungano won ew kokkot pwe i epwe tongeni otupau ekkewe chon Leiman seni ar kewe neni mi pochokun.\n\n22 Iei minne a annuku pwe Tiankam epwe angei ew kukkunun mwicheichen mwan me karisitiw unukun orossetin ewe fonu; iwe Moronai me noun kewe sounfiu, fansoun nepwin, ra fetan non ewe fonu pon, won notoun ewe teninimwen Mulek; iwe iei, non ewe soran, nupwen ekkewe chon mas noun ekkewe chon Leiman ra kuna Tiankam, ra sa me ureni Jacob, nour we sou emmwen.\n\n23 Iwe non ewe fansoun pwe ekkewe sounfiun ekkewe chon Leiman ra karisino ne ungeni Tiankam, ra ekieki pwe chochor kewe repwe akkufu Tiankam pokiten kukkunun chochon. Iwe nupwen Tiankam a kuna ekkewe sounfiun ekkewe chon Leiman ra feiniu ngeni i a poputa ne marsefanitiw ngeni orossetin ewe fonu, ennefen.\n\n24 Iwe non ewe fansoun pwe nupwen ekkewe chon Leiman ra kuna pwe a poputa ne su, ra apinukunuk me tapwer ren pochokun. Iwe nupwen Tiankam a emmwenano ekkewe chon Leiman ekkewe ra tapweno mwirir non namotmwan, nengeni, Moronai a annuku pwe ew kinikinin noun kewe sounfiu ekkewe ir mi nom ren pwe repwe karis ngeni ewe teninimw, me angei nemenem won.\n\n25 Iwe iei ra apwonueta, me nieno ekkewe meinisin ra nomwetiw pwe repwe tumunu ewe teninimw, ewer, ekkewe meinisin resap fangeta nour kewe pisekin maun.\n\n26 Iwe iei Moronai a angei nemenem won ewe teninimwen Mulek ren ew kinikinin noun kewe sounfiu, nupwen a fetano fiti ekkewe nussun pwe repwe churi ekkewe chon Leiman nupwen repwe niwin sefan seni ar tapweno mwirin Tiankam.\n\n27 Iwe non ewe fansoun pwe ekkewe chon Leiman ra tapwei Tiankam tori ar feito unukun ewe teninimwen Fonuen ras, iwe ra chu me ren Liai me ew kukkunun mwichen sounfiu, minne ra nomwetiw pwe repwe tumunu ewe teninimwen Fonuen ras.\n\n28 Iwe iei nengeni, nupwen ekkewe kaptin mi nap noun ekkewe chon Leiman ra kuna Liai fiti noun kewe sounfiu ra feito ungeni ir, ra su non watten osukosuk, ra nuokus ika eni resap chiwen tori ewe teninimwen Mulek me mwen Liai epwe tori ir; pun ra apwangapwang pokiten ar we fetan, iwe ekkewe mwan noun Liai ir mi chok pochokuchok.\n\n29 Iei ekkewe chon Leiman rese sinei pwe Moronai a fen nom mwirir fiti noun kewe sounfiu; iwe mettoch meinisin ra nuokusiti pwe Liai me noun kewe mwan.\n\n30 Iei Liai ese kon mochen an epwe tori ir tori ar repwe churi Moronai me noun kewe sounfiu.\n\n31 Iwe non ewe fansoun pwe mwen an ekkewe chon Leiman marsefan towaweno ra rokopwanino me ren ekkewe chon Nifai, me ren ekkewe mwan noun Moronai won epek, me ekkewe mwan noun Liai won ewe pwan epek, ir meinisin ra pochokuchok me uren pochokun; nge ekkewe chon Leiman ra apwangapwang pokiten ar we nangatamen fetan.\n\n32 Iwe Moronai a annuku noun kewe mwan pwe repwe turuta wor tori ar repwe fangeta nour kewe pisekin maun.\n\n33 Iwe non ewe fansoun pwe Jacob, pokiten i nour sou emmwen, me pwan i emon chon Soram, me pokiten a wor ren ewe pwaracho ese tongeni kuf, a emmweni ekkewe chon Leiman ne no maun ren pochokunen ningeringer ngeni Moronai.\n\n34 Pokiten Moronai a nom non aanen ar fetan, iei minne Jacob a tiniken an epwe nireno me pokueno ew aanan ngeni ewe teninimwen Mulek. Nge nengeni, Moronai me noun kewe mwan ra kon pochokun; iei minne rese fangeta me mwen ekkewe chon Leiman.\n\n35 Iwe non ewe fansoun pwe ra fiu me ruepek ren fokkun ningeringer; iwe mi wor chommong ra ninnino me ruepek; ewer, iwe Moronai a feiengaw me Jacob a ninnino.\n\n36 Iwe Liai a fiu pochokun me mwirir ren sokkun ningeringer fiti noun kewe mwan mi pochokun, iwe ekkewe chon Leiman mwirin ra fangeta nour kewe pisekin maun; iwe ekkewe nussur, pokiten ra osukosuk, rese sinei ian repwe feino ie are ion repwe fiu ngeni.\n\n37 Iei Moronai a kuna ar osukosuk, a apasa ngeni ir: Ika oupwe wato noumi kewe pisekin maun me fangereta, nengeni am aupwe kouno ne assuku chami.\n\n38 Iwe non ewe fansoun pwe nupwen ekkewe chon Leiman ra rongorong ekkei kapas, nour kewe kaptin mi nap, ekkewe meinisin rese ninnino, ra feito me aturatiw nour kewe pisekin maun ren pechen Moronai, me pwan annuku nour kewe mwan pwe repwe fori usun chok ra fori.\n\n39 Nge nengeni, mi chommong ekkewe rese mochen fori; iwe ekkewe ir rese mochen fangeta nour kewe ketinas ra ono me fofo, iwe nour kewe pisekin maun ra angei seni ir, iwe ra echimw pwe repwe karis fiti pwir kewe ngeni ewe fonu Fonuen ras.\n\n40 Iwe iei chochon ekkewe chon kanapus ekkewe ra ono a nap seni chochon ekkewe ra fen ninnino, ewer, a nap seni ekkewe ra fen ninnino me ruepek.\n\n", "alma 53": "[center][font_size=26]Sopun 53[/font_size][/center]\n\n[i]Ekkewe chon Nifai ra nouni ekkewe chon Leiman ne apochokunano ewe teninimw Fonuen ras—Etinepat me nein ekkewe chon Nifai a efisi an ekkewe chon Leiman win—Ilaman a angei nemenem won ekkewe ru ngorow sounfiun anuon noun ekkewe aramasen Ammon. Arap ngeni 64–63 Ier Mwen Kraist.[/i]\n\n1 Iwe non ewe fansoun pwe ra enenia chon mas won ekkewe chon kanapusen ekkewe chon Leiman, me echimwer pwe repwe feino me peiasenano ar kewe mi mano, ewer, me pwan ekkewe mi mano an ekkewe chon Nifai ekkewe ra ninnino; iwe Moronai a ewiisa ekkoch mwan wor pwe repwe maser nupwen repwe fori ar kewe angang.\n\n2 Iwe Moronai a feino ngeni ewe teninimwen Mulek fiti Liai, me angei ewe nemenem won ewe teninimw me ngeni Liai. Iwe nengeni, ei Liai i emon mwan a fen pin nom ren Moronai non unusen kinikinin an kewe maun meinisin; iwe i emon mwan usun chok Moronai, iwe ra pwapwa non tumunun emon me emon ir; ewer, ir mi achengicheng me ren emon me emon, me pwan achengicheng me ren ekkewe aramasen Nifai meinisin.\n\n3 Iwe non ewe fansoun pwe mwirin an ekkewe chon Leiman ra peiasenano ar kewe mi mano me pwan ekkewe mi mano an ekkewe chon Nifai, ra fetan sefan ngeni ewe fonu Fonuen ras; iwe Tiankam, me ren annuk an Moronai, a annuku pwe repwe poputa angang ne tueta warawar epwe rokopwanieno ewe fonu, are ewe teninimw, Fonuen ras.\n\n4 Iwe a annuku pwe repwe aueta ew tit mi for seni fochun ira won kukkunongen oroppan ewe warawar; iwe ra achukuchukata puun seni ewe warawar ngeni ewe tit mi for seni fochun ira; iwe iei ra annuku ekkewe chon Leiman pwe repwe angang tori ar rokopwanieno ewe teninimwen Fonuen ras ren ew pochokunen tit mi for seni fochun ira me puun, tori an fokkun tekia.\n\n5 Iwe ewe teninimw a winiti ew neni mi fokkun pochokun feinfeino; iwe non ei teninimw ra masa ekkewe chon kanapusen ekkewe chon Leiman; ewer, pwan mwo non ew tit minne ra annuku ngeni ir pwe repwe aueta ren pwisin pour. Iei Moronai a echimw ne annuku ekkewe chon Leiman pwe repwe angang, pokiten a mecheres ne maser nupwen ar angang; iwe a mochen pwe noun kewe mwichen sounfiu meinisin repwe monneta nupwen epwe fori ew maun won ekkewe chon Leiman.\n\n6 Iwe non ewe fansoun pwe Moronai a akkufu ew me nein ekkewe watten sounfiu noun ekkewe chon Leiman, me a angei nemenem won ewe teninimwen Mulek, minne a ew me nein ekkewe pochokunen nenien eppet an ekkewe chon Leiman non ewe fonuen Nifai; iwe iei i a pwan aueta ew neni mi pochokun pwe epwe annomu noun kewe chon kanapus.\n\n7 Iwe non ewe fansoun pwe ese chiwen sotuni ew maun ngeni ekkewe chon Leiman non ena ier, nge a anganga noun kewe mwan non amonnetan maun, ewer, me non forun tittin eppet pwe epwe eppeti ekkewe chon Leiman, ewer, me pwan anisi nour kewe fefin me nour kewe semirit seni nengita me riaffou, me awora mwongo fan iten nour kewe sounfiu.\n\n8 Iwe non ewe fansoun pwe ekkewe sounfiun ekkewe chon Leiman, non ewe sat notou, eor, nupwen fansoun Moronai ese nom pokiten ekkoch kokkot mi monomon me nein ekkewe chon Nifai, minne a efisi ekkoch etinepat me neir, ra angei ekkoch tufich me won ekkewe chon Nifai, ewer, ina minne ra angei nemenem won chommong me nein teninimwer kewe non ena kinikinin ewe fonu.\n\n9 Iwe ei pokiten angangangaw me neir pwisin, ewer, pokiten etinepat me kokkot mi monomon me neir pwisin ra katonong non ewe fokkun feiengawen nikinik.\n\n10 Iwe iei nengeni, a ekis wor met upwe apasa usun ekkewe aramasen Ammon, ekkewe, non nepoputan, ir chon Leiman; nge me ren Ammon me pwin kewe, are fen me ren ewe manaman me kapasen Kot, ra fen siwin ngeni ewe Samon; iwe ra fen emmwenitiw ngeni ewe fonuen Saraemla, iwe soposopono seni ena fansoun ra fen tumun me ren ekkewe chon Nifai.\n\n11 Iwe pokiten ar we pwon ra fen akkaponu ra fen eppet seni ar repwe angeiata pisekin maun ne ungeni pwir kewe; pun ra fen angei ew pwon ra akkaponu pwe resap chiwen assuku cha sefan; iwe anongonong won ar ei pwon ra fen akkaponu repwe fen mano; ewer, repwe fen mutata inisir pwe repwe fen turunong ne poun pwir kewe, ika esap pokiten ewe kirekiroch me ewe fokkun tong minne a wor ren Ammon me pwin kewe fan iter.\n\n12 Iwe ren ei popun ra emmwenitiw ngeni ewe fonuen Saraemla; iwe ra soposopono ne tumun me ren ekkewe chon Nifai.\n\n13 Iwe non ewe fansoun pwe nupwen ra kuna ewe feiengaw, me ekkewe chommong riaffou me weires minne ekkewe chon Nifai ra riaffouni fan iter, ra uren kirekiroch me ra fokkun mochen pwe repwe angei pisekin maun ren eppetin fonuer we.\n\n14 Nge nengeni, nupwen ar ita repwene angei pisekin maun, ra nemenemeno me ren pesepesen Ilaman me pwin kewe, pun arap ita repwene atai ewe pwon ra fen akkaponu minne ra fen fori.\n\n15 Iwe Ilaman a nuokus pwe ika repwe atai iwe ngunur repwe poutmwanino; iei minne ekkewe meinisin ra fen tonong non ei pwon mi pin ra echimw pwe repwe nengeni pwir kewe ne fetan non ar kewe riaffou, non ar kewe efeiengawen nikinik non ei fansoun.\n\n16 Nge nengeni, non ewe fansoun pwe mi wor chommong nour anuon, ekkewe rese tonong non ew pwon mi pin pwe resap angei nour pisekin maun ne eppeti inisir seni ekkewe chon koum ngeni ir; iei minne ra achufengeni inisir non ei fansoun, meinisin ekkewe ra tongeni angei pisekin maun, iwe ra eita ngeni ir pwisin chon Nifai.\n\n17 Iwe ra tonong non ew pwon mi pin pwe repwe fiu fan iten ngasenon ekkewe chon Nifai, ewer, pwe repwe tumunu ewe fonu tori ar repwe watiw manauer; ewer, ra pwan mwo pwon pwe resap tongeni fangeta ar we ngaseno, nge repwe fiu non nikinik meinisin ne tumunu ekkewe chon Nifai me pwisin inisir seni fotek.\n\n18 Iei nengeni, mi wor ru ngorowun ekkena kukkun anuon, ekkewe ra tonong non ei pwon mi pin me angei nour kewe pisekin maun pwe repwe eppeti fonuer.\n\n19 Iwe iei nengeni, usun rese mwo fen akkom ew ngawen tufich ngeni ekkewe chon Nifai, ra winiti pwan ew watten aninis non ei kinikinin fansoun; pun ra angei nour kewe pisekin maun, iwe ra mochen pwe Ilaman epwe nour sou emmwen.\n\n20 Iwe ir meinisin ir kukkun anuon, iwe ir mi fokkun uren pwaracho ren apinukunuk, me pwan ren pochokun me pekin mwokutukut fetan; nge nengeni, esap ikkei meinisin—ir mwan ekkewe ir mi ennet fansoun meinisin non met chok mettoch ra ewiis ngeni.\n\n21 Ewer, ir mwanin wenechar me ennet, pun ra fen kaeo ar repwe aneasochisi ekkewe annukun Kot me fetan wenechar me mwen i.\n\n22 Iwe iei non ewe fansoun pwe Ilaman a karisino me mwen noun kewe ru ngorow sounfiun serafo, pwe repwe anisi ekkewe aramas non ekkewe kianin ewe fonu non eor unukun ewe sat notou.\n\n23 Iwe iei a muchuno ewe rue me wanuen ierin muun ekkewe sou apung won ekkewe aramasen Nifai.\n\n", "alma 54": "[center][font_size=26]Sopun 54[/font_size][/center]\n\n[i]Ammoron me Moronai ra apungupung fengen fan iten ekkesiwinin chon kanapus—Moronai a eis non pochokun pwe ekkewe chon Leiman repwe marsefan me akouno ar kewe maun mi niiningaw—Ammoron a eis non pochokun pwe ekkewe chon Nifai repwe watiw nour kewe pisekin maun me nom fan nemenien ekkewe chon Leiman. Arap ngeni 63 Ier Mwen Kraist.[/i]\n\n1 Iwe non ewe fansoun pwe non nepoputan ewe rue me tiuwen ierin ekkewe sou apung, pwe Ammoron a titino ngeni Moronai pwe a mochen pwe i epwe ekkesiwin chon kanapus.\n\n2 Iwe non ewe fansoun pwe Moronai a mefi pwe epwe fokkun pwapwa ren ei tingor, pun i a mochen ekkewe pisekin mwongo minne ra kawor ngeni aninisin ekkewe chon kanapusen ekkewe chon Leiman repwe ngeni aninisin pwisin noun kewe aramas; iwe i a pwan mochen noun kewe pwisin aramas fan iten apochokunen noun kewe sounfiu.\n\n3 Iei ekkewe chon Leiman ra angei chommong fefin me semirit, iwe ese wor emon fefin are emon semirit me nein ekkewe chon kanapus noun Moronai, are ekkewe chon kanapus minne Moronai a fen angei ir; iei minne Moronai a apungano won ew kokkot pwe epwe angei meinisin chon kanapusen ekkewe chon Nifai seni ekkewe chon Leiman usun mi tufich.\n\n4 Iei minne a makkei echo toropwe, me tinano me ren emon chon angangen Ammoron, ewe pwan chok a uweiato echo toropwe ngeni Moronai. Iei ikkei ekkewe kapas minne i a makkei ngeni Ammoron, a apasa:\n\n5 Nengeni, Ammoron, ua ekis mak ngonuk usun ei maun minne ka fen efisi ngeni nei kewe aramas, are fen minne pwium we a fen efisi ngeni ir, me minne ka fen chok tiniken pwe kopwe sopweno mwirin an we mano.\n\n6 Nengeni, upwe ekis uronuk usun ewe pungochun Kot, me ewe ketinasen an ningeringer mi napanap, minne mi ittiw wom tiwenon chok ika kopwe aier me amerasefani noum kewe sounfiu ngeni pwisin fonuom we, are ewe fonu mi nom fan nemeniom, minne a nom non ewe fonuen Nifai.\n\n7 Ewer, upwe uronuk ekkei mettoch ika kemi tongeni ausening ngeni ir; ewer, upwe uronuk usun ewe anoninenin hell minne a awitiwit an epwe etiwa sokkun chon nii manau usun en me pwium we oua fen fori, tiwenon chok ika kopwe aier me fangeta om kewe popun mi niiningaw, me niwin sefan fiti noum kewe sounfiu ngeni pwisin fonuom kewe.\n\n8 Nge usun akkom kese etiwa ekkei mettoch, me ka fen fiu ngeni ekkewe aramasen ewe Samon, pwan mwo ngang upwe ekieki pwe kopwe pwan fori sefan.\n\n9 Iwe iei nengeni, am aua monneta epwe am aupwe churikemi; ewer, iwe tiwenon chok ika kopwe fangeta om kewe popun, nengeni, oupwe watiw ewe ningeringerin ewe Kot minne ouse etiwa womi, pwan mwo ngeni ami unusen kiteter.\n\n10 Nge, usun ewe Samon mi manau, nöum kewe sounfiu repwe feita womi tiwenon chok ika oupwe marsefan, iwe oupwe mwitir chu ren mano, pun am aupwe amwochu am kewe teninimw me fonuem kewe; ewer, iwe am aupwe tumunu am we namanam me ewe angangen Kot.\n\n11 Nge nengeni, ua ekieki pwe ua kapas ngonuk usun ekkei mettoch non namotmwan; are ua ekieki pwe en emon noun hell; iei minne upwe esipano nei toropwe ren ai uronuk pwe usap ekkesiwin chon kanapus, tiwenon chok won ekkoch apungupung pwe kopwe fangeta emon mwan me punuwan me noun kewe semirit, ren emon chon kanapus, ika epwe iei usun kopwe fori, upwe ekkesiwin.\n\n12 Iwe nengeni, ika kosap fori ei, upwe feino ungonuk fiti nei kewe sounfiu; ewer, upwe pwan mwo episeki ren pisekin maun nei kewe fefin me semirit, iwe upwe feino ungonuk, iwe upwe tapweok pwan mwo tori non fonuom we, ina ewe fonuen am we aewin neuo; ewer, iwe epwe cha fan iten cha, ewer, manau fan iten manau; iwe upwe ngonuk maun pwan mwo tori om ka ninnino seni unungen ewe fonufan.\n\n13 Nengeni, ua nom non ai song, me pwan nei kewe aramas; oua fen achocho ami oupwe nii manaueikem, iwe am aua fen chok achocho ne eppeti inisim. Nge nengeni, ika oupwe sossot pwe oupwe wesen nikemino am aupwe achocho ne nii kemino; ewer, iwe am aupwe achocho ne angei fonuem we, ewe fonuen am we aewin neuo.\n\n14 Iei ua esipano nei toropwe. Ngang Moronai; ngang emon sou emmwenin ekkewe aramasen ekkewe chon Nifai.\n\n15 Iei non ewe fansoun pwe Ammoron, nupwen a angei ei toropwe, a song; iwe a makkei pwan echo toropwe ngeni Moronai, iwe ikkei ekkewe kapas minne a makkei, a apasa:\n\n16 Ngang Ammoron, ewe kingen ekkewe chon Leiman; ngang ewe pwin Amalekaia ewe oua fen nii manauan. Nengeni, upwe angei niwinin chan womi, ewer, iwe upwe feita womi fiti nei kewe sounfiu pun use nuokusiti om kewe kapasen efeiengaw.\n\n17 Pun nengeni, sememi kewe ra amuanni pwir kewe, ina minne ra sona seni ir ar kewe tufich ngeni ewe government nupwen mi pung pwe epwe no ngeni ir.\n\n18 Iwe iei nengeni, ika oupwe watiw noumi kewe pisekin maun, me wanong inisimi pwe repwe nemenem me ren ekkewe ir ewe government mi pung pwe epwe no ngeni ir, iwe upwe annuku pwe nei kewe aramas repwe watiw nour kewe pisekin maun me resap chiwen maun sefan.\n\n19 Nengeni, ka fen ngasepwichinau chommong kapasen efeiengaw ngeniei me nei kewe aramas; nge nengeni, am ause nuokusiti om kewe kapasen efeiengaw.\n\n20 Nge inamo, upwe mutata ne ekkesiwin chon kanapus anongonong won om we tingor, fiti pwapwa, pwe upwe tongeni tumunu anei kewe mwongo fan iten nei kewe mwanin maun; iwe am aupwe efisi ew maun minne esap much, ika epwe ren nemenemen ekkewe chon Nifai ngeni am pochokun are ngeni ar resap chiwen fis ese much.\n\n21 Iwe usun ena Kot ewe ka apasa pwe am ause etiwa, nengeni, am ause sinei usun emon sokkun chon nang; kose pwan sinei; nge ika pwe mi wor emon sokkun chon nang, am ause sinei nge eni a fen forikem usun chok a forikemi.\n\n22 Iwe ika pwe mi wor emon tefin me ew hell, nengeni esap fen tinukeno ikewe pwe kopwe nonnom ren pwi we ewe oua fen nii manauan, ewe oua fen ara pwe a fen no ngeni ew sokkun neni? Nge nengeni ekkei mettoch rese auchea.\n\n23 Ngang Ammoron, me emon mwirimwirin Soram, ewe sememi kewe ra echimwa me uweiau seni Jerusalem.\n\n24 Iwe nengeni iei, ngang emon chon Leiman mi pwaracho; nengeni, ei maun a fen fis pwe epwe angei niwinin ar kewe muan, me pwe repwe tumunu me angei ar kewe pung ngeni ewe government; iwe ua esipano nei toropwe ngeni Moronai.\n\n", "alma 55": "[center][font_size=26]Sopun 55[/font_size][/center]\n\n[i]Moronai ese etiwa an epwe ekkesiwin chon kanapus—Ekkewe chon mas chon Leiman ra tupuno ne sakaweno, iwe ekkewe chon kanapus chon Nifai ra ngaseno—Ewe teninimwen Kit a ono me nukun assuku cha. Arap ngeni 63–62 Ier Mwen Kraist.[/i]\n\n1 Iei non ewe fansoun pwe nupwen Moronai a angei ei toropwe a kon song, pokiten mi sinei pwe a wor an Ammoron unusochun weweoch usun an chofona; ewer, mi sinei pwe Ammoron mi sinei pwe esap ew nongonong mi pung pwe i a fori i epwe efisi ew maun ngeni ekkewe aramasen Nifai.\n\n2 Iwe a apasa: Nengeni, usap ekkesiwin chon kanapus ngeni Ammoron tiwenon chok ika epwe fangeta an kewe popun, usun ua fen affata me non nei we toropwe; pun usap mut ngeni i pwe epwe chiwen wor an pochokun nap seni a fen wor ren.\n\n3 Nengeni, ngang mi sinei ewe neni ikewe ekkewe chon Leiman ra masa nei kewe aramas ekkewe ra fen angei ir pwe chon kanapus; iwe pokiten Ammoron esap mut ngeni ei met ua tingor non nei toropwe, nengeni, upwe ngeni i anongonong won ai kewe kapas; ewer, upwe achocho ne awora mano me neir tori ar repwe tingor ar repwe angei kinamwe.\n\n4 Iwe iei non ewe fansoun pwe nupwen Moronai a apasa ekkei kapas, a annuku pwe ew kut epwe fis me nein noun kewe mwan, pwe eni i epwe tongeni kuna emon mwan ewe a mwirimwirin Leiman me neir.\n\n5 Iwe non ewe fansoun pwe ra kuna emon, ewe itan Leiman; i emon me nein ekkewe chon angangen ewe king ewe a ninnino me ren Amalekaia.\n\n6 Iei Moronai a annuku pwe Leiman me ew kukkunun mwichen noun kewe mwan repwe feino ngeni ekkewe chon mas ekkewe ra mas won ekkewe chon Nifai.\n\n7 Iei ekkewe chon Nifai ra eppetino me non ewe teninimwen Kit; iei minne Moronai a finata Leiman me annuku pwe ew kukkunun mwichen mwan repwe feino fiti i.\n\n8 Iwe nupwen a nekkunion Leiman a feino ngeni ekkewe chon mas ekkewe ra mas won ekkewe chon Nifai, iwe nengeni, ra kuna i a feito me ra kokkori; nge a apasa ngeni ir: Ousap nuokus; nengeni, ngang emon chon Leiman. Nengeni, am aua fen suno seni ekkewe chon Nifai, iwe ir mi mour; iwe nengeni am aua fen uwei unumer kewe wain me uwei ngenikem.\n\n9 Iei nupwen ekkewe chon Leiman ra rongorong ekkei kapas ra etiwa i ren pwapwa; iwe ra apasa ngeni i: Ngenikem unumemi kewe wain, pwe am aupwe tongeni un; am aua pwapwa pwe oua fen uwei ekkei wain ngenikemi pun am aua apwangapwang.\n\n10 Nge Leiman a apasa ngeni ir: Sipwe annomu ekkoch unumach kewe wain tori ach sipwe feino ungeni ekkewe chon Nifai ne maun. Nge ei kapas a chok fori ir ar repwe wesen mochen un seni ewe wain;\n\n11 Pun, ra apasa: Am aua apwangapwang, iei minne sipwe un seni ei wain, iwe mwirin och fansoun sipwe angei wain ren kinikinin wiisach, minne epwe apochokunano kich pwe sipwe no ungeni ekkewe chon Nifai.\n\n12 Iwe Leiman a apasa ngeni ir: Ami mi tongeni fori anongonong won ami mochen.\n\n13 Iwe non ewe fansoun pwe ra un watte seni ewe wain; me a anno ren ar neni, iei minne ra fokkun un watte seni; iwe mi pochokun, pokiten a fen monneta non pochokunan.\n\n14 Iwe non ewe fansoun pwe ra un me ra pwapwa, iwe mwirin och fansoun ra sakaweno meinisin.\n\n15 Iwe iei nupwen Leiman me noun kewe mwan ra kuna pwe ra sakaweno meinisin, me ra nom non ew mouruchou, ra niwin ngeni Moronai me ureni i ekkewe mettoch meinisin minne a fen fis.\n\n16 Iwe iei ei a anongonong won ewe kokkot an Moronai. Iwe Moronai a amonnata noun kewe mwan fiti nour kewe pisekin maun; iwe a feino ngeni ewe teninimwen Kit, nupwen ekkewe chon Leiman ra nom non ew mouruchou me sakaweno, iwe a katurunong pisekin maun ngeni ekkewe chon kanapus, ina minne pwe ir meinisin ra eppisek ren pisekin maun;\n\n17 Ewer, pwan mwo ngeni nour kewe fefin, me pwan nour kewe semirit meinisin, meinisin ekkewe ra tongeni nounou pisekin maun, nupwen Moronai a fen episeki ekkewe chon kanapus meinisin; iwe ekkena mettoch meinisin ra fis non ew wesewesen mosonoson.\n\n18 Nge ika pwe repwe annenoi ekkewe chon Leiman, nengeni ra sakaweno me ekkewe chon Nifai mi fen ita tongeni nireno.\n\n19 Nge nengeni, esap iei mochenin Moronai; ese pwapwa non nii manau are assuku cha, nge a pwapwa non amanauan noun kewe aramas seni kiteter; iwe ren ei popun i esap tongeni wata won inisin pungungaw, i esap turuta won ekkewe chon Leiman me nireno non ar sakaweno.\n\n20 Nge i a fen angei an mochen; pun i a fen episeki ekkewe chon kanapusen ekkewe chon Nifai ekkewe ra nom non ewe tittin ewe teninimw, me a fen ngeni ir pochokun pwe repwe angei nemenem won ekkena kinikin minne ra nom non ekkewe tit.\n\n21 Iwe mwirin a annuku ekkewe mwan ir mi nom ren pwe repwe marsefan ekis seni ir, me rokopwanieno ekkewe sounfiun ekkewe chon Leiman.\n\n22 Iei nengeni ei a fis non ewe fansoun pwin, pwe nupwen ekkewe chon Leiman ra neno non ewe soran ra kuna pwe ra rokopwanino me ren ekkewe chon Nifai ir mi nom nukun, me nour kewe chon kanapus ra pwan appisek ren pisekin maun me non.\n\n23 Iwe iei ra kuna pwe ekkewe chon Nifai a wor ar nemenem wor; iwe non ekkei nikinik ra kuna pwe ese auchea pwe repwe fiu ngeni ekkewe chon Nifai; iei minne nour kewe kaptin mi nap ra echimwer pwe repwe fangeta nour kewe pisekin maun, iwe ra uweiareto me aturaretiw ren pechen ekkewe chon Nifai, ra sio fan iten umoumoch.\n\n24 Iei nengeni, iei mochenin Moronai. A angei ir pwe chon kanapusen maun, me angei nemenem won ewe teninimw, me annuku pwe ekkewe chon kanapus meinisin repwe ngaseno, ekkewe ir chon Nifai; iwe ra choni ewe mwichen sounfiun Moronai, me ra ew pochokun ngeni noun kewe sounfiu.\n\n25 Iwe non ewe fansoun pwe a annuku ekkewe chon Leiman, ekkewe i a angei ir pwe chon kanapus, pwe repwe poputani ew angang ne apochokuna ewe tittin eppet mi rokopwanieno ewe teninimwen Kit.\n\n26 Iwe non ewe fansoun pwe nupwen a apochokunano ewe teninimwen Kit, anongonong won an mochen, a annuku pwe repwe wano noun kewe chon kanapus ngeni ewe teninimwen Fonuen ras; iwe a pwan masa ena teninimw ren ew fokkun mwichen sounfiu mi pochokun.\n\n27 Iwe non ewe fansoun pwe ra fori, me nukun ekkewe kokkot mi monomon meinisin an ekkewe chon Leiman, annomu me tumunu ekkewe chon kanapus meinisin ekkewe ra fen angei ir, me pwan amwochu ewe neni me ewe tufich minne ra fen angei sefan.\n\n28 Iwe non ewe fansoun pwe ekkewe chon Nifai ra poputa sefan ne fokkun win, me pwan ne angei sefan ar kewe pung me tufich.\n\n29 Chommong fansoun ekkewe chon Leiman ra sossot ne rokopwanireno fansoun pwin, nge non ekkei sossot a turuseni ir chommong chon kanapus.\n\n30 Me chommong fansoun ra sossot ne ngeni ekkewe chon Nifai unumer kewe wain, pwe repwe tongeni nireno ren poison are ren ar sakaweno.\n\n31 Nge nengeni, ekkewe chon Nifai rese mang ne chechemeni ewe Samon ar Kot non ei ar fansoun riaffou. Rese tongeni ono non ar kewe sar; ewer, rese mochen un seni unumer kewe wain, tiwenon chok ika repwe akkom ngeni ekkoch ekkewe chon kanapus chon Leiman.\n\n32 Iwe mi iei usun ar tumunoch pwe ese wor poison epwe tongeni kawor me neir; pun ika unumer kewe wain epwe poisoni emon chon Leiman epwe pwan poisoni emon chon Nifai; iwe iei ra sotuni meinisin unumer kewe sakaw.\n\n33 Iwe iei non ewe fansoun pwe a auchea ngeni Moronai an epwe for amonnetan an epwe maun ngeni ewe teninimwen Morianton; pun nengeni, ekkewe chon Leiman ra fen, me ren ar angang, apochokunano ewe teninimwen Morianton tori an a winiti ew neni mi fokkun pochokun.\n\n34 Iwe ra soposopono ne uwounong minafon mwichen sounfiu non ena teninimw, me pwan minafon pisekisekin mwongo.\n\n35 Iwe iei a muchuno ewe rue me tiuwen ierin muun ekkewe sou apung won ekkewe aramasen Nifai.\n\n", "alma 56": "[center][font_size=26]Sopun 56[/font_size][/center]\n\n[i]Ilaman a tinano echo toropwe ngeni Moronai, a aporousa nikinikin ewe maun ngeni ekkewe chon Leiman—Antipus me Ilaman ra angei ew unusochun win me won ekkewe chon Leiman—Noun Ilaman kewe ru ngorow sounfiun anuon ra fiu ren ew manamanen pochokun, iwe ese wor emon me neir a ninnino. Uwokisin 1, arap ngeni 62 Ier Mwen Kraist; uwokisin 2–19, arap ngeni 66 Ier Mwen Kraist; me uwokisin 20–57, arap ngeni 65–64 Ier Mwen Kraist.[/i]\n\n1 Iwe iei non ewe fansoun non nepoputan ewe inikken ierin muun ekkewe sou apung, won ewe aruwen ran non ewe aewin maram, Moronai a angei echo toropwe seni Ilaman, a porous usun mwokutukutun ekkewe aramas non ena kinikinin ewe fonu.\n\n2 Iwe iei ekkewe kapas minne a makkei, a apasa: Pwi mi unusen achengicheng, Moronai, non ewe Samon me pwan non riaffoun ach angangen maun; nengeni, pwi achengicheng, mi wor ekis met upwe uronuk usun ach we angangen maun non ei kinikinin ewe fonu.\n\n3 Nengeni, ru ngorow me nein ekkewe anuon noun ekkewe mwan ekkewe Ammon a fen uweiretiw seni ewe fonuen Nifai—iei ka fen sinei pwe ir ekkewe mwirimwirin Leiman, i ewe mwanichi noun semach we Liai;\n\n4 Iei ese auchea ai upwe apasa sefani ngonuk usun eerenier kewe are ar rese nuku, pun ka sinei usun ekkei mettoch meinisin—\n\n5 Iei minne mi naf ngeniei pwe upwe uronuk pwe ru ngorow me nein ekkei anuon ra fen angei nour kewe pisekin maun, me ra mochen pwe upwe nour sou emmwen; iwe am aua fen feito pwe am aupwe eppeti fonuem we.\n\n6 Iwe iei ka pwan sinei usun ewe pwon minne semer kewe ra fen fori, pwe resap chiwen angei nour kewe pisekin maun ne ungeni pwir kewe pwe repwe assuku cha.\n\n7 Nge non ewe rue me wonuen ier, nupwen ra kuna ach kewe riaffou me ach kewe weires fan iter, ita repwene atai ewe pwon mi pin minne ra fen fori me angei nour kewe pisekin maun ren ar repwe eppetikich.\n\n8 Nge use mochen mutareta pwe repwe atai ei pwon mi pin minne ra fen fori, pokiten ua ekieki pwe Kot epwe apochokunakich, ina popun pwe sisap chiwen riaffou pokiten apwonuetan ewe pwon ra fen akkaponu minne ra fen angei.\n\n9 Nge nengeni, iei ew mettoch minne epwe wor ach ennetin pwapwa non. Pun nengeni, non ewe rue me wonuen ier, ngang, Ilaman, ua karis me mwen ekkei ru ngorowun anuon ngeni ewe teninimwen Judea, pwe am aupwe anisi Antipus, ewe ka fen finata pwe epwe emon sou emmwen won ekkewe aramasen ena kinikinin ewe fonu.\n\n10 Iwe ua fiti nei kewe ru ngorowun at, (pun ir mi fich ai upwe eita ngeni ir nei at) ngeni ekkewe sounfiun Antipus, minne pochokun Antipus a fokkun pwapwa non; pun nengeni, noun kewe sounfiu ra fen chokukkununo me ren ekkewe chon Leiman pokiten nour kewe mwichen sounfiu ra fen nieno ew watten chochon nouch kewe mwan, ren minne popun sipwe netipeta.\n\n11 Nge inamo, sipwene aururukich non ei pungun kinikin, pwe ra fen mano non angangen fonuer me non angangen ar Kot, ewer, me ir mi pwapwa.\n\n12 Iwe ekkewe chon Leiman ra pwan amwochu chommong chon kanapus, ir meinisin ir kaptin mi nap, pun ese wor ekkoch ra fen amanauer. Iwe sia ekieki pwe iei non ei fansoun ra nom non ewe fonuen Nifai; ika pwe rese mwo ninnino.\n\n13 Iwe iei ekkewe teninimw minne ekkewe chon Leiman ra fen angei nemenem wor ren ewe assukun chan chommong me nein nouch kewe mwan mi pwaracho;\n\n14 Ewe fonuen Mantai, are ewe teninimwen Mantai, me ewe teninimwen Siesrom, me ewe teninimwen Kumenai, me ewe teninimwen Antipara.\n\n15 Iwe ikkei ekkewe teninimw minne ra nemeni nupwen ua tori ewe teninimwen Judea; iwe ua kuna Antipus me noun kewe mwan ra angang weires ren ar unusen pochokun ne apochokunano ewe teninimw.\n\n16 Ewer, iwe ra apwangapwang non inis me pwan non ngun, pun ra pwaracho ne fiu fansoun ran me angang weires fansoun pwin ne amwochu teninimwer kewe; iwe iei ra fen riaffouni watten weires seni sokopaten nikinik.\n\n17 Iwe iei ra tiniken pwe repwe win non ei neni are mano; iei minne kopwe ekieki pwe ei kukkunun mwichen sounfiu minne ua fen uwei ngeniei, ewer, nei kewe at, ua ngeni ir ennetin apinukunuk me watten pwapwa.\n\n18 Iwe iei non ewe fansoun pwe nupwen ekkewe chon Leiman ra kuna pwe Antipus a angei ew watten pochokun ngeni noun kewe sounfiu, ra echimw me ren ekkewe annuk an Ammoron pwe resap feito ungeni ewe teninimwen Judea, are ngenikem, ne maun.\n\n19 Iwe iei am aua chen me ren ewe Samon; pun ra fen feito wom non ei am apwangapwang eni repwe fen ita nieno nöum kewe kukkunun sounfiu; nge iei am mi tumun.\n\n20 Ra annuk me ren Ammoron pwe repwe amwochu ekkewe teninimw minne ra fen angei. Iwe iei a muchuno ewe rue me wonuen ier. Iwe non nepoputan ewe rue me fisuwen ier am aua fen amonnata am we teninimw me inisim pwe am aupwe eppeti.\n\n21 Iei am aua fokkun mochen pwe ekkewe chon Leiman repwe feito wom; pun am ause fokkun mochen pwe am aupwe fori ew maun wor non ar kewe neni mi pochokun.\n\n22 Iwe non ewe fansoun pwe am aua annomu chon spai ir mi rokopwanieno nukun we, pwe repwe attona mwokutukutun ekkewe chon Leiman, pwe resap tongeni nusenikem fansoun pwin are fansoun ran ar repwe fori ew maun won teninimwach kewe ekkoch minne ra nom ennefen.\n\n23 Pun am mi sinei non ekkena teninimw rese kon naf ar pochokun ne churi ir; iei minne am aua fokkun mochen, ika pwe repwe nusenikem, pwe am aupwe turuta wor me mwirir, iwe iei am aupwe maun ngeni ir me mwirin me pwan non ewe chok fansoun ra chu me mwan we. Am aua ekieki pwe am mi tongeni akkufur; nge nengeni, am aua tipengaw non ei fokkun mochen.\n\n24 Rese pwaracho ne nusenikem fiti unusen nour kewe sounfiu, rese pwan mwo pwaracho ren ew chok kinikinin, ra nuokus ika esap naf ar pochokun me repwe kuf.\n\n25 Rese pwan pwaracho ne karisitiw ngeni ewe teninimwen Saraemla; rese pwan pwaracho ne feino epekin nepopun ewe Sidon, ngeni ewe teninimwen Nifaia.\n\n26 Iwe iei, fiti nour kewe mwichen sounfiu, ra tiniken pwe repwe amwochu ekkena teninimw minne ra fen angei.\n\n27 Iwe iei non ewe fansoun non ewe aruwen maramen ei ier, a kawor ngenikem chommong pisekin mwongo seni semen nei kewe ru ngorow at.\n\n28 Me ra pwan titito ru ngorow mwan ngenikem seni ewe fonuen Saraemla. Iwe iei am aua monneta ren engon ngorow mwan, me pisekin mwongo fan iter, me pwan punuwer kewe me nour kewe.\n\n29 Iwe ekkewe chon Leiman, pokiten ra kuna nöum kewe mwichen sounfiu ra napeno iteiten ran, me pisekin mwongo ra wareto fan iten aninisim, ra poputa ne nuokus, me poputa ne mwitirito, ika epwe tufich pwe repwe akouno am angei pisekin mwongo me pochokun.\n\n30 Iei nupwen am aua kuna pwe ekkewe chon Leiman ra poputa ne aurek non ei napanap, am aua fokkun mochen ne efisi ew kokkot an epwe wor ew pungunon wor; iei minne Antipus a annuku pwe upwe karis fiti nei kewe kukkun at ngeni ew teninimw mi arapeto, usun ita am aupwe uwou pisekin mwongo ngeni ew teninimw mi arapeto.\n\n31 Iwe ita am aupwe karis arap ngeni ewe teninimwen Antipara, usun ita am aupwe feino ngeni ewe teninimw mi towaw seni, non ekkewe kia arap ngeni orossetin ewe fonu.\n\n32 Iwe non ewe fansoun pwe am aua karisino, usun ita am mi uwei am kewe pisekin mwongo, ngeni ena teninimw.\n\n33 Iwe non ewe fansoun pwe Antipus a karisino fiti ew kinikinin noun kewe sounfiu, a nikiti nussun kewe pwe repwe amwochu ewe teninimw. Nge ese fetano tori ai ua no fiti nei kewe kukkun sounfiu, me feito arap ngeni ewe teninimwen Antipara.\n\n34 Iwe iei, non ewe teninimw Antipara ra nom ekkewe wesen pochokunen sounfiun ekkewe chon Leiman; ewer, ekkewe watten chommongur.\n\n35 Iwe non ewe fansoun pwe nupwen ra aurour me ren nour kewe spai, ra feito fiti nour kewe sounfiu me fetaneto ungenikem.\n\n36 Iwe non ewe fansoun pwe am aua su me mwer, ngeni ennefen. Iwe iei am aua emmwenano ekkewe unusen pochokunen sounfiun ekkewe chon Leiman;\n\n37 Ewer, pwan mwo tori a watte towawenon, tori ukukun pwe nupwen ra kuna an ekkewe sounfiun Antipus ra tapweno mwirir, ren ar pochokun, rese kunnuno ngeni peniemwan are ngeni ewe peniefefin, nge ra sopweno ar karis non ew an mi wenechar me mwirim; iwe, usun am aua ekieki, pwe ina ar mochen pwe repwe nikemino me mwen Antipus epwe tori ir, iwe ei pwe resap tongeni rokopwanino me ren nouch kewe aramas.\n\n38 Iwe iei Antipus, nupwen a kuna am feiengaw, a emwitiri karisin noun kewe sounfiu. Nge nengeni, a pwin; iei minne rese torikem, Antipus ese pwan tori ir; iei minne am aua asoso fansoun ewe pwinin.\n\n39 Iwe iei non ewe fansoun pwe me mwen wunungachin ewe soran, nengeni, ekkewe chon Leiman ra tapweto mwirim. Iei am ause naf am pochokun ne fiu ngeni ir; ewer, use mochen mutata pwe nei kewe kukkun at repwe turunong ne pour; iei minne am aua sopweno am we fetan, iwe am aua karisinong non ewe fonu pon.\n\n40 Iei rese pwaracho ne kunnuno ngeni peniemwan are ngeni ewe peniefefin ren nuokusun ika repwe rokopwanino; use pwan kunnuno ngeni peniemwan are ngeni ewe peniefefin ren nuokusun ika repwe torikem, me am ause tongeni ungeni ir, nge am aupwe ninnino, iwe ina repwe suno; iwe iei am aua su unusen ena ran ngeni ewe fonu pon, pwan mwo tori a rochono.\n\n41 Iwe non ewe fansoun pwe pwan, nupwen ewe saramen ewe soran a feito am aua kuna ekkewe chon Leiman ra arapeto ngenikem, iwa am aua su me mwer.\n\n42 Nge non ewe fansoun pwe rese chiwen tapweto mwirim me mwen ra kouno; iwe a ina non ewe soran ewe aunungatin ranin ewe efisuwen maram.\n\n43 Iwe iei, ika pwe ra ono me ren Antipus am ause sinei, nge ua apasa ngeni nei kewe mwan: Nengeni, sise sinei nge ra kouno ren ewe popun pwe sipwe feino ungeni ir, pwe repwe turufikich non ar we sar;\n\n44 Iei minne met oupwe apasa, nei at, oupwe feino ungeni ir ne maun?\n\n45 Iwe iei ua apasa ngonuk, pwi achengicheng Moronai, pwe use mwo fen pin kuna watten pwaracho, apw, esap me nein ekkewe chon Nifai meinisin.\n\n46 Pun usun ua fen eita ngeni ir nei at (pun ir meinisin ir mi fokkun chok kukkun) usun ra apasa ngeniei: Semem, nengeni ach we Kot mi nom rech, iwe i esap mutata pwe sipwe turuno; iwe sipwe feino; sisap nieno pwich kewe ika pwe repwe nikitikicheno; iei minne sipwene no, ren nuokusun ika repwe akkufu ekkewe sounfiun Antipus.\n\n47 Iei rese mwo fen fifiu, nge inamo rese nuokusiti mano; iwe ra kon aucheani ngasenon semer kewe nap seni ar aucheani manauer; ewer, ra fen kaeo me ren iner kewe, pwe resap tipemwaramwar, Kot epwe angaser.\n\n48 Iwe ra apasa sefani ngeniei ekkewe kapas an iner kewe, ra apasa: Am ause tipemwaramwar inem kewe ir mi sinei.\n\n49 Iwe non ewe fansoun pwe ua niwin fiti nei kewe ru ngorow ne ungeni ekkei chon Leiman ekkewe ra fen tapweto mwirim. Iwe iei nengeni, ekkewe sounfiun Antipus ra tori ir, iwe ew anuokusun maun a poputa.\n\n50 Ekkewe sounfiun Antipus ra apwangapwang, pokiten ar we nangatamen karis non ew chok mwochomwochen fansoun, ita repwene turunong ne poun ekkewe chon Leiman; iwe ika use niwin fiti nei kewe ru ngorow repwe fen ita apwonueta ar kewe kokkot.\n\n51 Pun Antipus a fen turuno me ren ewe ketinas, me chommong me nein nour kewe sou emmwen, pokiten ar we apwangapwang, minne a fis me ren mwitirin ar we fetan—iei minne ekkewe mwan noun Antipus, ra osukosuk pokiten turunon nour kewe sou emmwen, ra poputa ne fangeta me mwen ekkewe chon Leiman.\n\n52 Iwe non ewe fansoun pwe ekkewe chon Leiman ra apinukunuk, me poputa ne tapwer; iwe iei ekkewe chon Leiman ra tapwer fiti watten pochokun nupwen Ilaman a feito me mwirir fiti noun kewe ru ngorow, me poputa ne fokkun nireno, ina popun pwe unusen ekkewe sounfiun ekkewe chon Leiman ra kouno me kun ngeni Ilaman.\n\n53 Iei nupwen ekkewe aramasen Antipus ra kuna pwe ekkewe chon Leiman ra akunnano inisir, ra ionfengeni nour kewe mwan me feito sefan mwirin ekkewe chon Leiman.\n\n54 Iwe iei non ewe fansoun pwe am, ekkewe aramasen Nifai, ekkewe aramasen Antipus, me ngang fiti nei kewe ru ngorow, am aua rokopwanieno ekkewe chon Leiman, iwe am aua nireno; ewer, tori ukukun ra echimw pwe repwe fangeta nour kewe pisekin maun me pwan inisir pwe repwe chon kanapusen maun.\n\n55 Iwe non ewe fansoun pwe nupwen ra fangeta inisir ngenikem, nengeni, ua anneani ekkewe anuon ekkewe ra fiu rei, pokiten ua nuokus ika pwe mi chommong me neir a ninnino.\n\n56 Nge nengeni, ren ai watten pwapwa, ese wor emon me neir a turuno ngeni ewe puun; ewer, iwe ra fen fiu usun ita ren pochokunen Kot; ewer, ese mwo fat me akkom pwe mwan ra fen fiu ren sokkun manamanen pochokun; iwe fiti sokkun pochokun mi napanap ra turuta won ekkewe chon Leiman, pwe ra anuokusur; iwe ren ei popun ekkewe chon Leiman ra fangeta inisir pwe repwe chon kanapusen maun.\n\n57 Iwe pokiten ese wor am neni pwe nenien nöum kewe chon kanapus, pwe am aupwe tongeni maser pwe am aupwe amwochur seni ekkewe sounfiun ekkewe chon Leiman, iei minne am aua tinireno ngeni ewe fonuen Saraemla, me ew kinikinin ekkewe mwan ekkewe rese ninnino noun Antipus, ne fiti ir; iwe ekkewe nussun ua uwei ir me achufengeni ir ngeni nei kewe sounfiun chon Ammon, me karis sefan ngeni ewe teninimwen Judea.\n\n", "alma 57": "[center][font_size=26]Sopun 57[/font_size][/center]\n\n[i]Ilaman a aporousa usun ar angei Antipara me ewe fangetan me mwirinon ewe eppetin Kumenai—Noun kewe sounfiun chon Ammon ra pwaracho ne fiu; meinisin ra feiengaw, nge ese wor a ninnino—Kit a aporousa usun ninninon me ewe ngasenon ekkewe chon kanapusen chon Leiman. Arap ngeni 63 Ier Mwen Kraist.[/i]\n\n1 Iwe iei non ewe fansoun pwe ua angei echo toropwe seni Ammoron, ewe king, a apasa pwe ika upwe fangeta ekkewe chon kanapusen maun ekkewe ua fen angei pwe i epwe fangeta ewe teninimwen Antipara ngenikem.\n\n2 Nge ua tinano echo toropwe ngeni ewe king, pwe am mi sinei pwe mi naf nöum kewe mwichen sounfiu ren am aupwe angei ewe teninimwen Antipara me ren am pochokun; iwe ren am aupwe fangeta ekkewe chon kanapus fan iten ena teninimw epwe affatano pwe am ause mirit, me ua apasa pwe am aupwe chok fangeta nöum kewe chon kanapus ne ekkesiwin.\n\n3 Iwe Ammoron ese etiwa nei we toropwe, pun i ese mochen ekkesiwin chon kanapus; iei minne am aua poputa ne amonneta ne no ungeni ewe teninimwen Antipara.\n\n4 Nge ekkewe aramasen Antipara ra suseni ewe teninimw, me suno ngeni pwisin teninimwer kewe ekkoch, minne a wor ar nemenem wor, pwe repwe apochokunereno; iwe iei ewe teninimwen Antipara a ono ne pöum.\n\n5 Iwe iei a muchuno ewe rue me wanuen ierin muun ekkewe sou apung.\n\n6 Iwe non ewe fansoun pwe non nepoputan ewe rue me tiuwen ier, am aua angei och pisekin mwongo, me pwan ew kapachen soposop ngeni nöum kewe sounfiu, seni ewe fonuen Saraemla, me seni ewe fonu mi rokopwanieno, minne a tori ukukun wonu ngorow mwan, me nukun wone me nein noun ekkewe chon Ammon ekkewe ra fen feito pwe repwe choni pwir kewe, nei we kukkunun mwichen ru ngorow. Iwe iei nengeni, am mi pochokun, ewer, me a pwan wor chommong am pisekin mwongo a kaworeto ngenikem.\n\n7 Iwe non ewe fansoun pwe a ina am mochen pwe am aupwe efisi ew maun ngeni ewe mwichen sounfiu ekkewe ra nom pwe repwe tumunu ewe teninimwen Kumenai.\n\n8 Iwe iei nengeni, upwe pwar ngonuk pwe mwitir chok am aua apwonueta am we mochen; ewer, ren nöum we pochokunen mwichen sounfiu, are ren ew kinikinin nöum we pochokunen mwichen sounfiu, am aua rokopwanieno, fansoun pwin, ewe teninimwen Kumenai, ekis chok me mwen ita repwe angei ew pisekin mwongo.\n\n9 Iwe non ewe fansoun pwe am aua asoso nukun ewe teninimw ren chommong pwin; nge am aua mour won nöum kewe ketinas, me awora chon mas, pwe ekkewe chon Leiman resap tongeni feito wom fansoun pwin me nikemino, minne ra sotuni chommong fansoun; nge ukukun chommong fansoun ra sotuni iei char a fen supuno.\n\n10 Mwirin och fansoun ar kewe pisekin mwongo ra war, iwe ita repwene tonong non ewe teninimw fansoun pwin. Iwe am, me nukun ekkewe chon Leiman, am ekkewe chon Nifai; iei minne, am aua angei ir me ar kewe pisekin mwongo.\n\n11 Iwe ina mwo an ekkewe chon Leiman ra pokupokuno seni ar aninis non ei napanap, ir mi chok tiniken pwe repwe amwochu ewe teninimw; iei minne a auchea pwe am aupwe angei ekkewe pisekin mwongo me tinireno ngeni Judea, me nöum kewe chon kanapus ngeni ewe fonuen Saraemla.\n\n12 Iwe non ewe fansoun pwe ese chommong ran a no me mwen an ekkewe chon Leiman ra poputa ne kouno ar apinukunukun meinisin aninis; iei minne ra fangeta ewe teninimw ne pöum; iwe iei am aua apwonueta am kewe kokkot ne angei ewe teninimwen Kumenai.\n\n13 Nge non ewe fansoun pwe nöum kewe chon kanapus ra fokkun chommong pwe, ina mwo chommongun chochom we, am aua echimw pwe am aupwe anganga nöum kewe mwichen sounfiu meinisin pwe repwe maser, are fen nireno.\n\n14 Pun nengeni, rekan tiweuu me non watten chochor, me rekan fiu ren foun fau, me ren nifetufet, are ren met chok mettoch ra tongeni wata pour won, ina popun pwe am aua nieno nap seni ru ngorow me neir mwirin ar ra fangeta inisir pwe repwe chon kanapusen maun.\n\n15 Iei minne a auchea ngenikem, pwe am aupwe osopwano manauer, are maser, ren ketinas non pöum, feitiw ngeni ewe fonuen Saraemla; iwe pwan am kewe pisekin mwongo rese kon naf nap seni pwisin nöum kewe aramas, me nukun ekkewe minne am aua fen angei seni ekkewe chon Leiman.\n\n16 Iwe iei, non ekkei weiresin nikinik, a fokkun winiti ew ennetin napanap pwe am aupwe ekieki met am aupwe fori usun ekkei chon kanapusen maun; nge inamo, am aua apungano pwe am aupwe tiniretiw ngeni ewe fonuen Saraemla; iei minne am aua finata ew kinikinin nöum kewe mwan, me ngeni ir pung won nöum kewe chon kanapus pwe repwe feitiw ngeni ewe fonuen Saraemla.\n\n17 Nge non ewe fansoun pwe non ewe soran ra niwin. Iwe iei nengeni, am ause eisini ir usun ekkewe chon kanapus; pun nengeni, ekkewe chon Leiman ra feito wom, iwe ra niwin non serochun fansoun pwe repwe tumunukem seni am aupwe turunong ne pour. Pun nengeni, Ammoron a tini ngeni ir aninis ew minafon pisekin mwongo me pwan ew chommongun mwichen sounfiun mwan.\n\n18 Iwe non ewe fansoun pwe ekkena mwan ekkewe am aua tinireno fiti ekkewe chon kanapus ra wareto non serochun fansoun pwe repwe amwochur, nupwen ita ar repwene akkufukem.\n\n19 Nge nengeni, nei we kukkunun mwichen ru ngorow wone ra unusen fiu non ningeringer; ewer, ra fen pochokun me mwen ekkewe chon Leiman, me ra nieno meinisin ekkewe ra ungeni ir.\n\n20 Iwe nupwen ita nussun nöum kewe sounfiu repwene fangeta me mwen ekkewe chon Leiman, nengeni, ekkena ru ngorow wone ir mi chok pochokun me tiniken.\n\n21 Ewer, me ir mi aneasochis me achocho ar repwe fori ew me ew kapasen annuk ren tichikin; ewer, me pwan anongonong won ar nuku a fis ngeni ir; iwe ua chechemeni ekkewe kapas minne ra apasa ngeniei pwe iner kewe ra fen aiti ir.\n\n22 Iwe iei nengeni, pwe ekkei nei at, me ekkewe mwan ekkewe ra fen kefinita pwe repwe uwei ekkewe chon kanapus, ngeni ir am aupwe kinisou ren ei watten win; pun ir ekkewe ra akkufu ekkewe chon Leiman; iei minne ra suno sefan ngeni ewe teninimwen Mantai.\n\n23 Iwe am mi chok amwochu teninimwem we Kumenai, me esap meinisin am aua ninnino me ren ewe ketinas; nge inamo, am aua fen engino ngeni watten chon mano.\n\n24 Iwe non ewe fansoun pwe mwirin an ekkewe chon Leiman ra fen suno, ua mwitir annuku pwe nei kewe mwan ekkewe ra fen feiengaw repwe kekino seni me nein ekkewe mi mano, me fori pwe feiengawer kewe repwe fofo.\n\n25 Iwe non ewe fansoun pwe mi wor rue pungu, seni nei kewe ru ngorow wone, ekkewe ra fen peno pokiten pönon cha; nge inamo, usun ewe kirekirochun Kot, me ren am fokkun mairu, me pwan pwapwan unusen noum kewe sounfiu, ese wor emon aramas me neir a mano; ewer, me ese pwan wor emon aramas mi mano me neir ekkewe rese angei chommong feiengaw.\n\n26 Iwe iei, ar tumun a amwarar ngeni unusen noum kewe sounfiu, ewer, pwe ren ar manau nupwen mi wor ew ngorow me nein pwim kewe ra fen ninnino. Iwe am aua apungano pwe a no ngeni ewe amwararen manamanen Kot, pokiten ar fokkun nuku non met minne ra fen kaeo pwe repwe nuku—pwe mi wor emon Kot mi pung, me ion chok esap tipemwaramwar, pwe repwe tumun me ren an amwararen manaman.\n\n27 Iei ewe nuku an ekkei ir ua fen kapas usun; ir mi chok kukkun, me ar ekiek mi pochokun, me ra soposopono ne wanong ar apinukunuk non Kot.\n\n28 Iwe iei non ewe fansoun pwe mwirin am aua fen tumunu nöum kewe mwan mi feiengaw, me aua fen peiasenano am kewe mi mano me pwan ekkewe mi mano seni ekkewe chon Leiman, ekkewe ir mi chommong, nengeni, am aua eisini Kit usun ekkewe chon kanapus ekkewe ra fen ita fiti ir ne poputa feitiw ngeni ewe fonuen Saraemala.\n\n29 Iei Kit i ewe kaptin mi nap won ewe mwich ewe a kefinita pwe epwe emmweniretiw ngeni ewe fonu.\n\n30 Iei iei, ikkei ekkewe kapas minne Kit a apasa ngeniei: Nengeni, am aua fen poputa ne feitiw ngeni ewe fonuen Saraemla fiti nouch kewe chon kanapus. Iwe non ewe fansoun pwe am aua churi ekkewe chon spai seni nouch kewe sounfiu, ekkewe ra fen titiuu pwe repwe attona ewe nenien asoso an ekkewe chon Leiman.\n\n31 Iwe ra puchor ngenikem, ra apasa—Nengeni, ekkewe sounfiun ekkewe chon Leiman ra fetan ngeni ewe teninimwen Kumenai; iwe nengeni, repwene turuta wor, ewer, me repwene nieno nouch kewe aramas.\n\n32 Iwe non ewe fansoun pwe nouch kewe chon kanapus ra rongorong ar kewe puchor, minne a efisi pwe repwe pwaracho; iwe ra poputa ne ungenikem.\n\n33 Iwe non ewe fansoun pokiten ar we ungenikem am aua efisi pwe noum kewe ketinas repwe turuta wor. Iwe non ewe fansoun pwe ra sata won noum kewe ketinas non ew mwicheich, non minne, napengeni chochor kewe ra ninnino; iwe nussur kewe ra tiweno me suno senikem.\n\n34 Iwe nengeni, nupwen ra suno me am ause tongeni tori ir, am aua karis mwitir ngeni ewe teninimwen Kumanai; iwe nengeni, am aua tori non fansoun pwe am aupwe tongeni anisi pwich kewe ne tumunu ewe teninimw.\n\n35 Iwe nengeni, sia pwan ngaseno seni ne poun ekkewe chon koum ngenikich. Iwe feioch ewe iten ach Kot; pun nengeni; i ewe a fen angasakicheno; ewer, pwe a fen fori ei auchean mettoch fan itach.\n\n36 Iei non ewe fansoun pwe nupwen ngang, Ilaman, ua rongorong ekkei kapas an Kit, ua uren fokkun pwapwa pokiten ewe kirekirochun Kot non an tumunukem, pwe am ausap tongeni mano meinisin; ewer, iwe ua apinukunuk pwe ngunun ir ekkewe ra fen mano ra fen tonong non ewe nenien asoso an ar Kot.\n\n", "alma 58": "[center][font_size=26]Sopun 58[/font_size][/center]\n\n[i]Ilaman, Kit, me Tiamner ra angei ewe teninimwen Mantai ren ew kokkot—Ekkewe chon Leiman ra marsefan—Ekkewe at noun ekkewe aramasen Ammon ra tumun nupwen ir mi pochokun ne eppeti ar ngaseno me nuku. Arap ngeni 63–62 Ier Mwen Kraist.[/i]\n\n1 Iwe nengeni, iei non ewe fansoun pwe am we mettochun ekitekit mwirin pwe am aupwe angei ewe teninimwen Mantai; nge nengeni, ese wor aan am aupwe tongeni emmwenireu seni ewe teninimw me ren noum kewe kukkunun mwicheich. Pun nengeni, ra chechemeni met minne am aua fen akkom fori; iei minne am ause tongeni asonereno seni ar kewe neni mi pochokun.\n\n2 Iwe ir mi wesen kon chommong nap seni nöum kewe mwichen sounfiu pwe am ause pwaracho ne feino me maun ngeni ir non ar kewe neni mi pochokun.\n\n3 Ewer, iwe a auchea pwe am aupwe anganga nöum kewe mwan ne eppeti ekkena kinikinin ewe fonu minne am aua fen angei sefan am nemenem wor; iei minne a auchea pwe am aupwe witiwit, pwe am aupwe tongeni angei pwan ekkoch chochon sounfiu seni ewe fonuen Saraemla me pwan ew minafon pisekin mwongo.\n\n4 Iwe non ewe fansoun pwe ua tinano emon chon kuno ngeni ewe kepinan fonuem we, pwe upwe auroura usun mwokutukutun nöum kewe aramas. Iwe non ewe fansoun pwe am aua witiwit pwe am aupwe angei pisekin mwongo me pochokun seni ewe fonen Saraemla.\n\n5 Nge nengeni, ei a atufichikem nge ekis chok; pun ekkewe chon Leiman ra pwan angei watten chochon sounfiu seni ran me ran, me pwan chommong pisekin mwongo; iwe iei nonnomum non ei kinikinin fansoun.\n\n6 Iwe ekkewe chon Leiman ra mwitir feiniu ne ungenikem seni fansoun ngeni fansoun, me apungano ren kokkot pwe repwe nikemino; nge inamo am ause tongeni feito ne maun ngeni ir, pokiten ar kewe nenien tumun me neni mi pochokun.\n\n7 Iwe non ewe fansoun pwe am aua witiwit non ekkei aweiresin nonnom ren ukukun chommong maram, pwan mwo tori ita am aupwene mano ren ewe mochenin mwongo.\n\n8 Nge non ewe fansoun pwe am aua angei mwongo, minne a emmwenito ngenikem me ren ew mwichen sounfiun ru ngorow mwan ngeni am aninis; iwe iei unusen ewe aninis minne am aua angei, pwe am aupwe eppeti inisim me fonuem we seni an epwe turunong ne poun ekkewe chon koum ngenikem, ewer, pwe am aupwe fiu ngeni ew chon koum minne mi kon chommong.\n\n9 Iwe iei ewe popun am saw, are ewe popun pwata rese tinato chommong chochon sounfiu ngenikem, am ause sinei; iei minne am aua netipengaw me pwan uren nuokus, pwe ika ren ekkoch popun ekkewe kapungun Kot epwe feito won fonuem we, epwe punguno non am kuf me unusen kiteterino.\n\n10 Iei minne am aua wau unusen ngunum non iotek ngeni Kot, pwe i epwe apochokunakem me angasakemiu seni ne poun ekkewe chon koum ngenikem, ewer, me pwan ngenikem pochokun pwe am aupwe tongeni amwochu teninimwem kewe, me fonuem kewe, me pisekim, ren aninisin nöum kewe aramas.\n\n11 Ewer, iwe non ewe fansoun pwe ewe Samon am Kot a churikem ren ennet pwe i epwe angasakem; ewer, ina popun pwe i a kapas kinamwe ngeni ngunum, me a fang ngenikem pochokunen nuku, me a efisikem pwe am aupwe apinukunuk ren am ngaseno non i.\n\n12 Iwe am aua apinukunuk ren nöum we kukkunun mwichen sounfiu minne am aua angei, me am aua nukuchar ren ew tiniken pwe am aupwe akkufu ekkewe chon koum ngenikem, me amwochu fonuem kewe, me pisekim kewe, me punuwem kewe, me noum kewe, me ewe nongonongen am ngaseno.\n\n13 Iwe iei am aua feino ren unusen am pochokun ngeni ekkewe chon Leiman, ekkewe ir mi nom non ewe teninimwen Mantai; iwe am aua aueta imwem kewe imw mangaku unukun nepekin ewe fonu pon, minne a arap ngeni ewe teninimw.\n\n14 Iwe non ewe fansoun pwe non ewe soran, pwe nupwen ekkewe chon Leiman ra kuna pwe am aua nom non ekkewe kianin ewe fonu pon minne ra arap ngeni ewe teninimw, pwe ra tinau nour kewe spai ra rokopwanino pwe repwe tongeni kuna chochon me ewe pochokunen nöum kewe sounfiu.\n\n15 Iwe non ewe fansoun pwe nupwen ra kuna pwe am ause pochokun, anongonong won chochom kewe, me ra nuokus pwe ika am aupwe aukereno seni ar pekin aninis tiwenon chok ika repwe tou me maun ngenikem me nikemino, me ra pwan ekieki pwe epwe mecheres ar repwe tongeni nikemino ren nour kewe chommongun mwicheich, iei minne ra poputa ne amonneta pwe repwe tou ungenikem ne maun.\n\n16 Iwe nupwen am aua kuna pwe ra amonneta pwe repwe tou ungenikem, nengeni, ua annuku pwe Kit, fiti ew kukkunun mwichen mwan, epwe opano inisin non ewe fonu pon, me pwan Tiamner me ew kukkunun mwichen mwan repwe opano inisir non ewe fonu pon.\n\n17 Iei Kit me noun kewe mwan ra nom won ewe peniemwan me ekkewe ekkoch won ewe peniefefin; iwe nupwen ra opano inisir, nengeni, ua nomwetiw, fiti nussun ekkewe sounfiu, non ena pwan chok neni ikewe am aua akkom aueta imwem kewe imw mangaku non amonnetan ewe fansoun ekkewe chon Leiman repwe tou pwe repwe maun.\n\n18 Iwe non ewe fansoun pwe ekkewe chon Leiman ra tou fiti nour kewe chommongun sounfiu ne ungenikem. Iwe nupwen ra feito me ita repwene turuta wom ren ewe ketinas, ua annuku pwe nei kewe mwan, ekkewe ir mi nom rei, repwe marsefan ngeni non ewe fonu pon.\n\n19 Iwe non ewe fansoun pwe ekkewe chon Leiman ra tapweto mwirim ren wesewesen mwitir, pun ra fokkun mochen pwe repwe torikem pwe repwe tongeni nikemino; iei minne ra tapweikem ngeni non ewe fonu pon; iwe am aua fetano arap ngeni nein Kit me Tiamner, ina minne pwe rese pwá me ren ekkewe chon Leiman.\n\n20 Iwe non ewe fansoun pwe nupwen ekkewe chon Leiman ra fetano unukur, are nupwen ekkewe sounfiu ra fetano unukur, Kit me Tiamner ra uta seni ar kewe nenien opw, me aukano ekkewe spai noun ekkewe chon Leiman pwe resap niwin ngeni ewe teninimw.\n\n21 Iwe non ewe fansoun pwe nupwen ra aukereno, ra saa ngeni ewe teninimw me turuta won ekkewe chon mas ekkewe ir mi nomwetiw pwe repwe masa ewe teninimw, ina minne pwe ra nireno me angei nemenem won ewe teninimw.\n\n22 Iei ei a fis pokiten ekkewe chon Leiman ra mutata unusen nour kewe sounfiu, tiwenon chok fitemon chon mas, pwe repwe emmwenino non ewe fonu pon.\n\n23 Iwe non ewe fansoun pwe Kit me Tiamner ren ei napanap ra angei nemenem won ar kewe neni mi pochokun. Iwe non ewe fansoun pwe am aua sopweno am sai, mwirin am sai watte me non ewe fonu pon ngeni ewe fonuen Saraemla.\n\n24 Iwe nupwen ekkewe chon Leiman ra kuna pwe ra fetan ngeni ewe fonuen Saraemla, ra fokkun nuokus, ren nuokusun ika mi wor ew kokkot a fen fis pwe epwe emmwenireno ngeni kiteter; iei minne ra poputa ne marsefan ngeni ewe fonu pon sefan, ewer, pwan mwo niwin ngeni ewe pwan chok aan minne ra fen feito me non.\n\n25 Iwe nengeni, a pwin me ra aueta imwer kewe imw mangaku, pun ekkewe kaptin mi nap noun ekkewe chon Leiman ra ekieki pwe ekkewe chon Nifai ra apwangapwang pokiten ar we fetan; iwe ra ekieki pwe ra fen asueno unusen nour kewe sounfiu iei minne rese ekieki usun ewe teninimwen Mantai.\n\n26 Iwe non ewe fansoun pwe nupwen a pwin, ua annuku pwe nei kewe mwan resap mour, nge repwe karisino me non pwan ew aan ngeni ewe fonuen Mantai.\n\n27 Iwe pokiten ei am karis non fansoun pwin, nengeni, non ewe soran am aua nuseni ekkewe chon Leiman, ina popun pwe am aua tori me mwer ngeni ewe teninimwen Mantai.\n\n28 Iwe iei non ewe fansoun, pwe ren ei kokkot am aua angei nemenem won ewe teninimwen Mantai me nukun ewe assukun cha.\n\n29 Iwe non ewe fansoun pwe nupwen ekkewe sounfiun ekkewe chon Leiman ra tori unukun ewe teninimw, me kuna pwe am aua monneta pwe am aupwe churi ir, ra fokkun ingeno me mairu ren watten nuokus, ina popun ra suno ngeni non ewe fonu pon.\n\n30 Ewer, iwe non ewe fansoun pwe ekkewe sounfiun ekkewe chon Leiman ra suno seni unusen ei kinikinin ewe fonu. Nge nengeni, ra fen uwei ngeni ir chommong fefin me semirit seni ewe fonu.\n\n31 Iwe ekkena teninimw minne ra fen ono me ren ekkewe chon Leiman, ir meinisin non ei kinikinin fansoun ra nom non am nemenem; iwe semem kewe me nöum kewe fefin me nöum kewe semirit ra niwin ngeni imwer kewe, ir meinisin tiwenon chok ekkewe ir ra fen ono pwe repwe chon kanapus me kekino me ren ekkewe chon Leiman.\n\n32 Iwe nengeni, nöum kewe sounfiu ra chokukkun ar repwe amwochu wesen chommongun teninimw me chommongun fonu.\n\n33 Nge nengeni, am aua apinukunuk non am Kot ewe a fen ngenikem am aupwe win won ekkena fonu, ina popun pwe am aua angei ekkena teninimw me ekkena fonu, minne ir neniem.\n\n34 Iei am ause sinei ewe popun ewe government ese mut ngenikem pwan ekkoch chochon sounfiu; ekkewe mwan ra fen feita ngenikem rese pwan sinei pwata am ause angei watten chochon sounfiu.\n\n35 Nengeni, am aua ekieki pwe ouse fetanoch, me oua fen angeiano ekkewe mwichen sounfiu ngeni ena kinikinin ewe fonu, ika epwe ina, am ause mochen pwe am aupwe ngunungun.\n\n36 Iwe ika pwe esap ina, nengeni, sia nuokus ika pwe mi wor ekkoch tipengaw me non ewe government, pwe rese tinato pwan ekkoch mwan ngeni ach aninis; pun kich mi sinei pwe ir mi kon chommong nap seni met minne ra fen tinato.\n\n37 Nge, nengeni, ese auchea—am mi apinukunuku Kot epwe angasakemino, me nukun apwangapwangen nöum kewe sounfiu, ewer, me epwe angasakemino seni ne poun ekkewe chon koum ngenikem.\n\n38 Nengeni, iei ewe rue me tiuwen ier, non nesoponon we, me sia nom non nemenemen fonuach kewe; iwe ekkewe chon Leiman ra fen suno ngeni ewe fonuen Nifai.\n\n39 Iwe ekkewe at noun ekkewe aramasen Ammon, ekkewe ua fen kapas chen usur, ir mi nom rei non ewe teninimwen Mantai; iwe ewe Samon a fen anisi ir, ewer, me tumunur seni ar repwe turuno me ren ewe ketinas, ina popun pwe ese mwo wor emon aramas a ninnino.\n\n40 Nge nengeni, ra fen riaffouni chommong feiengaw; nge inamo ra nukuchar non ena napanapen ngaseno ren minne Kot a fen angasereno; me ir ra tichik ar repwe chechemeni ewe Samon ar Kot seni ran ngeni ran; ewer, ra soposopono ar achocho ne aneasochisi an kewe annuk kisikis, me an kapung, me an kewe annuk; iwe ar nuku mi pochokun non ekkewe osini usun met minne epwe fis.\n\n41 Iwe iei, pwi achengicheng, Moronai, amwo ewe Samon ach Kot, ewe a fen angasakicheno me fori kich pwe sipwe ngaseno, soposopono ne annomuk fan mesan; ewer, me amwo epwe anisi ekkei aramas, pwan mwo amwo epwe wor om fetanoch ne angei nemenem won met meinisin minne ekkewe chon Leiman ra fen angei senikich, minne ir aninisim. Iwe iei, nengeni, ua esipano nei toropwe. Ngang Ilaman, ewe noun Alma.\n\n", "alma 59": "[center][font_size=26]Sopun 59[/font_size][/center]\n\n[i]Moronai a tingorei Paoran pwe epwe apochokuna ekkewe mwichen sounfiu noun Ilaman—Ekkewe chon Leiman ra angei ewe teninimwen Nifaia—Moronai a song ren ewe government. Arap ngeni 62 Ier Mwen Kraist.[/i]\n\n1 Iei non ewe fansoun non ewe inikken ierin muun ekkewe sou apung won ekkewe aramasen Nifai, mwirin an Moronai a angei me anneani noun Ilaman we toropwe, a fokkun pwapwa pokiten ewe tufich, ewer, ewe fokkun fetanoch minne Ilaman a fen ani, ne angei ekkewe fonu minne ir mi ono.\n\n2 Ewer, iwe a affatano ngeni noun kewe aramas meinisin, non unusen ewe fonu mi rokopwanino non ena kinikin ikewe a nom ie, pwe repwe pwan pwapwa.\n\n3 Iwe non ewe fansoun pwe a mwitir tinano echo toropwe ngeni Paoran, a mochen pwe i epwe annuku mwan pwe repwe ionfengen pwe repwe apochokuna Ilaman, are ekkewe sounfiu noun Ilaman, ren ewe popun pwe epwe mecheres ne tongeni amwochu ena kinikinin ewe fonu minne a fen amwarar an fetanoch ne angei sefani.\n\n4 Iwe non ewe fansoun nupwen Moronai a tinano ei toropwe ngeni ewe fonuen Saraemla, a poputa sefan ne fori ew kokkot pwe i epwe tongeni angei nussun ekkena fonu me teninimw minne ekkewe chon Leiman ra fen angei seni ir.\n\n5 Iwe non ewe fansoun pwe nupwen Moronai a fori amonnetan an epwe no ungeni ekkewe chon Leiman ne maun, nengeni ekkewe aramasen Nifaia, ekkewe ra fen ionfengen seni ewe teninimwen Moronai me ewe teninimwen Liai me ewe teninimwen Morianton, ra chu ren maun me ren ekkewe chon Leiman.\n\n6 Ewer, pwan mwo ekkewe ra fen echimw pwe repwe suno seni ewe fonuen Mantai, me seni ewe fonu mi rokopwani, ra feito me choni ekkewe chon Leiman non ei kinikinin ewe fonu.\n\n7 Iwe iei pokiten ra fokkun chommong, ewer, me ra angei chochon sounfiu seni ran ngeni ran, me ren annuk an Ammoron ra feito ungeni ekkewe aramasen Nifaia, iwe ra poputa ne nireno ren ew fokkun watten wachemuken ninnino.\n\n8 Iwe nour kewe sounfiu ra fokkun chommong ina pwata ekkewe nussun aramasen Nifaia ra echimw ar repwe su me mwer; iwe ra mwo pwan feito me choni ekkewe sounfiun Moronai.\n\n9 Iwe iei pokiten Moronai a ekieki pwe epwe wor mwan repwe titino ngeni ewe teninimwen Nifaia, ren aninisin ekkewe aramas pwe repwe amwochu ena teninimw, me pokiten mi sinei pwe mi mecheres an epwe eppeti ewe teninimw seni an epwe turunong ne poun ekkewe chon Leiman nap seni ar repwe angei sefani seni ir, a ekieki pwe epwe mecheres ar amwochu ena teninimw.\n\n10 Iei minne a annomu noun kewe mwichen sounfiu meinisin pwe repwe amwochu ekkena neni minne a fen angei sefani ir.\n\n11 Iwe iei, nupwen Moronai a kuna pwe ewe teninimwen Nifaia a ono a fokkun uren netipechou, me poputa ne tipemwaramwar, pokiten fofforungawen ekkewe aramas, ika pwe resap turunong ne poun pwir kewe.\n\n12 Iei met a fis ren noun kewe kaptin mi nap meinisin. Ra tipemwaramwar me pwan ingeno pokiten fofforungawen ekkewe aramas, iwe ei pokiten fetanochun ekkewe chon Leiman me wor.\n\n13 Iwe non ewe fansoun pwe Moronai a song ren ewe government, pokiten ar rese afani usun ngasenon muur we.\n\n", "alma 60": "[center][font_size=26]Sopun 60[/font_size][/center]\n\n[i]Moronai a anini ngeni Paoran usun an ewe government tumunungaw ngeni ekkewe sounfiu—Ewe Samon a mutata ekkewe mi tupwon pwe repwe ninnino—Ekkewe chon Nifai repwe aea unusen ar tongeni me pisek ar repwe pwisin angasereno seni ekkewe chon koum ngeni ir—Moronai a aurour pwe epwe fiu ngeni ewe government tiwenon chok ika aninis epwe kawor ngeni noun kewe sounfiu. Arap ngeni 62 Ier Mwen Kraist.[/i]\n\n1 Iwe non ewe fansoun pwe a mak sefan ngeni ewe kepinan ewe fonu, i Paoran, iwe ikkei ekkewe kapas minne a makkei, a apasa: Nengeni, ua ewena nei toropwe ngeni Paoran, non ewe teninimwen Saraemla, i ewe sou apung mi nap me ewe kepina me won ewe fonu, me pwan ngeni ir meinisin ekkewe ra fen kefinita me ren ekkei aramas pwe repwe emmweni me nemeni ekkewe mwokutukutun ei maun.\n\n2 Pun nengeni, a wor ekis met upwe apasa ngeni ir non napanapen ai apungur; pun nengeni, ami mi pwisin sinei pwe oua fen kefinita pwe oupwe ionfengen mwan, me episeki ir ren ketinas, me ren tok, me sokopaten pisekin maun meinisin seni sokopaten nikinik, me tinireno pwe repwe ungeni ekkewe chon Leiman, non ian chok kinikin repwe feito me non fonuach we.\n\n3 Iwe iei nengeni, ua apasa ngenikemi pwe ngang, me pwan nei kewe mwan, me pwan Ilaman me noun kewe mwan, am aua fen fokkun riaffouni watten riaffou; ewer, pwan mwo echik, kaka, me apwangapwang, me sokopaten riaffou seni sokopaten nikinik.\n\n4 Nge nengeni, ika pwe ikkei chok met am aua riaffouni am ausap ngunungun are anini.\n\n5 Nge nengeni, a fen watte wachemuken ninnino me nein nouch kewe aramas; ewer, ngorow ra fen turuno me ren ewe ketinas, eni ita epwe fen sokkono ika pwe oua fen awora ngeni nöum kewe sounfiu nafen chochon mwichen sounfiu me aninis ngeni ir. Ewer, a fen watte ami tumunungaw ngenikem.\n\n6 Iwe iei nengeni, am aua mochen sinei ewe popun ei fokkun wattenon tumunungaw; ewer, am aua mochen sinei ewe popun ami nikinikin ouse aurek.\n\n7 Oua ekieki pwe oupwe mwomwot won ami kewe nenien mwottun king non ew nikinikin ami ouse fatafatoch ne aurek, nupwen ekkewe chon koum ngenikemi repwe acheewano ewe angangen mano unukumi? Ewer, nupwen ra nii manauen ngorowun pwiumi kewe—\n\n8 Ewer, pwan mwo ir ekkewe ra fen apinukunuk womi fan iten tumun, ewer, ra fen enenia kemi non ew wiis pwe ita oupwe tongeni anisi ir, ewer, pwe ita oupwe tongeni titino sounfiu ngeni ir, pwe repwe apochokunereno, me amanaua ngorowun me neir seni ar repwe turuno me ren ewe ketinas.\n\n9 Nge nengeni, esap ikkei meinisin—oua fen amwochatiw ami kewe pisekin mwongo seni ir, ina popun pwe chommong ra fen fiu me pöno seni ir char pokiten ekkei ennetin mochen minne a wor rer fan iten tufichin ekkei aramas; ewer, iwe ei ra fen fori nupwen ita repwene mano ren echik, pokiten ami fokkun wattenon tumunungaw ngeni ir.\n\n10 Iwe iei, pwi achengicheng—pun ita oupwe achengicheng; ewer, me ita oupwe kon fen achocho ne amwasangata inisimi fan iten ewe tufich me ewe ngaseno an ekkei aramas; nge nengeni, oua fen tumunungaw ngeni ir ina popun pwe chan ngorow repwe tota won mokuremi ren niwinin tipis; ewer, pokiten a fen pwano ngeni Kot ar kewe sio meinisin, me ar kewe riaffou meinisin—\n\n11 Nengeni, oua ekieki pwe oupwe tongeni mwot won ami kena nenien mwottun king, me pokiten ewe watten kirekirochun Kot ousap tongeni fori och mettoch me i epwe angasakemi? Nengeni, ika oua ekieki ei oua ekiek non namotmwan.\n\n12 Oua ekieki pwe, pokiten fokkun chommong me nein pwiumi kewe ra fen ninnino epwe pokiten ar fofforungaw? Ua apasa ngenikemi, ika oua ekieki ei oua ekiek non namotmwan; pun ua apasa ngenikemi, mi wor chommong ra fen turuno me ren ewe ketinas; iwe nengeni epwe ina ami kapung;\n\n13 Pun ewe Samon a mutata ekkewe mi tupwon pwe repwe ninnino pwe an we pungoch me kapung epwe fis won ekkewe aramas mi ngaw; iei minne ousap ekieki pwe ekkewe mi tupwon ra poutmwanino pokiten ra ninnino; nge nengeni, ra tonong non ewe nenien asoso an ewe Samon ar Kot.\n\n14 Iwe iei nengeni, ua apasa ngenikemi, ua fokkun nuokus pwe ewe kapungun Kot epwene feito won ekkei aramas, pokiten ar fokkun chipwang, ewer, pwan mwo ewe chipwangen ach we government, me ar fokkun wattenon tumunungaw ngeni pwir kewe, ewer, ngeni ekkewe ra fen ninnino.\n\n15 Pun ika esap ren ewe fofforungaw minne a akkom poputa me nepopuch, ita sipwe fen tongeni ungeni ekkewe chon koum ngenikich pwe resap tongeni angei nemenem woch.\n\n16 Ewer, ika esap ren ewe maun minne a mwitir poputa me neich; ewer, ika esap ren ekkei aramasen king, ekkewe ra fen efisi fokkun watten assuku cha me neich; ewer, atun ewe fansoun sia pwisin fiu fengen, ika pwe sia fen achufengeni ach pochokun usun sia fen akkom fori; ewer, ika esap ren ewe mochenin pochokun me nemenem minne ekkewe aramasen king ra fen ani woch; ika pwe ir mi fen ennet ngeni ewe popun ach ngaseno, me chu ngenikich, me feino ungeni ekkewe chon koum ngenikich, me nukun ar angeiata nour kewe ketinas pwe repwe ungenikich, minne ina ewe popun fokkun watten assuku cha me neich; ewer, ika pwe sia fen no ungeni ir non ewe pochokunen ewe Samon, sipwe fen atoropasa ekkewe chon koum ngenikich, pun ita epwe fen fis, anongonong won apwonuetan an we kapas.\n\n17 Nge nengeni, iei ekkewe chon Leiman ra feito woch, ra angei nemenem won fonuach kewe, me ra nii manauen nouch kewe aramas ren ewe ketinas, ewer, nouch kewe fefin me nouch kewe semirit, me pwan uweireno non fotek, fori ir pwe repwe riaffouni sokopaten riaffou, iwe ei pokiten ewe unusen fofforungaw an ekkewe ra achocho ar repwe angei pochokun me nemenem, ewer, ir ekkewe aramasen king.\n\n18 Nge pwata upwe kapas chommong usun ei mettoch? Pun am ause sinei nge eni ami oua achocho ne kutta nemenem. Am ause sinei nge eni ami mi chon afangema ngeni fonuemi.\n\n19 Are pwe oua fen tumunungaw ngenikem pokiten oua nom nukanapen fonuach we me oua rokopwanino ren tumun, iwe ouse efisi pwe mwongo repwe titito ngenikem, me pwan mwan pwe repwe apochokunano nöum kewe sounfiu?\n\n20 Oua fen monnukano ekkewe annukun ewe Samon ami Kot? Ewer, oua fen monnukano ewe fotek an semach kewe? Oua fen monnukano ekkewe chommong fansoun sia fen ngaseno seni ne poun ekkewe chon koum ngenikich?\n\n21 Are oua ekieki pwe ewe Samon epwe chiwen angasakicheno, nupwen sia mwomwot won ach kewe nenien mwottun king me sise aea ekkewe pisek minne ewe Samon a fen awora ngenikich?\n\n22 Ewer, oupwe mwomwot non chipwang nupwen oua rokopwanino ren chommong ngorowun ekkena, ewer, me chommong engon ngorow, ekkewe ra pwan mwomwot non chipwang, nupwen mi wor chommong ngorow non unusen ekkewe kian ewe fonu ekkewe ra turuno me ren ewe ketinas, ewer, ra feiengaw me pöno char?\n\n23 Oua ekieki pwe Kot epwe neneta womi usun ese wor tipisimi nupwen oupwe chok mwomwot me nengeni ekkei mettoch? Nengeni ua apasa ngonuk, Apw. Iei ua mochen pwe oupwe chechemeni pwe Kot a fen apasa pwe non epwe akkom nimoch, iwe mwirin nukun epwe pwan nimoch.\n\n24 Iwe iei, tiwenon chok ika oupwe aier seni met minne oua fen fori, me poputa ne uta me angang, me tinato mwongo me mwan ngenikem, me pwan ngeni Ilaman, pwe i epwe tongeni anisi ekkewe kinikinin fonuach we minne a fen angei sefani ir, pwe am aupwe pwan tongeni angei nussun fonuach kewe non ekkei kinikin, nengeni epwe auchea pwe am ausap chiwen fiu ngeni ekkewe chon Leiman tori am aupwe akkom nimeti non am mettoch, ewer, pwan mwo ewe mokurenapen ach we government mi nap.\n\n25 Iwe tiwenon chok ika oupwe mutata ai tingor non nei toropwe, me tou me pwarano ngeniei ew ennetin ngunun ngaseno, me achocho ne apochokunano me eppeti nouch kewe sounfiu, me ngeni ir mwongo ren aninisir, nengeni upwe nikiti ew kinikinin nei kewe aramas mi ngaseno pwe repwe amwochu ei kinikinin fonuach we, iwe upwe nikiti ewe pochokun me ewe feiochun Kot wor, pwe esap wor ekkoch pochokun epwe tongeni angang ne ungeni ir—\n\n26 Iwe ei pokiten ar ennetin nuku, me ar tipepos non ar kewe riaffou—\n\n27 Iwe upwe feito ngenikemi, iwe ika epwe wor emon me neimi a wor an mochen epwe angei ngaseno, ewer, ika epwe mwo wor ew fokkun kukkunun nusun ngaseno, nengeni upwe amwasangata chon ungeni me neimi, pwan mwo tori an ekkewe ir mi wor ar mochen pwe repwe angeimwani pochokun me nemenem resap chiwen fis.\n\n28 Ewer, nengeni use nuokusiti ami pochokun are ami nemenem, nge ina ai Kot ewe ua nuokusiti; iwe anongonong won an kewe annuk pwe aua angei nei ketinas pwe upwe eppeti angangen fonuei, iwe ina pokiten ami angangangaw sia fen riaffouni chommong mano me pisek.\n\n29 Nengeni a iei fansoun, ewer, ewe fansoun iei a arapeto, nupwen tiwenon chok ika oupwe pwisin mwasangasangeta ne eppeti fonuemi me noumi kewe kukkun semirit, ewe ketinasen pungoch epwe ittiw womi; ewer, iwe epwe turutiw womi me churikemi pwan mwo tori ami unusen kiteterino.\n\n30 Nengeni, ua witiwitin aninis seni kemi; iwe, tiwenon chok ika oupwe angang ngeni am ngaseno, nengeni, upwe feito remi, pwan mwo non ewe fonuen Saraemla, me wichikemi ren ewe ketinas, ren minne esap chiwen tongeni wor ami pochokun ne akouno ewe fetanochun ekkei aramas non ewe popun ach ngaseno.\n\n31 Pun nengeni, ewe Samon esap mutata pwe oupwe manau me pochokununo non ami angangangaw pwe oupwe nieno noun kewe aramas mi tupwon.\n\n32 Nengeni, oua tongeni ekieki pwe ewe Samon epwe amanaua kemi me efisi kapung ngeni ekkewe chon Leiman, nupwen ewe eereni an semer kewe ewe a efisi ar koput, ewer, iwe a fen napeno me ren ekkewe ra fen rikino senikich, nupwen ami angangangaw a fis pwe ewe popun ami tongen ning me ekkewe namotmwanin mettochun ewe fonufan?\n\n33 Ami mi sinei pwe oua atai ekkewe annuk an Kot, me oua sinei pwe oua puriretiw fan pechemi. Nengeni, ewe Samon a apasa ngeniei: Ika ekkewe ir oua fen finireta pwe noumi kepina rese aier seni ar kewe tipis me angangangaw, oupwe feita pwe oupwe maun ngeni ir.\n\n34 Iwe iei nengeni, ngang, Moronai, ua pesepes, anongonong won ewe pwon mi pin minne ua fen fori pwe upwe aneasochisi ekkewe annuk an ai Kot; iei minne ua mochen pwe oupwe aneasochis ngeni ewe kapasen Kot, me mwitir tinato ngeniei ekkoch ami kewe pisekin mwongo me ekkoch noumi kewe mwan, me pwan ngeni Ilaman.\n\n35 Iwe nengeni, ika ouse fori ei upwe mwitir feito ngenikemi; pun nengeni, Kot esap mutata pwe am aupwe mano ren echik; iei minne i epwe ngenikem ekkoch anemi kewe mwongo, ika mwo epwe seni ewe ketinas. Iei oupwe tumunu pwe oupwe apwonueta ewe kapasen Kot.\n\n36 Nengeni, ngang Moronai, nöumi we kaptin mi nap. Use achocho ai upwe angei nemenem, nge upwe aukatiw. Use achocho ai upwe angei sufonun ewe fonufan, nge upwe angei ewe ningochun ai Kot, me ewe ngaseno me tufichin fonuei we. Iwe iei ua esipano nei toropwe.\n\n", "alma 61": "[center][font_size=26]Sopun 61[/font_size][/center]\n\n[i]Paoran a ureni Moronai usun aunap me ungeni ewe government—Ekkewe aramasen king ra angei Saraemla me ra chungeni ekkewe chon Leiman—Paoran a tingor aninisin sounfiu repwe ungeni ekkewe chon ungeni. Arap ngeni 62 Ier Mwen Kraist.[/i]\n\n1 Nengeni, iei non ewe fansoun pwe mwitir mwirin an Moronai a tinano noun we toropwe ngeni ewe kepina mi nap, a angei echo toropwe seni Paoran, ewe kepina mi nap. Iwe ikkei ekkewe kapas minne i a angei:\n\n2 Ngang, Paoran, ngang ewe kepina mi nap won ei fonu, ua tinano ekkei kapas ngeni Moronai, ewe kaptin mi nap won ekkewe sounfiu. Nengeni, ua apasa ngonuk, Moronai, pwe use pwapwa non ami kewe weiresin riaffou, ewer, a anetipengawa nguni.\n\n3 Nge nengeni, mi wor ekkewe ir ra pwapwa non ami riaffou, ewer, ina popun ra fen poputa non ungeni ngeniei, me pwan ekkewe ir nei aramas ekkewe ir mi ngaseno, ewer, iwe ra fen poputa ne ungenikem ra fokkun chommong.\n\n4 Iwe ina ekkewe ra achocho pwe repwe angeiano ewe nenien mwottun kapung seniei ir ekkewe popun ei ennetin angangangaw; pun ra fen aea chommongun eingeing, me ra fen emmwenano netipen chommong aramas, minne ina ewe popun riaffou mi anetipechou me neich; ra fen amwochu ach kewe pisekin mwongo, me ra fen anuokusu nouch kewe aramas mi ngaseno ina popun rese feino ngonuk.\n\n5 Iwe nengeni, ra fen asueino me mwer, iwe ua fen suno ngeni ewe fonuen Gideon, fiti meinisin mwan mi tufich ai upwe tongeni angei ir.\n\n6 Iwe nengeni, ua fen tinano ew porous non unusen ei kinikinin ewe fonu; iwe nengeni, ra achufengen ngenikem iteiten ran, pwe repwe angei nour pisekin maun, ne eppeti fonuer me ar ngaseno, me pwe repwe angei niwinin ekkewe muan ngenikem.\n\n7 Iwe ra fen feito ngenikem, ina popun pwe ekkewe ra fen poputa ne ungenikem ra wesen pwarano ar we ungeni, ewer, ina popun pwe ra nuokusitikem me rese pwaracho ne tou ungenikem non maun.\n\n8 Ra fen angei nemenem won ewe fonu, are ewe teninimw, teninimwen Saraemla; ra fen finata emon king wor, iwe a fen mak ngeni ewe kingen ekkewe chon Leiman, non minne i a fen choni ewe mwichen muun atipeew ngeni i; non minne mwichen muun atipeew i a fen tipeew pwe epwe amwochu ewe teninimwen Saraemla, minne nemenem i a ekieki pwe epwe atufichi ekkewe chon Leiman ne choroku nussun ewe fonu, iwe i epwe finita an epwe king won ekkei aramas nupwen repwe kuf me ren ekkewe chon Leiman.\n\n9 Iwe iei, non noum we toropwe ka fen esitaei, nge ese auchea; ngang use song, nge ua pwapwa non sufonun netipom. Ngang, Paoran, use achocho ai upwe angei nemenem, tiwenon chok ai upwe amwochu ai we nenien mwottun kapung pwe upwe tongeni tumunu ekkewe pung me ewe ngasenon nei kewe aramas. Nguni mi nukuchar non ena napanapen ngaseno non minne Kot a fen angasakicheno.\n\n10 Iwe iei, nengeni, sipwe ungeni fofforungaw pwan mwo tori assuku cha. Sisap assuku chan ekkewe chon Leiman ika pwe repwe nom non pwisin fonuer.\n\n11 Sisap assuku chan pwich kewe ika resap poputa non ew ungeni me angei ewe ketinas ngenikich.\n\n12 Sipwe pwisin mut ngeni inisich sipwe nom fan nemenien ewe choun fotek ika epwe auchea me ren ewe pungochun Kot, are ika epwe annuku ngenikich pwe sipwe fori.\n\n13 Nge nengeni i ese annuku ngenikich pwe sipwe mut ngeni inisich sipwe nom fan nemenien ekkewe chon koum ngenikich, nge pwe sipwe wanong ach apinukunuk non i, iwe i epwe angasakicheno.\n\n14 Iei minne, pwi achengicheng, Moronai, sipwe ungeni ngaw, me met chok mi ngaw sisap tongeni ungeni ren ach kapas, ewer, awewe usun ren chon ungeni me chon rikino, sipwe ungeni ir ren nouch ketinas, pwe sipwe tongeni annomu ach we ngaseno, pwe sipwe tongeni pwapwa non ewe auchean tufichin ach we mwichefen, me non ewe nongonongen ach we Chon Angasano me ach Kot.\n\n15 Iei minne, mwitir feito rei fiti ekkoch noum kewe mwan, me nikiti ekkewe nussun fan tumunun Liai me Tiankam; ngeni ir nemenem pwe repwe emmweni ewe maun non ena kinikinin ewe fonu, anongonong won ewe Ngunun Kot, minne ina ewe pwan ngunun ngaseno minne mi nom rer.\n\n16 Nengeni ua fen tinano ekkoch pisekin mwongo ngeni ir, pwe resap tongeni mano tori ami oupwe tongeni feito rei.\n\n17 Ionfengeni met chok mwichen sounfiu ka tongeni nupwen ami karisito ikei, iwe sipwe mwitir feino ungeni ekkewe chon rikino, non ewe pochokunen ach Kot anongonong won ewe nuku minne mi nom rech.\n\n18 Iwe sipwe angei nemenem won ewe teninimwen Saraemla, pwe sipwe tongeni angei ekkoch mwongo pwe sipwe tinano ngeni Liai me Tiankam; ewer, sipwe feino ungeni ir non ewe pochokunen ewe Samon, iwe sipwe awesano ei ennetin angangangaw.\n\n19 Iwe iei, Moronai, ua pwapwa ai angei noum toropwe, pun ua ekis aurek usun met sipwe fori, ika pwe epwe pung rech ach sipwe no ungeni pwich kewe.\n\n20 Nge ka fen apasa, tiwenon chok ika repwe aier ewe Samon a fen annuku ngonuk pwe kopwe no ungeni ir.\n\n21 Tumunu pwe kopwe apochokunano Liai me Tiankam non ewe Samon; ureni ir pwe resap nuokus, pun Kot epwe angasereno, ewer, me pwan ir meinisin ekkewe ra nukuchar non ena napanapen ngaseno non minne Kot a fen angasereno. Iwe iei ua esipano nei toropwe ngeni pwi achengicheng, Moronai.\n\n", "alma 62": "[center][font_size=26]Sopun 62[/font_size][/center]\n\n[i]Moronai a fetano pwe repwe anisi Paoran non ewe fonuen Gideon—Ekkewe aramasen king ekkewe rese etiwa ar repwe eppeti fonuer we ra ninnino—Paoran me Moronai ra angei sefani Nifaia—Chommong chon Leiman ra choni ekkewe aramasen Ammon—Tiankam a nieno Ammoron iwe mwirin i a ninnino—Ekkewe chon Leiman ra kasuno seni ewe fonu, iwe kinamwe a kawor—Ilaman a niwin ngeni ewe angangen afanafan me aueta ewe Mwichefen. Arap ngeni 62–57 Ier Mwen Kraist.[/i]\n\n1 Iwe non ewe fansoun pwe nupwen Moronai a angei ei toropwe netipan a mefi apinukunuk, me a uren fokkun ennetin pwapwa pokiten nikitun Paoran, pwe i ese emon chon afangema ngeni ewe ngaseno me angangen fonuan we.\n\n2 Nge i a pwan fokkun netipeta pokiten angangangawen ekkewe ir ra fen asueno Paoran seni ewe nenien mwottun kapung, ewer, amuchunon pokiten ekkewe ra fen ungeni fonuer me pwan ar Kot.\n\n3 Iwe non ewe fansoun pwe Moronai a angei ew kukkunun chochon mwan, anongonong won mochenin Paoran, me ngeni Liai me Tiankam nemenem won nussun noun kewe sounfiu, me a poputani an karis ngeni ewe fonuen Gideon.\n\n4 Iwe a aueta ewe esisinen ngaseno non met chok neni i a tonong non, me angei met chok mwichen sounfiu i a tongeni non unusen an we karis ngeni ewe fonuen Gideon.\n\n5 Iwe non ewe fansoun pwe chommong ngorow ra achufengen ngeni an we esisin, me ra angeiata nour ketinas ne eppeti ar we ngaseno, pwe resap tongeni tonong non fotek.\n\n6 Iwe iei, nupwen Moronai a fen ionfengeni met chok mwan a tongeni non unusen an we fetan, a feito ngeni ewe fonuen Gideon; iwe a achufengeni noun kewe mwichen sounfiu ngeni ekkewe noun Paoran ra fokkun pochokununo, pwan mwo pochokun nap seni ekkewe mwan noun Peikus, i ewe kingen ekkewe chon rikino ekkewe ra fen asueno ekkewe aramas mi ngaseno seni ewe fonuen Saraemla me ra angei nemenem won ewe fonu.\n\n7 Iwe non ewe fansoun pwe Moronai me Paoran ra feitiw fiti nour kewe sounfiu ngeni ewe fonuen Saraemla, me feino ungeni ewe teninimw, me ra churi ekkewe mwan noun Peikus, ina popun pwe ra feito pwe repwe maun.\n\n8 Iwe nengeni, Peikus a ninnino me noun kewe mwan ra ono pwe chon kanapus, iwe Paoran a niwin ngeni an we nenien mwottun kapung.\n\n9 Iwe ekkewe mwan noun Peikus ra angei ar kapung, anongonong won ewe annuk, me pwan ekkewe aramasen king ekkewe ra fen ono me katurunong non kanapus; iwe ra ninnino anongonong won ewe annuk; ewer, ekkewe mwan noun Peikus me ekkewe aramasen king, ion chok esap angeiata pisekin maun ne eppeti fonuer we, nge epwe fen fiu ngeni, repwe ninnino.\n\n10 Iwe iei a auchea pwe ei annuk epwe tichik ar aneasochisi fan iten tumunun fonuer we; ewer, iwe ion chok a pwá pwe a amam ar ngaseno a mwitir ninnino anongonong won ewe annuk.\n\n11 Iwe iei a muchuno ewe inikken ierin muun ekkewe sou apung won ekkewe aramasen Nifai; Moronai me Paoran ra fen awora sefani kinamwe ngeni ewe fonuen Saraemla, me nein nour kewe pwisin aramas, me ra fen efisi mano me won ekkewe ir meinisin rese ennet ngeni ewe angangen ngaseno.\n\n12 Iwe non ewe fansoun non nepoputan ewe inik me ewin ierin muun ekkewe sou apung won ekkewe aramasen Nifai, Moronai a mwitir annuku pwe pisekin mwongo repwe titino, me pwan ew mwichen sounfiun wonu ngorow mwan repwe titino ngeni Ilaman, pwe repwe anisi i ne tumunu ena kinikinin ewe fonu.\n\n13 Iwe a pwan annuku pwe ew mwichen sounfiun wonu ngorow mwan, fiti ew ukukun mwongo mi naf, repwe titino ngeni ekkewe sounfiun Liai me Tiankam. Iwe non ewe fansoun pwe ei a fis pwe epwe apochokunano ewe fonu seni ekkewe chon Leiman.\n\n14 Iwe non ewe fansoun pwe Moronai me Paoran, ra nikiti ew watten mwichen mwan non ewe fonuen Saraemla, ra poputani ar karis fiti ew watten mwichen mwan ngeni ewe fonuen Nifaia, pokiten ra fokkun tiniken ar repwe akkufu ekkewe chon Leiman non ena teninimw.\n\n15 Iwe non ewe fansoun pwe nupwen ar ra fetan ngeni ewe fonu, ra akkufu ew watten mwichen mwanin ekkewe chon Leiman, me nieno chommong me neir, me angei ar kewe pisekin mwongo me nour kewe pisekin maun.\n\n16 Iwe non ewe fansoun mwirin ar niapeni ir, ra annuku ir pwe repwe tonong non ew pwon mi pin pwe resap chiwen angeiata nour kewe pisekin maun ne ungeni ekkewe chon Nifai.\n\n17 Iwe nupwen ra tonong non ei pwon mi pin ra tinireno pwe repwe nonnom ren ekkewe aramasen Ammon, iwe ukukur a akkarap ngeni ruanu ngorow ekkewe rese ninnino.\n\n18 Iwe non ewe fansoun pwe nupwen ra tinireno ra sopweno ar we karis ngeni ewe fonuen Nifaia. Iwe non ewe fansoun pwe nupwen ar ra feito ngeni ewe teninimwen Nifaia, ra aueta imwer kewe imw mangaku non ekkewe sonosonun Nifaia, minne a arap ngeni ewe teninimwen Nifaia.\n\n19 Iei Moronai a fokkun mochen pwe ekkewe chon Leiman repwe tou maun ngeni ir, won ekkewe sonoson; nge ekkewe chon Leiman, pokiten ir mi sinei usun ar we fokkun pwaracho esemuch, me pokiten ra kuna watten chochor kewe, iei minne rese pwaracho ne tou ungeni ir; iei minne rese tou pwe repwe maun non ena ran.\n\n20 Iwe nupwen ewe pwinin a feito, Moronai a feino non rochopwaken ewe pwin, me feito won unungen ewe tit pwe epwe woperi non met kinikinin ewe teninimw ekkewe chon Leiman ra asoso ie fiti nour kewe sounfiu.\n\n21 Iwe non ewe fansoun pwe ra nom otiw, arap ngeni ewe nenien tonong; iwe ir meinisin ir mi mour. Iwe iei Moronai a niwin ngeni noun kewe sounfiu, me annuku pwe repwe mwitir amonnata san mi pochokun me natö, pwe repwe aureretiw seni unungen ewe tit ngeni non kinikinin ewe tit.\n\n22 Iwe non ewe fansoun pwe Moronai a annuku pwe noun kewe mwan repwe karis ngeni me tota won unungen ewe tit, me auratiw inisir ngeni ena kinikinin ewe teninimw, ewer, pwan mwo non notou, ikewe ekkewe chon Leiman ra asoso ie fiti nour kewe sounfiu.\n\n23 Iwe non ewe fansoun pwe ir meinisin ra ururetiw non ewe teninimw fansoun nepwin, ren ar kewe san mi pochokun me ar kewe natö; iei nupwen ewe soran a feito ir meinisin ra nom non ekkewe tittin ewe teninimw.\n\n24 Iwe iei nupwen ekkewe chon Leiman ra neno me kuna pwe ekkewe sounfiun Moronai ra nom non ekkewe tit, ra fokkun nuokus, ina popun pwe ra suu me ren ewe nenien tonong.\n\n25 Iwe iei nupwen Moronai a kuna pwe ra suno me mwan, a annuku pwe noun kewe mwan repwe karisino ne ungeni ir, me nieno chommong, me rokopwanieno ekkoch, me angei ir pwe chon kanapus; iwe nussur kewe ra suno ngeni non ewe fonuen Moronai, minne a nom non ekkewe kia arap ngeni orossetin ewe sat.\n\n26 Iei Moronai me Paoran ra angei nemenem won ewe teninimwen Nifaia me nukun an turuseni ir emon aramas; iwe mi wor chommong me nein ekkewe chon Leiman ekkewe ra ninnino.\n\n27 Iei non ewe fansoun pwe chommong me nein ekkewe chon Leiman ekkewe ir chon kanapus ra fokkun mochen choni ekkewe aramasen Ammon me winiti aramas mi ngaseno.\n\n28 Iwe non ewe fansoun pwe meinisin ekkewe ra fokkun mochen, ngeni ir a mumuta anongonong won ar mochen.\n\n29 Iei minne, ekkewe chon kanapusen ekkewe chon Leiman meinisin ra choni ekkewe aramasen Ammon, me ra poputa ne fokkun angang, ra anganga ewe puun, amari sokopaten grain, me penen man me pwin man seni sokopaten nikinik; iwe iei ekkewe chon Nifai ra ngaseno seni ew watten chou; ewer, ina popun pwe ra ngaseno seni ekkewe chon kanapusen ekkewe chon Leiman meinisin.\n\n30 Iei non ewe fansoun pwe Moronai, mwirin an angei nemenem won ewe teninimwen Nifaia, a fen angei chommong chon kanapus, minne a fokkun achokukkunano ekkewe sounfiun ekkewe chon Leiman, me a fen angei sefani chommong me nein ekkewe chon Nifai ekkewe ir mi ono non chon kanapus, minne a fokkun apochokunano ekkewe sounfiun Moronai; iei minne Moronai a feino seni ewe fonuen Nifaia ngeni ewe fonuen Liai.\n\n31 Iwe non ewe fansoun pwe nupwen ekkewe chon Leiman ra kuna pwe Moronai a feito ngeni ir, ra nuokus sefan me suno me mwen ekkewe sounfiun Moronai.\n\n32 Iwe non ewe fansoun pwe Moronai me noun kewe sounfiu ra tapwer seni teninimw ngeni teninimw, tori ar chu me ren Liai me Tiankam; iwe ekkewe chon Leiman ra su seni Liai me Tiankam, pwan mwo feitiw won ekkewe kia arap ngeni orossetin ewe fonu, tori ar feito ngeni ewe fonuen Moronai.\n\n33 Iwe ekkewe sounfiun ekkewe chon Leiman ra ioifengen meinisin, tori ukukun ar chufengen non ew mwicheich meinisin me non ewe fonuen Moronai. Iei Ammoron, ewe kingen ekkewe chon Leiman, a pwan nom rer.\n\n34 Iwe non ewe fansoun pwe Moronai me Liai me Tiankam ra asoso fiti nour kewe sounfiu ir mi rokopwanireno me non ekkewe kian ewe fonuen Moronai, ina popun pwe ekkewe chon Leiman ra rokopwanino me non ekkewe kia arap ngeni ewe fonu pon non eor, me non ekkewe kia arap ngeni ewe fonu pon non otiw.\n\n35 Iwe iei ra asoso non ewe pwinin. Pun nengeni, ekkewe chon Nifai me pwan ekkewe chon Leiman ra apwangapwang pokiten nangatamen ewe fetan; iei minne rese apungano won och kokkot non ewe fansoun pwin, tiwenon chok Tiankam; pun i a fokkun song ren Ammoron, ina popun pwe a ekieki pwe Ammoron, me Amalekaia pwin we, ir ra fen ewe popun ei watten me soposoponon maun nefiner me ekkewe chon Leiman, minne a fen ina ewe popun fokkun chommong maun me assuku cha, ewer, me fokkun chommong nengita.\n\n36 Iwe non ewe fansoun pwe Tiankam non an song a feino non ewe nenien asoso an ekkewe chon Leiman, me a auratiw inisin me won ekkewe tittin ewe teninimw. Iwe a feino fiti efoch san, seni neni ngeni neni, tori an kuna ewe king; iwe a afota efoch assefich ngeni i, minne a pwereni i arap ngeni ewe ngasangas. Nge nengeni, ewe king a annenoi noun kewe chon angang me mwen an mano, ina popun pwe ra tapwei Tiankam, me nieno i.\n\n37 Iei non ewe fansoun pwe nupwen Liai me Moronai ra sinei pwe Tiankam a mano ra fokkun netipechou; pun nengeni, i a fen emon mwan a pwaracho ne fiu fan iten fonuan, ewer, emon ennetin chiechien ngaseno; me i a fen riaffouni fokkun chommong riaffou mi anetipechou. Nge nengeni, i a mano, me a fen feino non ewe napanapen unusen ewe fonufan.\n\n38 Iei non ewe fansoun pwe Moronai a fetano non ewe soran, me feito ngeni ekkewe chon Leiman, ina popun pwe ra nireno ren ew watten wachemuken ninnino; me ra asureu seni ewe fonu; iwe ra suno, rese pwan mwo chiwen niwin atun ena fansoun ne ungeni ekkewe chon Nifai.\n\n39 Iwe iei a muchuno ewe inik me ewin ierin muun ekkewe sou apung won ekkewe aramasen Nifai; iwe iei ra fen wes ne maun, me assuku cha, me nengita, me riaffou, ren ukukkun chommong ier.\n\n40 Iwe a fen wor nii manau, me anini fengen, me etinepat, me sokopaten meinisin angangangaw me nein ekkewe aramasen Nifai; nge inamo fan asengesin ekkewe mi tupwon, ewer, pokiten ekkewe iotek an ekkewe mi tupwon, ra manau.\n\n41 Nge nengeni, pokiten fokkun nangatamen ewe maun nefinen ekkewe chon Nifai me ekkewe chon Leiman chommong ra tipe pochokununo, pokiten fokkun nangatamen ewe maun; iwe chommong ra tipe pwetete pokiten ar kewe riaffou, ina popun pwe ra etipetekisona inisir me mwen Kot, pwan mwo non ewe anonnonun tipetekison.\n\n42 Iwe non ewe fansoun pwe mwirin an Moronai a apochokunano ekkei kinikinin ewe fonu minne ir mi kon pwano ngeni ekkewe chon Leiman, tori an a naf pochokuner, a niwin ngeni ewe teninimwen Saraemla; me pwan Ilaman a niwin ngeni ewe nenien an neuo; iwe a pwan wor kinamwe sefan a fis me nein ekkewe aramasen Nifai.\n\n43 Iwe Moronai a fangeta ewe nemenemen noun kewe sounfiu ngeni ne poun noun we anuon, itan Moronaia; iwe a no ngeni pwisin imwan we pwe epwe tongeni ranini nussun ranin kewe non kinamwe.\n\n44 Iwe Paoran a niwin ngeni ewe nenien mwottun kapung; me Ilaman a angei sefani wiisan an epwe afanafan ngeni ekkewe aramas ewe kapasen Kot; pun pokiten chommong maun me anini fengen a auchea pwe ew annuk epwe for sefan me non ewe mwichefen.\n\n45 Iei minne, Ilaman me pwin kewe ra feino, me ra afanafana ewe kapasen Kot ren watten pochokun tori pesepesen chommong aramas usun ar fofforungaw, minne a efisi ir pwe repwe aier seni ar kewe tipis me repwe papatais ngeni ewe Samon ar Kot.\n\n46 Iwe non ewe fansoun pwe ra forata sefan ewe mwichefenin Kot, non unusen ewe fonu.\n\n47 Ewer, me kukkun annuk ra for usun ewe annuk. Iwe nour kewe sou apung, me nour kewe sou apung mi nap ra kefinita.\n\n48 Iwe ekkewe aramasen Nifai ra poputa ne feiochuno sefan me non ewe fonu, me poputa ne chommongono me pochokununo sefan me non ewe fonu. Iwe ra poputa ne fokkun pisekisek.\n\n49 Nge ina mwo ar kewe pisekisek, are ar pochokun, are ar feiochuno, rese nuapas non namanam tekian ne meser; rese pwan mang ne chechemeni ewe Samon ar Kot; nge ra fokkun etipetekisona inisir me mwen i.\n\n50 Ewer, ra chechemeni usun ekkewe auchean mettoch ewe Samon a fen fori ngeni ir, pwe i epwe angasereno seni mano, me seni fofo, me seni kanapus, me seni sokopaten meinisin riaffou, iwe i a fen angasereno seni ne poun ekkewe chon koum ngeni ir.\n\n51 Iwe ra soposopono ne iotek ngeni ewe Samon ar Kot, ina popun pwe ewe Samon a efeiochur, anongonong won an kapas, ina minne ra pochokununo me feiochuno me non ewe fonu.\n\n52 Iwe non ewe fansoun pwe ekkei mettoch meinisin ra wesino. Iwe Ilaman a mano, non ewe inik me nimuwen ierin muun ekkewe sou apung won ekkewe aramasen Nifai.\n\n", "alma 63": "[center][font_size=26]Sopun 63[/font_size][/center]\n\n[i]Siplon me mwirinon Ilaman a angei nemenem won ekkewe uruo mi pin—Chommong chon Nifai ra sai ngeni ewe fonu ennefen—Eikot a for sipw, minne ra saino non ewe sat notou—Moronaia a akkufu ekkewe chon Leiman non maun. Arap ngeni 56–52 Ier Mwen Kraist.[/i]\n\n1 Iwe non ewe fansoun non nepoputan ewe inik me wonuen ierin muun ekkewe sou apung won ekkewe aramasen Nifai, pwe Siplon a angei nemenem won ekkei mettoch mi monomon minne a fen kawor ngeni Ilaman me ren Alma.\n\n2 Iwe i emon mwan mi pung, iwe a fetan wenechar me mwen Kot; me a soposopono ne achocho ne fori mi och, ne aneasochisi ekkewe annuk an ewe Samon an Kot; me pwan pwin we.\n\n3 Iwe non ewe fansoun pwe Moronai a pwan mano. Iwe iei a muchuno ewe inik me wonuen ierin muun ekkewe sou apung.\n\n4 Iwe non ewe fansoun pwe non ewe inik me fisu ierin muun ekkewe sou apung, mi wor ew watten mwichen mwan, pwan mwo ukukun nimu ngorow fepuku mwan, fiti punuwer kewe me nour kewe, ra tou seni ewe fonuen Saraemla ngeni non ewe fonu minne a nom ennefen.\n\n5 Iwe non we fansoun pwe Eikot, pokiten i emon mwan mi fokkun mochen keao minefon mettoch, iei minne a feino me fana efoch wan fokkun watten sipw, me won kian ewe Fonuen ras, arap ngeni ewe fonu Tatakis, me a osuweno non ewe sat notou, arap ngeni ewe aukukkunun fonu minne a weneno ngeni ewe fonu ennefen.\n\n6 Iwe nengeni, mi wor chommong me nein ekkewe chon Nifai ekkewe ra tonong won me saino fiti chommong pisekin mwongo, me pwan chommong fefin me semirit; iwe ra saino ennefen. Iwe iei a muchuno ewe inik me fisuwen ier.\n\n7 Iwe non ewe inik me wanuen ier, ei mwan a pwan fana ekkoch sipw. Iwe ewe aewin sipw a pwan niwin, me chommong aramas ra tonong won; iwe ra pwan angei aner kewe chommong mwongo, me saino sefan ngeni ewe fonu ennefen.\n\n8 Iwe non we fansoun pwe rese chiwen rongorong usur. Iwe am aua ekieki pwe ra mono non anonnonun ewe sat. Iwe non ewe fansoun pwe efoch pwan sipw a saino; iwe ian a no ian am ause sinei.\n\n9 Iwe non ewe fansoun pwe non ei ier mi chommong aramas ra feino non ewe fonu ennefen. Iwe iei a muchuno ewe inik me wanuen ier.\n\n10 Iwe non ewe fansoun non ewe inik me tiuwen ierin muun ekkewe sou apung, Siplon a pwan mano, iwe Korianton a no ngeni ewe fonu ennefen non efoch sipw, pwe epwe uweiano ekkoch pisekin mwongo ngeni ekkewe aramas ra fen saino ngeni ena fonu.\n\n11 Iei minne mi auchea an Siplon epwe mutano ekkei mettoch mi monomon, me mwen an mano, won noun Ilaman we, ewe a iteni Ilaman, ewe a eiteit seni itan seman we.\n\n12 Iei nengeni, ekkewe mak meinisin minne ra nom fan nemenien Ilaman ra makkeno me titino me nein ekkewe noun aramas non unusen ewe fonu, tiwenon chok ekkewe kinikin minne ra annuk me ren Alma pwe resap wareno ie.\n\n13 Nge inamo, ekkei mettoch repwe tumun non monomon, me keititiw seni ew tappin aramas ngeni pwan ew; iei minne, non ei ier, ra fen mumuta won Ilaman, me mwen manon Siplon.\n\n14 Iwe non ewe pwan fansoun non ei ier pwe mi wor ekkoch chon rikino ekkewe ra fen feino ngeni ekkewe chon Leiman; iwe ra pwan mwasangeta sefan ne song ngeni ekkewe chon Nifai.\n\n15 Iwe non ewe pwan chok ier ra feitiw fiti ew chommongun mwichen sounfiu pwe repwe maun ngeni ekkewe aramasen Moronaia, are ngeni ewe mwichen sounfiun Moronaia, non minne ra kuf me kasuno sefan ngeni pwisin fonuer kewe, ra riaffouni chommong mi mano.\n\n16 Iwe iei a muchuno ewe inik me tiuwen ierin muun ekkewe sou apung won ekkewe aramasen Nifai.\n\n17 Iwe iei a muchuno uruon Alma we, iwe Ilaman noun we anuon, me pwan Siplon, i ewe noun anuon.\n\n", "hel 1": "[center][font_size=26]Ewe Puken Ilaman[/font_size][/center]\n\nEw uruon ekkewe chon Nifai. Ar kewe maun me anini fengen, me ar kewe etinepat. Me pwan ekkewe osinien chommong soufos mi fel, me mwen wareton Kraist we, anongonong won ekkewe uruo an Ilaman, i ewe noun Ilaman, me pwan anongonong won ekkewe uruo an noun kewe anuon, pwan mwo feitiw ngeni wareton Kraist we. Me pwan chommong me nein ekkewe chon Leiman ra siwin. Ew uruon ar we siwin. Ew uruon wenecharen ekkewe chon Leiman, me fofforungawen me angang mi anieput an ekkewe chon Nifai, anongonong won ewe uruo an Ilaman me noun kewe anuon, pwan mwo feitiw ngeni wareton Kraist we, minne a iteni ewe puken Ilaman, me soposopono.\n\n[center][font_size=26]Sopun 1[/font_size][/center]\n\n[i]Paoran ewe aruwan a winiti emon sou apung mi nap me a ninnino me ren Kiskuman—Peikiumeni a wiiseni ewe nenien mwottun kapung—Koriantumer a emmweni ekkewe sounfiun chon Leiman, a angei Saraemla, me nieno Peikiumeni—Moronaia a akkufu ekkewe chon Leiman me angei sefani Saraemla, iwe Koriantumer a ninnino. Arap ngeni 52–50 Ier Mwen Kraist.[/i]\n\n1 Iwe iei nengeni, non ewe fansoun non nepoputan ewe faikken ierin muun ekkewe sou apung won ekkewe aramasen Nifai, a poputa ne wor ew ennetin weires me nein ekkewe aramasen ekkewe chon Nifai.\n\n2 Pun nengeni, Paoran a mano, me a feino non ewe napanapen unusen ewe fonufan; iei minne a poputa ne wor ew ennetin anini fengen usun ion epwe angei ewe nenien mwottun kapung me nein ekkewe pwi pwi, ir ekkewe noun Paoran.\n\n3 Iwe ikkei iter ekkewe ra anini fan iten ewe nenien mwottun kapung, ekkewe ra pwan efisi ekkewe aramas ne anini: Paoran, Peianki, me Peikiumeni.\n\n4 Iei esap ikkei meinisin ekkewe noun Paoran (pun a chommong noun), nge ikkei ir ekkewe ra anini fan iten ewe nenien mwottun kapung; iei minne, ra efisi unungat keimufesen me nein ekkewe aramas.\n\n5 Nge inamo, non ewe fansoun pwe Paoran a kefinita me ren mongungun ekkewe aramas pwe epwe sou apung mi nap me emon kepina me won ekkewe aramasen Nifai.\n\n6 Iwe non ewe fansoun Peikiumeni, nupwen a kuna pwe ese tongeni angei ewe nenien mwottun kapung, a tipew ngeni mongungun ekkewe aramas.\n\n7 Nge nengeni, Peianki, me ena kinikinin ekkewe aramas ekkewe ra fokkun mochen pwe i epwe nour kepina, a fokkun ningeringer; iei minne, ita epwene eingano ekkewe aramas pwe repwe poputa ne ungeni pwir kewe.\n\n8 Iwe non ewe fansoun nupwen ita epwene fori ei, nengeni, a ono, me a kapung anongonong won mongungun ekkewe aramas, me kapunguno ngeni mano; pun a fen poputa ne ungeni me sotuni ne atano ewe ngaseno an ekkewe aramas.\n\n9 Iei nupwen ekkena aramas ekkewe ra fokkun mochen pwe i epwe nour kepina ra kuna pwe i a kapunguno ngeni mano, iei minne ra song, iwe nengeni, ra tinano emon Kiskuman, pwan mwo ngeni ewe nenien mwottun kapung an Paoran, me nii manauen Paoran nupwen an mwot won ewe nenien mwottun kapung.\n\n10 Iwe a tapw me ren ekkewe chon angang noun Paoran; nge nengeni, a fokkun mwitir an Kiskuman we suno pwe ese wor emon a tongeni tori i.\n\n11 Iwe a feino ngeni ekkewe ra tinano, iwe ra tonong non ew pwon meinisin, ewer, ra akkapon me ren nour ewe Chon Fori esemuch, pwe resap ureni emon pwe Kiskuman a fen nieno Paoran.\n\n12 Iei minne, Kiskuman ese pwano me nein ekkewe aramasen Nifai, pun i mi asokkano nikinikin atun ewe fansoun a nieno Paoran. Iwe Kiskuman me an we mwicheich, ekkewe ra fen pwon ngeni i, ra nofiti inisir me nein ekkewe aramas, non ew napanap pwe resap tongeni pwá; nge meinisin ekkewe ra pwá ra kapunguno ngeni mano.\n\n13 Iwe iei nengeni, Peikiumeni a kefinita, anongonong won mongungun ekkewe aramas, pwe epwe emon sou apung mi nap me emon kepina me won ekkewe aramas, pwe epwe nemenem non nenien pwin we Paoran; iwe a fis anongonong won an tufich. Iwe ekkei meinisin a fis non ewe faikken ierin muun ekkewe sou apung; iwe a wor amuchunon.\n\n14 Iwe non ewe fansoun non ewe faik me ewin ierin muun ekkewe sou apung, pwe ekkewe chon Leiman ra ionfengeni ew chommongun sounfiun mwan, me episeki ir ren ketinas, me ren tok me ren nikappich, me ren foun nikappich, me ren pwonupwonun mokur, me ren chechen neup, me ren sokopaten meinisin pwonupwon seni sokopaten nikinik.\n\n15 Iwe ra feitiw sefan pwe repwe tongeni efisi maun ngeni ekkewe chon Nifai. Iwe ra emmwen me ren emon mwan itan Koriantumer; iwe i emon mwirimwirin Saraemla; iwe i emon chon rikino seni me nein ekkewe chon Nifai; iwe i emon watten me emon pochokunen mwan.\n\n16 Iei minne, ewe kingen ekkewe chon Leiman, itan Tupalat, i ewe noun Ammoron, a ekieki pwe Koriantumer, pokiten i emon mwan mi pochokun, a tongeni uta ngeni ekkewe chon Nifai, ren an pochokun me pwan ren an mirit esemuch, ina popun pwe ren an tinano i epwe tongeni angei pochokun me won ekkewe chon Nifai—\n\n17 Iei minne a amwasangereta ngeni ar repwe song, me a ionfengeni noun kewe sounfiu, me a finata Koriantumer pwe epwe nour sou emmwen, me a annuku pwe repwe karisitiw ngeni ewe fonuen Saraemla pwe repwe maun ngeni ekkewe chon Nifai.\n\n18 Iwe non ewe fansoun pwe pokiten fokkun chommongun anini fengeni me fokkun chommongun weires me non ewe government, pwe rese annomu chon mas mi naf non ewe fonuen Saraemla; pun ra ekieki pwe ekkewe chon Leiman resap pwaracho ne feito non nukanapen fonuer kewe ar repwe maunei ena teninimw mi napanap Saraemla.\n\n19 Iwe non ewe fansoun pwe Koriantumer a karisino me mwen noun kewe chommongun mwicheich, me feito won ekkewe aramasen ewe teninimw, iwe ar we karis a fokkun mwitir ina pwata ese wor fansoun an ekkewe chon Nifai repwe ionfengeni nour kewe sounfiu.\n\n20 Iei minne Koriantumer a niietiw ekkewe chon mas me ren ewe nenien tonong non ewe teninimw, me karisino fiti unusen noun we mwichen sounfiu non ewe teninimw, iwe ra nieno meinisin ekkewe ra ungeni ir, ina popun pwe ra angei nemenem won unusen ewe teninimw.\n\n21 Iwe non ewe fansoun pwe Peikiumeni, i ewe sou apung mi nap, a su me mwen Koriantumer, pwan mwo ngeni ekkewe tittin ewe teninimw. Iwe non ewe fansoun pwe Koriantumer a wichi i ngeni ewe tit, ina popun pwe i a mano. Iwe iei a muchuno ekkewe ranin Peikiumeni.\n\n22 Iwe iei nupwen Koriantumer a kuna pwe a angei nemenem me won ewe teninimwen Saraemla, me kuna pwe ekkewe chon Nifai ra su me mwer, me ra ninnino, me ra ono, me ra katurunong non kanapus, me pwe i a angei ewe nemenem won ewe pochokunen neni me non unusen ewe fonu, netipan a apinukunuk ina popun pwe ita epwene no ungeni unusen ewe fonu.\n\n23 Iwe iei ese nomwetiw non ewe fonuen Saraemla, nge a karisino fiti ew watten mwichen sounfiu, pwan mwo ngeni ewe teninimwen Fonuen ras; pun ina an mochen pwe epwe feino me pokueno ew aanan ren ewe ketinas, pwe i epwe tongeni angei ekkewe kinikinin ewe fonu ennefen.\n\n24 Iwe, a ekieki pwe ar we unusenapen pochokun a nom nukanapen ewe fonu, iei minne a karisino, ese ngeni ir fansoun ar repwe achufengeni inisir tiwenon chok non kukkunun mwicheich; iwe non ei napanap ra turuta wor me pokuretiw ngeni ewe puun.\n\n25 Nge nengeni, ei karis an Koriantumer non nukanapen ewe fonu a efisi ngeni Moronaia tufich wor, nge inamo watten chochon ekkewe chon Nifai ekkewe ra fen ninnino.\n\n26 Pun nengeni, Moronaia a ekieki pwe ekkewe chon Leiman resap pwaracho ne feito non nukanapen ewe fonu, nge repwe maunei ekkewe teninimw mi rokopwenieno me non ekkewe kia usun ra fen fori; iei minne Moronaia a annuku pwe nour kewe sounfiu mi pochokun repwe amwochu ekkena kinikin mi rokopwanireno arap ngeni ekkewe kia.\n\n27 Nge nengeni, ekkewe chon Leiman rese nuokus anongonong won an we mochen, nge ra fen feito non nukanapen ewe fonu, me angei ewe auchean teninimw minne ina ewe teninimwen Saraemla, me ra fetan non ekkewe wesen auchean kinikinin ewe fonu, ne nieno ekkewe aramas ren ew watten wachemuken ninnino, mwan, fefin, me pwan semirit, ra angei nemenem won chommong teninimw me chommong neni mi pochokun.\n\n28 Nge nupwen Moronaia a sinei usun ei, a mwitir tinano Liai fiti ew mwichen sounfiu repwe rokopwanireno pwe repwe akounor me mwen repwe feito ngeni ewe Fonuen Ras.\n\n29 Iwe iei a fori; me a akounor me mwen ar feito ngeni ewe Fonuen ras, me maun ngeni ir, ina popun pwe ra poputa ne marsefan ngeni ewe fonuen Saraemla.\n\n30 Iwe non ewe fansoun pwe Moronaia a akounor non ar marsefan, me maun ngeni ir, ina popun pwe a winiti ew fokkun maun mi uren cha; ewer, chommong ra ninnino, iwe me nein chochon ekkewe ra ninnino Koriantumer a pwan pwá.\n\n31 Iwe iei, nengeni, ekkewe chon Leiman rese tongeni marsefan ngeni pwan ew aan, esap pwan ngeni ennefen, are ngeni eor, are ngeni otiw, are ngeni notou, pun ra rokopwanino won meinisin kinikin me ren ekkewe chon Nifai.\n\n32 Iwe iei an Koriantumer aturanong ekkewe chon Leiman nein ekkewe chon Nifai, ina popun ra nom non nemenemen ekkewe chon Nifai, iwe i pwisin a ninnino, iwe ekkewe chon Leiman ra fangeta inisir ngeni ne poun ekkewe chon Nifai.\n\n33 Iwe non ewe fansoun pwe Moronaia a angei sefan nemenem won ewe teninimwen Saraemla, me annuku pwe ekkewe chon Leiman ra fen ono pwe chon kanapus repwe tou seni ewe fonu non kinamwe.\n\n34 Iwe iei a muchuno ewe faik me ewin ierin muun ekkewe sou apung.\n\n", "hel 2": "[center][font_size=26]Sopun 2[/font_size][/center]\n\n[i]Ilaman, ewe noun Ilaman, a winiti sou apung mi nap—Katianton a emmweni ewe mwichen Kiskuman—Noun Ilaman we chon angang a nieno Kiskuman, iwe ewe mwichen Katianton a suno ngeni non ewe fonu pon. Arap ngeni 50–49 Ier Mwen Kraist.[/i]\n\n1 Iwe non ewe fansoun non ewe faik me ruen ierin muun ekkewe sou apung, mwirin an Moronaia a forata kinamwe sefan nefinen ekkewe chon Nifai me ekkewe chon Leiman, nengeni ese wor emon an epwe nenieni ewe nenien mwottun kapung; iei minne a poputa ne wor ew anini fengen sefan nein ekkewe aramas usun ion epwe nenieni ewe nenien mwottun kapung.\n\n2 Iwe non ewe fansoun pwe Ilaman, i ewe noun Ilaman, a kefinita pwe epwe nenieni ewe nenien mwottun kapung, me ren mongungun ekkewe aramas.\n\n3 Nge nengeni, Kiskuman, ewe a nieno Paoran, a opono ne witiwit pwe epwe pwan nieno Ilaman; iwe i a aninis me ren an we mwicheich, ewe a fen tonong non ew pwon pwe esap wor emon epwe sinei an fofforungaw.\n\n4 Pun mi wor emon Katianton, ewe a fokkun tipachem non chommong kapas, me pwan non an mwokutukut, an epwe sopweno ewe angangen nii manau mi monomon me angangen sona; iei minne a winiti ewe sou emmwenin ewe mwichen Kiskuman.\n\n5 Iei minne a eingereno, me pwan Kiskuman, pwe ika repwe enenia i won ewe nenien mwottun kapung i epwe mut ngeni ekkewe ra choni an we mwicheich pwe repwe nom non pochokun me nemenem me nein ekkewe aramas; iei minne Kiskuman a sotuni an epwe nieno Ilaman.\n\n6 Iwe non ewe fansoun nupwen a feino ngeni ewe nenien mwottun kapung pwe epwe nieno Ilaman, nengeni emon me nein ekkewe chon angang noun Ilaman, a fen nom nukun fansoun nepwin, me a fen angei, seni an asokkano nikinikin, ew mirit usun ekkewe kokkot minne ra fen fis me ren ei mwicheich pwe repwe nieno Ilaman—\n\n7 Iwe non ewe fansoun pwe a churi Kiskuman, iwe a ngeni i ew esisin; iei minne Kiskuman a pwari ngeni i kokkotun an mochen, a mochen pwe i epwe emmweni i ngeni ewe nenien mwottun kapung pwe i epwe nieno Ilaman.\n\n8 Iwe nupwen ewe chon angang noun Ilaman a sinei meinisin mochenin netipen Kiskuman, me pwe ina an kokkot pwe epwe nii manau, me pwan ina ewe kokkoten meinisin ekkewe ra choni an we mwicheich pwe repwe nii manau, me repwe sona, me pwe repwe angei nemenem, (iwe iei ar kokkot mi monomon, me ar mwicheich) ewe chon angang noun Ilaman a apasa ngeni Kiskuman: Sipwe feino ngeni ewe nenien mwottun kapung.\n\n9 Iei ei a fokkun apwapwai Kiskuman, pun a ekieki pwe epwe awesano an we kokkot; nge nengeni, ewe chon angang noun Ilaman, nupwen ar ra feino ngeni ewe nenien mwottun kapung, a pwosu Kiskuman pwan mwo ngeni ewe ngasangas, pwe i a turuno me mano me ese wor och ngunungun. Iwe a sano me ureni Ilaman ekkewe mettoch meinisin minne i a fen kuna, me rongorong, me fori.\n\n10 Iwe non ewe fansoun pwe Ilaman a titino pwe repwe angei ei mwicheichen chon sona me nii manau mi monomon, pwe repwe tongeni kapungen ninnino anongonong won ewe annuk.\n\n11 Nge nengeni, nupwen Katianton a kuna pwe Kiskuman ese niwin a nuokus ika pwe i epwe ninnino; iei minne a annuku pwe an we mwicheich epwe tapweno mwirin. Iwe ra suu seni ewe fonu, me ren ew aan mi monomon, ngeni non ewe fonu pon; iwe iei nupwen Ilaman a titino pwe repwe angei ir rese tongeni pwá me ekis.\n\n12 Iwe pwan och usun ei Katianton epwe pwan affateno mwirin. Iwe iei a muchuno ewe faik me ruen ierin muun ekkewe sou apung won ekkewe aramasen Nifai.\n\n13 Iwe nengeni, non soponon ei puk sipwe kuna pwe ei Katianton a fisino pwe i ewe turutiwen, ewer, arap ngeni unusen ewe kiteterinon ekkewe aramasen Nifai.\n\n14 Nengeni use ara soponon ewe puken Ilaman, nge ua ara soponon ewe puken Nifai, seni minne ua fen angei ekkewe uruo meinisin minne ua fen makkei.\n\n", "hel 3": "[center][font_size=26]Sopun 3[/font_size][/center]\n\n[i]Chommong chon Nifai ra mwokut ngeni ewe fonu ennefen—Ra kauuta imwen simen me makkei chommong uruo—Engon ngorow ra siwin me papatais—Ewe kapasen Kot a emmweni aramas ngeni amanau—Nifai ewe noun Ilaman a nenieni ewe nenien mwottun kapung. Arap ngeni 49–39 Ier Mwen Kraist.[/i]\n\n1 Iwe iei non ewe fansoun non ewe faik me unungatin ierin muun ekkewe sou apung, ese wor anini fengen me nein ekkewe aramasen Nifai tiwenon chok ekis namanam tekia minne a fis non ewe mwichefen, minne a efisi ekkoch kukkunun etinepat me nein ekkewe aramas, minne mwokutukut ra wesino me ne soponon ewe faik me unungat ier.\n\n2 Iwe ese wor anini fengen me nein ekkewe aramas non ewe faik me ruanun ier; ese pwan kon watte anini fengen non ewe faik me nimuen ier.\n\n3 Iwe non ewe fansoun non ewe faik me wonu, ewer, mi watte anini fengen me chommong etinepat; non minne a fokkun wor chommong ra tou seni ewe fonuen Saraemla, me feino ngeni ewe fonu ennefen pwe repwe fonueni ewe fonu.\n\n4 Iwe a fokkun watte towawan ar sai, ina popun pwe ra feito ngeni watten konik me chommong chonupupu.\n\n5 Ewer, iwe ra pwan toropas fetan non meinisin kinikinin ewe fonu, non met chok kinikin esemo ponnuno me ese it ira, pokiten chommongun ekkewe aramas ra fen akkom fonueni ewe fonu.\n\n6 Iwe iei ese wor kinikinin ewe fonu a ponnuno, tiwenon chok ren ekkewe ira; nge pokiten watten kiteterinon ekkewe aramas ekkewe ra fen akkom fonueni ewe fonu a iteni ponnuno.\n\n7 Iwe a chok wor chokukkunun ira won unungen ewe fonu, nge inamo ekkewe aramas ra feino ra fokkun angoch non angangen simen; iei minne ra kauuta imw seni simen, non minne ra nonnom non.\n\n8 Iwe non ewe fansoun pwe ra chommongono me toropas fetan, me feino seni ewe fonu eor ngeni ewe fonu ennefen, me toropas fetan ina popun pwe ra poputa ne pwonano unungen unusen ewe fonufan, seni ewe sat eor ngeni ewe sat ennefen, seni ewe sat notou ngeni ewe sat otiw.\n\n9 Iwe ekkewe aramas ra nom non ewe fonu ennefen ra nonnom non imw mangaku, me non imwen simen, iwe ra mutata met chok ira epwe pwukuta won unungen ewe fonu pwe epwe marita, pwe mwirin och fansoun epwe tongeni wor rer ira pwe repwe aueta imwer kewe, ewer, teninimwer kewe, me ar kewe tempel, me ar kewe sinakok, me ar kewe nenien tumun, me sokopaten meinisin ar kewe imw.\n\n10 Iwe non ewe fansoun pokiten ira a fokkun chokukkun me non ewe fonu ennefen, ra titino chommong seni won sipw.\n\n11 Iwe iei ra awora ngeni ekkewe aramas me non ewe fonu ennefen pwe repwe tongeni aueta chommong teninimw, seni ira me pwan seni simen.\n\n12 Iwe non ewe fansoun pwe mi wor chommong me nein ekkewe aramasen Ammon, ekkewe ir chon Leiman seni ar uputiw, ra pwan titino ngeni non ei fonu.\n\n13 Iwe iei mi wor chommong uruo ra isoni usun mwokutukutun ekkei aramas, me ren chommong me nein ekkei aramas, minne ir mi wesewesen tichikitiw me ennetin watte, usur.\n\n14 Nge nengeni, ew ne pukun kinikinin mwokutukutun ekkei aramas, ewer, ewe uruon ekkewe chon Leiman me uruon ekkewe chon Nifai, me ar kewe maun, me anini fengen, me etinepat, me ar kewe afanafan, me ar kewe osini, me titi mettoch won sipw me ar fana sipw, me ar kauuta tempel, me kauuta sinakok me ar kewe nenien tumun, me ar wenechar, me ar fofforungaw, me ar nii manau, me ar sona, me ar angemwan, me sokopaten meinisin angang mi anieput me nisou, rese tongeni pachenong non ei angang.\n\n15 Nge nengeni, mi wor chommong puk me chommong uruon sokopaten nikinik, iwe ra fen isois akkaewin me ren ekkewe chon Nifai.\n\n16 Iwe ra fen keititiw seni ew tappin aramas ngeni pwan ew me ren ekkewe chon Nifai, pwan mwo tori ar ra turunong non atai annuk me ekkewe chon koum ngeni ir ra nii manauer, angemwan seni ir, me kutter, me asufetaner, me ninnino, me toropas fetan me won unungen ewe fonufan, me nofit fengen me ekkewe chon Leiman tori ar rese chiwen iteni chon Nifai, ra winiti aramas mi ngaw, me mwacho, me rochongaw, ewer, pwan mwo winiti chon Leiman.\n\n17 Iwe iei ua niwin sefan ngeni ai uruo; iei minne, met ua fen apasa a fen fis mwirin a wor ennetin anini fengen, osukosuk, me maun, me etinepat, me nein ekkewe aramasen Nifai.\n\n18 Ewe faik me wonuen ierin muun ekkewe sou apung a muchuno;\n\n19 Iwe non ewe fansoun pwe mi chok wor ennetin anini fengen me non ewe fonu, ewer, pwan mwo non ewe faik me fisuen ier, me pwan non ewe faik me wanuen ier.\n\n20 Nge inamo Ilaman a nenieni ewe nenien mwottun kapung ren pungoch me nonnopok; ewer, a achocho ne aneasochisi ekkewe annuk, me ekkewe kapung, me ekkewe annukun Kot; me a soposopono ne fori met minne mi pung ne mesen Kot; me a fetan non eerenien saman we, ina popun pwe a feiochuno me non ewe fonu.\n\n21 Iwe non ewe fansoun pwe a wor ruomon noun at. A eita ewe mwanichi ewe it Nifai, me ngeni ewe kukkununon, ewe it Liai. Iwe ra poputa ne marita ngeni ewe Samon.\n\n22 Iwe non ewe fansoun pwe ekkewe maun me anini fengen ra poputa ne kouno, non ew kukkunun ukukun, me nein ekkewe aramasen chon Nifai, non soponon ewe faik me wanuen ierin muun ekkewe sou apung me won ekkewe aramasen Nifai.\n\n23 Iwe non ewe fansoun non ewe faik me tiuwen ierin muun ekkewe sou apung, mi wor soposoponon kinamwe a fis me non ewe fonu, ekis meinisin tiwenon chok ikewe ekkewe mwicheich mi monomon minne Katianton ewe chon sona a forata me non ekkewe kinikinin ewe fonu mi kon masow, minne non ena fansoun ese pwano ngeni ekkewe ra nom mokurenapen ewe government; iei minne rese kouno seni ewe fonu.\n\n24 Iwe non ewe fansoun pwe non ewe pwan chok ier mi fokkun wor watten feioch me non ewe mwichefen, ina popun pwe mi wor chommong ngorow ekkewe ra choni inisir ngeni ewe mwichefen me ra papatais ngeni aier.\n\n25 Iwe fokkun watte ewe feioch an ewe mwichefen, me fokkun chommong ekkewe feioch minne ra kaworou won ekkewe aramas, pwe pwan mwo ekkewe pris mi nap me ekkewe sense pwisin ra ingeno nap seni epwe aukuk.\n\n26 Iwe non ewe fansoun pwe ewe angangen ewe Samon a fetanoch tori chommong ra papatais me chungeni ewe mwichefenin Kot, chommong aramas, ewer, pwan mwo engon ngorow.\n\n27 Iei sia tongeni kuna pwe ewe Samon mi uren umoumoch ngeni ekkewe meinisin repwe, non ennetin netiper, kokkori itan we mi pin.\n\n28 Ewer, iei sia kuna pwe ewe tittin nang mi suk ngeni meinisin, pwan mwo ngeni ekkewe repwe nuku non iten Jises Kraist, i ewe Noun Kot.\n\n29 Ewer, sia kuna pwe ion chok a mochen epwe kamwochuno ewe kapasen Kot, minne mi manau me uren pochokun, minne epwe kinifeseni non ru kinikin ekkewe meinisin mi nikatupotup me ekkewe sar me ekkewe kokkotun ewe tefin, me emmweni ekkewe chon nuku non Kraist non ew aukukkunun me chokisikisin aan ngeni epekin ewe anonnonun pwangen riaffou minne a monneta pwe epwe oromano ekkewe aramas mi ngaw—\n\n30 Me wano ngunur, ewer, ngunur esap tongeni mano, ren peniemwanin Kot me non ewe muun nang, pwe repwe mwomwot ren Abraham, me Isaac, me ren Jacob, me ren semach kewe meinisin mi fel, pwe resap chiwen tou.\n\n31 Iwe non ei ier mi wor soposoponon apwapwa me non ewe fonuen Saraemla, mi non ekkewe kinikin mi rokopwanieno meinisin, pwan mwo non unusen ewe fonu minne a masow me ren ekkewe chon Nifai.\n\n32 Iwe non ewe fansoun pwe a wor kinamwe me fokkun ennetin pwapwa non nussunon ewe faik me tiuwen ier; ewer, me a pwan wor soposoponon kinamwe me ennetin pwapwa non ewe nimen ierin muun ekkewe sou apung.\n\n33 Iwe non ewe nime me ewin ierin muun ekkewe sou apung a pwan wor kinamwe, tiwenon chok ewe namanam tekia minne a poputa ne tonong non ewe mwichefen—esap non ewe mwichefenin Kot, nge non netipen ekkewe aramas ekkewe ra ara pwe ra choni ewe mwichefenin Kot—\n\n34 Iwe ra nuapas non namanam tekia, pwan mwo ngeni ar eriaffou chommong me nein pwir kewe. Iei ei a ew ennetin ngaw, minne a efisi ewe kinikinin ekkewe aramas mi kon tipetekison pwe repwe riaffouni weiresin eriaffou, me fetan non weires chapur.\n\n35 Nge inamo ra echikipin me iotek fan chommong, me pochokununo me pochokununo non ar tipetekison, me nukuchareno me nukuchareno non ewe nuku usun Kraist, tori ngunur a ureno ren pwapwa me kinamwe, ewer pwan mwo tori ewe enimenimen me enimenimochunon ewe netiper, minne enimenimochuno a fis pokiten ar fangeta netiper ngeni Kot.\n\n36 Iwe non ewe fansoun pwe ewe nime me ruen ier a pwan muchuno non kinamwe, tiwenon chok ewe fokkun pochokunen namanam tekia minne a tonong non netipen ekkewe aramas; iwe ena pokiten ar fokkun chommong pisekisek me ar feiochuno me non ewe fonu; iwe a napeno wor seni ran ngeni ran.\n\n37 Iwe non ewe fansoun non ewe nime me unungatin ierin muun ekkewe sou apung, Ilaman a mano, iwe noun we mwanichi Nifai a poputa ne nemenem non nenian we. Iwe non ewe fansoun pwe a nenieni ewe nenien mwottun kapung ren pungoch me nonnopok; ewer, a aneasochisi ekkewe annukun Kot, me fetan non eerenien seman we.\n\n", "hel 4": "[center][font_size=26]Sopun 4[/font_size][/center]\n\n[i]Chon rikino seni ekkewe chon Nifai me ekkewe chon Leiman ra achufengen non mwichen sounfiu me angei ewe fonuen Saraemla—An ekkewe chon Nifai kuf a fis pokiten ar fofforungaw—Ewe Mwichefen a kukkununo, iwe ekkewe aramas ra apwangapwangeno usun ekkewe chon Leiman. Arap ngeni 38–30 Ier Mwen Kraist.[/i]\n\n1 Iwe non ewe fansoun non ewe nime me ruanu ier mi wor chommong etinepat me non ewe mwichefen, me mi pwan wor ew anini fengen me nein ekkewe aramas, ina popun pwe a wor watten assuku cha.\n\n2 Iwe ewe kinikin mi kon ungeni ra ninnino me kasuu seni ewe fonu, iwe ra feino ngeni ewe kingen ekkewe chon Leiman.\n\n3 Iwe non ewe fansoun pwe ra achocho ne amwasangata ekkewe chon Leiman pwe repwe maun ngeni ekkewe chon Nifai; nge nengeni, ekkewe chon Leiman ra fokkun nuokus, ina popun pwe rese ausening ngeni ekkewe kapas an ekkewe chon rikino.\n\n4 Nge non ewe fansoun non ewe nime me wonuen ierin muun ekkewe sou apung, mi wor chon rikino ekkewe ra feita seni ekkewe chon Nifai ngeni ekkewe chon Leiman; iwe ra fisioch fiti ekkewe ekkoch ne amwasangereta ne song ngeni ekkewe chon Nifai; iwe ir meinisin non ena ier ra amonneta ngeni maun.\n\n5 Iwe non ewe nime me fisuen ier ra feitiw ungeni ekkewe chon Nifai ne maun, iwe ra poputani ewe angangen mano; ewer, ina popun pwe non ewe nime me wanuen ierin muun ekkewe sou apung ra fisioch ne angei nemenem won ewe fonuen Saraemla; ewer, me pwan ekkewe fonu meinisin, pwan mwo ewe fonu minne a arap ngeni ewe fonu Fonuen ras.\n\n6 Iwe ekkewe chon Nifai me ekkewe sounfiun Moronaia ra kasuno pwan mwo ngeni ewe Fonuen ras;\n\n7 Iwe ikewe ra apochokunereno ngeni ekkewe chon Leiman, seni ewe sat notou, pwan mwo ngeni ewe sat otiw; a ukukun ew ranin sai ngeni emon chon Nifai, won ewe kinikin minne ra fen apochokunano me annomu nour kewe sounfiu pwe repwe eppeti fonuer we ennefen.\n\n8 Iwe iei ekkena chon rikino seni ekkewe chon Nifai, fiti aninisin ew chommong mwichen sounfiun ekkewe chon Leiman, ra angei meinisin pisekin ekkewe chon Nifai minne a nom non ewe fonu eor. Iwe ekkei meinisin ra fis non ewe nime me wanuen me tiuwen ierin muun ekkewe sou apung.\n\n9 Iwe non ewe fansoun non ewe wonen ierin muun ekkewe sou apung, Moronaia a fetanoch fiti noun kewe sounfiu ne angei chommong kinikinin ewe fonu; ewer, ra angei sefani chommong teninimw minne ra fen turunong ne poun ekkewe chon Leiman.\n\n10 Iwe non ewe fansoun non ewe wone me ewin ierin muun ekkewe sou apung ra fetanoch ne angei sefani pwan mwo esopun fonuer kewe meinisin.\n\n11 Iei ei watten chommong mi mano an ekkewe chon Nifai, me ewe watten wachemuken ninnino minne a fis neir, ita esap fen fis ika esap ren ar fofforungaw me ar angang mi anieput minne a fis neir; ewer, me a pwan fis nein ekkewe ra ara pwe ra choni ewe mwichefenin Kot.\n\n12 Iwe ina pokiten ewe namanam tekian netiper, pokiten ar fokkun pisekisek, ewer, ina pokiten ar eriaffou ngeni ekkewe mi woungaw, ra amwochu aner mwongo seni ekkewe mi echik, ra amwochu ufer seni ekkewe mi seneno, me wichi pwir kewe mi tipetekison won saper, ra turunufasa met minne mi pin, ra amam ewe ngunun osini me ngunun pwarata, nii manau, angemwan, chofona, sona, fori angangen nisou, poputa non pochokunen anini fengen, me suno ngeni ewe fonuen Nifai, nein ekkewe chon Leiman—\n\n13 Iwe pokiten ei ar fokkun fofforungaw, me ar sikaseni non pwisin ar pochokun, ra nikitino non ar pwisin pochokun; iei minne rese feioch, nge ra riaffou me wichiwich, me kasuno me mwen ekkewe chon Leiman, tori an turuseni ir arap ngeni meinisin nemenemen fonuer kewe.\n\n14 Nge nengeni, Moronaia a afanafana chommong mettoch ngeni ekkewe aramas pokiten ar angangangaw, me pwan Nifai me Liai, ir ekkewe anuon noun Ilaman, ra afanafana chommong mettoch ngeni ekkewe aramas, ewer, me osini chommong mettoch ngeni ir usun ar angangangaw, me met epwe fis ngeni ir ika resap aier seni ar kewe tipis.\n\n15 Iwe non ewe fansoun pwe ra aier, iwe ren ukukun ar aier ra poputa ne feiochuno.\n\n16 Iwe nupwen Moronaia a kuna pwe ra aier a achocho ne emmweni ir seni neni ngeni neni, me seni teninimw me teninimw, pwan mwo tori ar angei sefani esopun pisekir kewe me esopun fonuer kewe meinisin.\n\n17 Iwe iei a muchuno ewe wone me ewin ierin muun ekkewe sou apung.\n\n18 Iwe non ewe fansoun non ewe wone me ruen ierin muun ekkewe sou apung, pwe Moronaia ese chiwen tongeni angei nemenem won ekkewe chon Leiman.\n\n19 Iei minne ra fangeta ar we kokkot ne angei nussunon fonuer kewe, pokiten chommongun ekkewe chon Leiman pwe ese tufich ngeni an ekkewe chon Nifai ne angei pwan och nemenem wor; iei minne Moronaia a anganga noun kewe sounfiu meinisin ne eppeti ekkena kinikin minne a fen angei ir.\n\n20 Iwe non ewe fansoun, pokiten watten chochon ekkewe chon Leiman ekkewe chon Nifai ra nom non ennetin nuokus, ren nuokusun ika pwe repwe kuf, me chapapetiw, me ninnino, me mano.\n\n21 Ewer, ra poputa ne chechemeni ekkewe osini an Alma, me pwan ekkewe kapas an Mosaia; iwe ra kuna pwe ra fen ew aramas nukumach, me pwe rese aucheani ekkewe annukun Kot;\n\n22 Me pwe ra fen siwini me achapapatiw fan pecher ekkewe annuk an Mosaia, are met minne ewe Samon a annuku ngeni i pwe epwe ngeni ekkewe aramas; iwe ra kuna pwe ar kewe annuk ra ngaweno, me ra winiti aramas mi ngaw, ina popun pwe ra ngaw pwan mwo usun ekkewe chon Leiman.\n\n23 Iwe pokiten ar angangangaw ewe mwichefen a poputa ne kukkununo; iwe ra poputa ar rese chiwen nuku non ewe ngunun osini me non ewe ngunun pwarata; iwe ekkewe kapung an Kot ra nennenong ne meser.\n\n24 Iwe ra kuna pwe ra apwangapwangeno, usun chok pwir kewe, ekkewe chon Leiman, me pwe ewe Ngunun ewe Samon ese chiwen tumunur; ewer, a fen su seni ir pokiten Ngunun ewe Samon ese nonnom non tempel ese pin—\n\n25 Iei minne ewe Samon a kouno ne tumunur me ren an manaman mi amwarar me mi nap seni meinisin, pun ra fen turunong non ew nikinikin nukunukumang me anoninenin fofforungaw; iwe ra kuna pwe ekkewe chon Leiman ra kon fokkun chommong nap seni ir, iwe tiwenon chok ika repwe chok kamochunuk ngeni ewe Samon ar Kot repwe wesewesen fokkun mano.\n\n26 Pun nengeni, ra kuna pwe pochokunen ekkewe chon Leiman a nonno ngeni usun chok ar pochokun, pwan mwo emon aramas ngeni emon aramas. Iwe iei ra turunong non ei ennetin atai annuk; ewer, iei ra apwangapwangeno, pokiten ar atai annuk, esap non ukukun chommong ier.\n\n", "hel 5": "[center][font_size=26]Sopun 5[/font_size][/center]\n\n[i]Nifai me Liai ra achochoi inisir ngeni afanafan—Iter kewe a emmweni ir ar repwe anapanapa manauer mwirin ar kewe neuo—Kraist a angasa ekkewe ra aier—Nifai me Liai ra efisi chommong chon minafon ewe mwichefen me ra kanapus, me ekkei a rokopwanireno—Ew kuchun rochopwak a pwonueno wunupuku aramas—Ewe puun a chechech, iwe ew mongungu a annuku aramas pwe repwe aier—Nifai me Liai ra kapas ngeni chon nang, iwe ewe mwicheich a rokopwanino me ren ekkei. Arap ngeni 30 Ier Mwen Kraist.[/i]\n\n1 Iwe non ewe fansoun pwe non ewe pwan chok ier, nengeni, Nifai a mutano ewe nenien mwottun kapung ngeni emon mwan itan Cezoram.\n\n2 Pokiten ar kewe annuk me ar kewe government ra foruta me ren mongungun ekkewe aramas, iwe ir ekkewe ra finata ngaw ra kon chommong nap seni ekkewe ra finata och, iei minne ra mwukono ngeni kiteter, pun ekkewe annuk ra fen ngaweno.\n\n3 Ewer, iwe esap ikkei meinisin; ir ra aramas nukumach, ina popun pwe rese chiwen tongeni emmwen me ren ewe annuk are pungoch, tiwenon chok ika epwe ngeni ar kiteter.\n\n4 Iwe non ewe fansoun pwe Nifai a chou netipan pokiten ar angangangaw; iwe a fangeta ewe nenien mwottun kapung, me wata won an epwe pwisin afanafana ewe kapasen Kot non nussunon ranin kewe meinisin, me pwan pwin we Liai, non nussunon ranin kewe meinisin;\n\n5 Pun ra chechemeni ekkewe kapas minne semer we Ilaman a apasa ngeni ir. Iwe ikkei ekkewe kapas minne i a apasa:\n\n6 Nengeni, nei anuon, ua mochen pwe oupwe chechemeni ne aneasochisi ekkewe annukun Kot; iwe ua mochen pwe oupwe afanafana ngeni ekkewe aramas ekkei kapas. Nengeni, ua fen ngenikemi iten aewin semach me inach kewe ekkewe ra tou seni ewe fonuen Jerusalem; iwe ei ua fori pwe nupwen oupwe chechemeni itemi kewe oupwe chechemeni ir; iwe nupwen oupwe chechemeni ir oupwe chechemeni ar kewe angang; iwe nupwen oupwe chechemeni ar angang oupwe chechemeni pwe a fen affateno, me pwan makkeno, pwe ir mi och.\n\n7 Iei minne, nei anuon, ua mochen pwe oupwe fori met minne mi och, pwe epwe tongeni affateno usumi, me pwan makkeno, pwan mwo usun a fen affateno me makkeno usur.\n\n8 Iwe iei nei anuon, nengeni mi wor ekis pwan met ua mochen senikemi, minne mochen, pwe ousap fori ekkei mettoch pwe oupwe sikaseni, nge pwe oupwe fori ekkei mettoch pwe oupwe isonano fan itemi pisek mi auchea non nang, ewer, minne esemuch, me minne esap morono; ewer, pwe oupwe tongeni angei ena auchean niffangen manau esemuch, minne a pung ach sipwe ekieki pwe a fen kawor ngeni semach kewe.\n\n9 O chechemeni, chechemeni, nei anuon, ekkewe kapas minne king Benjamin a apasa ngeni noun kewe aramas; ewer, chechemeni pwe ese pwan wor ew aan are napanap ren minne aramas repwe tongeni manau, non chok ewe achasefanin chan Jises Kraist, ewe epwe wareto; ewer, chechemeni pwe i epwe wareto pwe epwe angasa ewe fonufan.\n\n10 Me pwan chechemeni ekkewe kapas minne Amulek a apasa ngeni Siesrom, non ewe teninimwen Ammonaia; pun a apasa ngeni i pwe ennetin ewe Samon epwe wareto pwe epwe angasa noun kewe aramas, nge pwe esap wareto pwe epwe angaser non ar tipis, nge epwe angaser seni ar tipis.\n\n11 Iwe a wor an manaman a kawor ngeni i seni ewe Sam pwe epwe angaser seni ar kewe tipis pokiten aier; iei minne a tinato noun kewe chon nang pwe repwe afanafana ekkewe porousen apungupungun aier, minne epwe uwei aramas ngeni manamanen ewe Chon Angasano, ngeni amanauen ngunur.\n\n12 Iwe iei, nei anuon, chechemeni, chechemeni pwe ina won ewe foun ach Chon Angasano, i ewe Kraist, ewe Noun Kot, ewe mi auchea oupwe aueta ami nongonong won; pwe nupwen ewe tefin epwe tinato an asepwan mi pochokun, ewer, an kewe assefich non ewe ewuniar, ewer, nupwen an kewe pungun foun ice meinisin me an monumon mi pochokun repwe wichi kemi, esap wor an nemenem womi ne etekinikemitiw ngeni ewe pwangen riaffou me riaffou esemuch, pokiten ewe fau minne oua kauuta won, minne a ew nongonong mi nukuchar, ew nongonong won minne ika aramas ra kauuta won resap tongeni turutiw.\n\n13 Iwe non ewe fansoun pwe ikkei ekkewe kapas minne Ilaman a aiti ngeni noun kewe anuon; ewer, a aiti ir chommong mettoch minne rese makketiw, me pwan chommong mettoch minne ra makketiw.\n\n14 Iwe ra chechemeni an kewe kapas; iwe iei minne ra feino, aneasochisi ekkewe annukun Kot, pwe repwe afanafana ewe kapasen Kot me nein ekkewe aramasen Nifai meinisin, poputa me ren ewe teninimwen Fonuen ras;\n\n15 Iwe seni ikena ngeni ewe teninimwen Kit; me seni ewe teninimwen Kit ngeni ewe teninimwen Mulek;\n\n16 Me pwan seni ew teninimw ngeni pwan ew, tori ar feino nein ekkewe aramasen Nifai meinisin ekkewe ir mi nom non ewe fonu eor; iwe seni ikena ngeni non ewe fonu Saraemla, me nein ekkewe chon Leiman.\n\n17 Iwe non ewe fansoun pwe ra afanafan ren pochokun mi napanap, ina popun pwe ra asawa chommong me nein ekkewe chon rikino ekkewe ra fen feino seni ekkewe chon Nifai, ina popun pwe ra feito me ra pwarata ar tipis me ra papatais ngeni aier, iwe mwitir niwin ngeni ekkewe chon Nifai pwe repwe sossot ne forsefani ngeni ir ekkewe mettoch mi ngaw minne ra fen fori.\n\n18 Iwe non ewe fansoun pwe Nifai me Liai ra afanafan ngeni ekkewe chon Leiman ren sokkun pochokun mi napanap me mumuta, pun mi wor rer manaman me mumuta a kawor ngeni ir pwe repwe tongeni kapas, iwe a pwan wor rer met repwe apasa a kawor ngeni ir—\n\n19 Iei minne ra kapas tori fokkun ingenon ekkewe chon Leiman, ngeni ewe kapasen pesepes ngeni ir, ina popun pwe mi wor wanu ngorow me nein ekkewe chon Leiman ekkewe ir mi nom non ewe fonuen Saraemla me ekkewe neni mi rokopwanieno ra papatais ngeni aier, me ra pesepes usun fofforungawen eerenien semer kewe.\n\n20 Iwe non ewe fansoun pwe Nifai me Liai ra soposopono seni ikena ngeni ewe fonuen Nifai.\n\n21 Iwe non ewe fansoun pwe ra ono me ren ew mwichen sounfiun ekkewe chon Leiman me katurunong non kanapus; ewer, pwan mwo non ewe chok imwen kanapus minne Ammon me pwin kewe ra katurunong non me ren ekkewe chon angang noun Limai.\n\n22 Iwe mwirin ar ra fen katurunong non kanapus non chommong ran me nukun mwongo, nengeni, ra feino non ewe imwen kanapus pwe repwe angei ir pwe repwe tongeni nireno.\n\n23 Iwe non ewe fansoun pwe Nifai me Liai ra rokopwanino usun ita ren ekkei, pwan mwo ina popun pwe rese pwaracho ne wata pour won ren nuokusun ika repwe kar. Nge inamo, Nifai me Liai rese kar; iwe usun ir mi uta non nukanapen ekkei me rese kar.\n\n24 Iwe nupwen ra kuna pwe ra rokopwanino ren efoch uren ekkei, me pwe ese kenireno, netiper ra apinukunuk.\n\n25 Pun ra kuna pwe ekkewe chon Leiman rese pwaracho ne wata pour wor; rese pwan pwaracho ne feito arap ngeni ir, nge ra uta usun ita rese chiwen tongeni kapas ren mairu.\n\n26 Iwe non ewe fansoun pwe Nifai me Liai ra uta me poputa ne kapas ngeni ir, ra apasa: Ousap nuokus, pun nengeni, Kot ena a pwari ngenikemi ei mettoch mi amwarar, non minne a pwá ngenikemi pwe ouse tongeni wata poumi wom pwe oupwe nikemino.\n\n27 Iwe nengeni, nupwen ra apasa ekkei kapas, ewe puun a fokkun chechech, iwe etippen ewe imwen kanapus a chechech usun ita repwene turutiw ngeni ewe puun; nge nengeni, rese turutiw. Iwe nengeni, ir ekkewe ra nom non ewe imwen kanapus ir chon Leiman me chon Nifai ir ekkewe chon rikino.\n\n28 Iwe non ewe fansoun pwe ra pwonuno ren ew kuchun rochopwak, me ew ennetin anoninenin nuokus a feito wor.\n\n29 Iwe non ewe fansoun pwe a feito ew mongungu usun ita seni asan ewe kuchun rochopwak, a apasa: Oupwe aier, oupwe aier, me ousap chiwen sotuni ami oupwe nieno nei kewe chon angang ekkewe ua fen tinireno ngenikemi pwe repwe afanafana porous mi öch.\n\n30 Iwe non ewe fansoun nupwen ra rongorong ei mongungu, me kuna pwe esap ew mongungun chopunap, esap pwan ew mongungun ew nouwomongun akurang, nge nengeni, a ew unusochun mongungu mi pwetete, usun ita ew neukukkunun mongungu, iwe a pwereni ngeni ewe fokkun ngun—\n\n31 Iwe me nukun pweteten ewe mongungu, nengeni ewe puun a fokkun chechech, iwe etippen ewe imwen kanapus a chunguchung sefan, usun ita epwene turutiw ngeni ewe puun; iwe nengeni ewe kuchun rochopwak, minne a pwonureno, ese mworono.\n\n32 Iwe nengeni ewe mongungu a feito sefan, a apasa: Oupwe aier, oupwe aier, pun ewe muun nang a arapeto; me ousap chiwen sotuni ami oupwe nieno nei kewe chon angang. Iwe non ewe fansoun pwe ewe puun a chechech sefan, iwe ekkewe etip ra chunguchung.\n\n33 Iwe ewe aunungatin fansoun ewe mongungu a pwan feito sefan, me a kapas ngeni ir kapas mi amwarar minne aramas rese tongeni apasa; iwe ekkewe etip ra chunguchung sefan, iwe ewe puun a chechech usun ita epwene keimu fesen non ru.\n\n34 Iwe non ewe fansoun pwe ekkewe chon Leiman rese tongeni suno pokiten ewe kuchun rochopwak minne a pwonureno; ewer, me rese pwan tongeni mwokut pokiten ewe nuokus minne a feito wor.\n\n35 Iei mi wor emon me neir i emon chon Nifai seni an uputiw, i a fen akkom choni ewe mwichefenin Kot nge a rikino seni ir.\n\n36 Iwe non ewe fansoun pwe a akunnu inisin, iwe nengeni, a kuna me non ewe kuchun rochopwak mesan Nifai me Liai; iwe nengeni, ra fokkun saram, pwan mwo usun mesen chon nang. Iwe a kuna pwe ra sachetai meser ngeni nang; iwe ra nom ew napanap usun ita ir mi kapas are sachetai neuwer ngeni ekkoch aramasen nang ir mi kuner.\n\n37 Iwe non ewe fansoun pwe ei mwan a puchor ngeni ewe mwicheich, pwe repwe tongeni kun me nengeni. Iwe nengeni, a wor manaman a kawor ngeni ir pwe repwe kun me nengeni; iwe ra kuna mesen Nifai me Liai.\n\n38 Iwe ra apasa ngeni ewe mwan: Nengeni, met wewen ekkei mettoch meinisin, me ion ekkewe ekkei mwan ra kapas ngeni?\n\n39 Iei iten ewe mwan Aminadab. Iwe Aminadab a apasa ngeni ir: Ra kapas ngeni ekkewe chon nangin Kot.\n\n40 Iwe non ewe fansoun pwe ekkewe chon Leiman ra apasa ngeni i: Met am aupwe fori, pwe ei kuchun rochopwak epwe tongeni mareno seni an pwonukemino?\n\n41 Iwe Aminadab a apasa ngeni ir: Oupwe fokkun aier, me sio ngeni ewe mongungu, pwan mwo tori an epwe wor ami nuku non Kraist, ewe oua kaeo usun me ren Alma, me Amulek, me Siesrom; iwe nupwen oupwe fori ei, ewe kuchun rochopwak epwe mareno seni an pwonukemino.\n\n42 Iwe non ewe fansoun pwe ir meinisin ra poputa ne sio ngeni mongungun i ewe a achechechi ewe puun; ewer, ra sio pwan mwo tori an ewe kuchun rochopwak a mworono.\n\n43 Iwe non ewe fansoun pwe nupwen ra nenefetanei meser, me kuna pwe ewe kuchun rochopwak a moreno seni an pwonureno, nengeni, ra kuna pwe ra rokopwanino, ewer, emon me emon aramas, ren ew uren ekkei.\n\n44 Iwe Nifai me Liai ra nom neir; ewer, ra rokopwanino; ewer, ra usun ita ir mi nom non ew ngetengetin ekkei, nge inamo ese efeiengawer, ese pwan kenano ekkewe etippen ewe imwen kanapus; iwe ra ureno ren pwapwa minne rese tongeni anapanapa me uren ning.\n\n45 Iwe nengeni, ewe Ngun mi Fel an Kot a feitiw seni nang, me a tonong non netiper, iwe ra ureno ren saramen ekkei, iwe ra tongeni kapas amwararen kapas.\n\n46 Iwe non ewe fansoun pwe a feito ew mongungu ngeni ir, ewer, ew mongungu mi ngioch, usun ita ew neukukkunun mongungu, a apasa:\n\n47 Kinamwe, kinamwe epwe nonnom remi, pokiten ami nuku non nei Unusen Achengicheng, i ewe seni nepoputan ewe fonufan.\n\n48 Iwe iei, nupwen ra rongorong ei ra nennetai meser usun ita pwe repwe kuna seni ian ewe mongungu a feito me ia; iwe nengeni, ra kuna ekkewe nang ra sukkuno; iwe chon nang ra feitiw seni nang me angang ngeni ir.\n\n49 Iwe mi wor ukukun wunupuku aramas ekkewe ra kuna me rongorong ekkei mettoch; iwe ra annuk pwe repwe feino me resap ingeno, resap pwan tipemwaramwar.\n\n50 Iwe non ewe fansoun pwe ra feino, me ra angang ngeni ekkewe aramas, ra afanafan non unusen ekkewe kinikin meinisin mi rokopwanireno ekkewe mettoch meinisin minne ra fen rongorong me kuna, ina popun pwe unusen kinikinin ekkewe chon Leiman ra pesepes usur, pokiten auchean ekkewe pisekin pwarata minne ra fen angei.\n\n51 Iwe meinisin ekkewe ra pesepes ra watiw nour kewe pisekin maun, me pwan ar koput me eerenien semer kewe.\n\n52 Iwe non ewe fansoun pwe ra fangeta ngeni ekkewe chon Nifai pwisin fonuer kewe.\n\n", "hel 6": "[center][font_size=26]Sopun 6[/font_size][/center]\n\n[i]Ekkewe chon Leiman mi tupwon ra afanafan ngeni ekkewe chon Nifai mi ngaw—Ir me ru mwichen aramas ra feioch non kinikinin ew fansoun kinamwe me chommong pisek—Lucifer, ewe popun tipis, a amwasangata netipen ekkewe aramas mi ngaw me ekkewe chon sona chon Katianton non nii manau me fofforungaw—Ekkewe chon sona ra angei nemenem won ewe government an ekkewe chon Nifai. Arap ngeni 29–23 Ier Mwen Kraist.[/i]\n\n1 Iwe non ewe fansoun pwe nupwen ewe wone me ruen ierin muun ekkewe sou apung a muchuno, ekkei mettoch meinisin ra fen fis iwe ekkewe chon Leiman ra winiti, ewe watten kinikinin me neir, ew aramas mi tupwon, tori ukukun pwe ar wenechar a nap seni an ekkewe chon Nifai, pokiten ar pochokun me ar tipepos non ewe nuku.\n\n2 Pun nengeni, mi chommong me nein ekkewe chon Nifai ekkewe ra tipe pochokun me aucho me fokkun ngaw, ina popun pwe ra aturano ewe kapasen Kot me ekkewe afanafan me osini meinisin minne ra fis me neir.\n\n3 Nge inamo, ekkewe aramasen ewe mwichefen a wor ar ennetin pwapwa pokiten ewe siwin an ekkewe chon Leiman, ewer, pokiten ewe mwichefenin Kot, minne a fen foruta me neir. Iwe ra chiechi emon ngeni pwan emon, me ra pwapwa emon ngeni pwan emon, me a wor ar ennetin pwapwa.\n\n4 Iwe non ewe fansoun pwe chommong me nein ekkewe chon Leiman ra feitiw ngeni non ewe fonuen Saraemla, me ra affata ngeni ekkewe aramasen ekkewe chon Nifai napanapen ar siwin, me ra peser ngeni nuku me aier.\n\n5 Ewer, iwe chommong ra afanafan ren fokkun manaman me mumuta mi napanap, tori an esenipato chommong me neir ngeni non anonnonen tipetekison, pwe repwe chon tapweno mi tipetekison mwirin Kot me ewe Nam.\n\n6 Iwe non ewe fansoun pwe chommong me nein ekkewe chon Leiman ra feino non ewe fonu ennefen; me pwan Nifai me Liai ra feino non ewe fonu ennefen, pwe repwe afanafan ngeni ekkewe aramas. Iwe iei a muchuno ewe wone me unungatin ier.\n\n7 Iwe nengeni, mi wor kinamwe non unusen ewe fonu, ina popun pwe ekkewe chon Nifai ra feino ngeni met chok kinikinin ewe fonu ra tongeni, ika epwe nein ekkewe chon Nifai are ekkewe chon Leiman.\n\n8 Iwe non ewe fansoun pwe ekkewe chon Leiman ra pwan feino ian chok ra tongeni, ika epwe nein ekkewe chon Leiman are nein ekkewe chon Nifai; iwe iei a wor ar mwokutukut fengen nefiner ese aukuk emon ngeni pwan emon, ar repwe kamö are amömö, me ar repwe pisekisekino, anongonong won ar mochen.\n\n9 Iwe non ewe fansoun pwe ra fokkun pisekisekino, ekkewe chon Leiman me ekkewe chon Nifai; iwe a wor ar ew fokkun chommongun gold, me chommongun silver, me chommongun sokopaten meinisin auchean mecha, non ewe fonu eor me pwan non ewe fonu ennefen.\n\n10 Iei ewe fonu eor a iteni Liai, me ewe fonu ennefen a iteni Mulek, minne a eiteit mwirin ewe noun Zedekiah; pun ewe Samon a uwei Mulek ngeni non ewe fonu ennefen, me Liai ngeni non ewe fonu eor.\n\n11 Iwe nengeni, mi wor sokopaten meinisin gold non ir me ru ekkei fonu, me sokopaten silver, me sokopaten auchean mecha seni sokopaten nikinik; me mi pwan wor mwan mi murino fofforun ar angang, ekkewe ra anganga sokopaten mecha meinisin me ra nimeti; iwe iei ra fokkun pisekisek.\n\n12 Ra amari chommong grain, non ennefen me pwan non eor; iwe ra fokkun marioch, non ennefen me pwan non eor. Iwe ra chommongono me fokkun pochokununo me non ewe fonu. Iwe ra amari chommong penen man me pwin mwan, ewer, chommong kitinupun man.\n\n13 Nengeni nour kewe fefin ra angang weires me for terech, me for sokopaten napanapen uf, seni auchean mangaku me uf seni sokopaten nikinik, pwe repwe aufoufa ar seneno. Iwe iei ewe wone me ruanun ier a wesino non kinamwe.\n\n14 Iwe non we wone me nimuen ier a pwan wor ar ennetin pwapwa me kinamwe, ewer, watten afanafan me chommong osini usun met minne epwe fis. Iwe iei a wesino ewe wone me nimuen ier.\n\n15 Iwe non ewe fansoun pwe non ewe wone me wonuen ierin muun ekkewe sou apung, nengeni, Cezoram a ninnino me ren poun emon ese fat nupwen an mwomwot won ewe nenien mwottun kapung. Iwe non ewe fansoun pwe non ewe pwan chok ier, pwe noun we anuon, ewe a fen kefinita me ren ekkewe aramas non nenian we, a pwan ninnino. Iwe iei a muchuno ewe wone me wonuen ier.\n\n16 Iw non nepoputan ewe wone me fisuen ier ekkewe aramas ra poputa ne fokkun ngaw sefan.\n\n17 Pun nengeni, ewe Samon a fen efeiochur non nangatam ren pisekisekin ewe fonufan ina pwata rese mwo fen mwasangasangeta ne song, ne maun, are ne assuku cha; iei minne ra poputa ne wata netiper won ar kewe pisekisek; ewer, ra poputa ne achocho ar repwe pisekisek pwe repwe tongeni nuapas nap seni pwan emon; iei minne ra poputa ne nii manau mi monomon, me ne sona me angemwan, pwe repwe tongeni pisekisek.\n\n18 Iwe iei nengeni, ekkewe chon nii manau me chon angemwan ir ew mwicheich ra fen foruta me ren Kiskuman me Katianton. Iwe iei non ewe fansoun pwe mi wor chommong, pwan mwo nein ekkewe chon Nifai, seni ewe mwicheichen Katianton. Nge nengeni, ra kon chommong me nein ewe kinikinin ekkewe chon Leiman mi kon ngaw. Iwe ra iteni noun Katianton chon sona me chon nii manau.\n\n19 Iwe ir ekkewe ra nii manauen ewe sou apung mi nap Cezoram, me noun we anuon, nupwen ir mi nom non ewe nenien mwottun kapung; iwe nengeni, rese pwá.\n\n20 Iwe iei non ewe fansoun pwe nupwen ekkewe chon Leiman ra kuna pwe mi wor chon sona me neir ra fokkun uren netipechou; iwe ra aea napanap meinisin non ar tongeni pwe repwe nireno seni unungen ewe fonufan.\n\n21 Nge nengeni, Setan a amwasangata netipen ewe watten kinikinin ekkewe chon Nifai, ina popun pwe ra chufengen ngeni ekkewe mwicheichen ekkewe chon sona, me ra tonong non ar kewe pwon mi pin me ar pwon ra akkaponu, pwe repwe tumunu me eppeti emon me emon non met chok nonnom mi weires repwe katonong non, pwe resap riaffou ren ar nii manau, me ar angemwan, me ar sona.\n\n22 Iwe non ewe fansoun pwe a wor ar kewe esisin, ewer, ar kewe esisin mi monomon, me ar kewe kapas mi monomon; iwe ei pwe repwe tongeni esinna emon pwir ewe a fen tonong non ewe pwon, pwe met chok fofforungaw pwin we epwe fori i esap feiengaw me ren pwin we emon, are me ren ekkewe ra choni an we mwicheich, ekkewe ra fen angei ei pwon.\n\n23 Iwe iei repwe tongeni nii manau, me angemwan, me sona, me fori angangen nisou me sokopaten fofforungaw meinisin, mi ungeni ekkewe annukun fonuer we me pwan ekkewe annukun ar Kot.\n\n24 Iwe ion chok me nein ekkewe ra choni ar we mwicheich epwe pwarano ngeni ewe fonufan usun ar fofforungaw me ar angang mi anieput, epwe sossot, esap anongonong won ekkewe annukun fonuer we, nge anongonong won ekkewe annukun ar angangangaw, minne a fen kawor me ren Katianton me Kiskuman.\n\n25 Iwe nengeni, iei ekkei monomonen pwon ra akkaponu me pwon mi pin minne Alma a annuku noun we anuon pwe esap feino ngeni ewe fonufan, ren nuokusun ika repwe och pisek ne uweiatiw ekkewe aramas ngeni kiteter.\n\n26 Iei nengeni, ekkena monomonen pwon ra akkaponu me pwon mi pin rese feito ngeni Katianton seni ekkewe uruo minne ra kawor ngeni Ilaman; nge nengeni, ra kaworenong non netipen Katianton me ren ena chok pwan aramas ewe a fen atupano aewin semach me inach kewe pwe repwe ochoch seni ewe foun ira mi annuk—\n\n27 Ewer, ena pwan chok aramas ewe a kokkot ngeni Cain, pwe ika epwe nieno pwiin we Abel esap pwano ngeni ewe fonufan. Iwe i a kokkot ngeni Cain me noun kewe chon tapweno mwirin seni ena fansoun feino.\n\n28 Me pwan ina i ewe chok aramas a wanong non netipen aramas pwe repwe aueta ew tower epwe naf tekian pwe repwe tongeni tori nang. Me ina ena pwan chok aramas ewe a atupano ekkewe aramas ra feito seni ena tower ngeni non ei fonu; ewe a acheewano angangen rochopwak me angang mi anieput won unusen unungen ewe fonu, tori an etekinietiw ekkewe aramas ngeni ew unusen kiteter, me ngeni ew hell esemuch.\n\n29 Ewer, ina i ewe pwan chok aramas ewe a wanong non netipen Katianton pwe epwe sopweno ewe angangen rochopwak, me angangen nii manau mi monomon; me i a uweiato seni nepoputan aramas pwan mwo tori ei fansoun.\n\n30 Iwe nengeni, ina i ewe popun tipis meinisin. Iwe nengeni, a sopweno an kewe angangen rochopwak me nii manau mi monomon, me a eitietiw an kewe kokkot, me ar kewe pwon ra akkaponu, me ar kewe pwon, me ar kewe kokkoten anoninenin fofforungaw, seni tappin aramas ngeni tappin aramas anongonong won usun an tongeni kamwochuno netipen ekkewe noun aramas.\n\n31 Iwe iei nengeni, a fen kamwochuno netipen ekkewe chon Nifai; ewer, ina popun pwe ra fokkun ngaw; ewer, ewe watten kinikinir we a fen tou seni ewe aanen wenechar, me ra puratiw fan pecher ekkewe annukun Kot, me ra kunnuno won pwisin aaner, me ra aueta ngeni ir pwisin niosun anu muan seni nour gold me nour silver.\n\n32 Iwe non ewe fansoun pwe ekkei fofforungaw meinisin ra fis ngeni ir esap non ukukun chommong ier, ina popun pwe ew watten kinikinin we a fen fis ngeni ir non ewe wone me fisuen ierin muun ekkewe sou apung won ekkewe aramasen chon Nifai.\n\n33 Iwe ra napeno non ar kewe fofforungaw non pwan ewe wone me wanuen ier, ngeni ennetin netipechoun me noninenin ekkewe mi tupwon.\n\n34 Iwe iei sia kuna pwe ekkewe chon Nifai ra poputa ne kukkununo non ar nuku, me napeno non fofforungaw me angang mi anieput, nupwen ekkewe chon Leiman ra poputa ne fokkun napeno non ewe mirit usun ar Kot; ewer, ra poputa ne aneasochisi an kewe aurour me an kewe annuk, me ne fetan non ennet me wenechar me mwen i.\n\n35 Iwe iei sia kuna pwe Ngunun ewe Samon a poputa ne mar seni ekkewe chon Nifai, pokiten fofforungawen me pochokunen netiper.\n\n36 Iwe iei sia kuna pwe ewe Samon a poputa ne wau Ngunun won ekkewe chon Leiman, pokiten ar mecheres me mochen ne nuku non an kewe kapas.\n\n37 Iwe non ewe fansoun pwe ekkewe chon Leiman ra kutta ewe mwichen chon sonan Katianton; iwe ra afanafana ewe kapasen Kot me nein ewe watten kinikinir mi ngaw, ina popun pwe ei mwichen chon sona a unusen wesino me nein ekkewe chon Leiman.\n\n38 Iwe non ewe fansoun me won ewe pwan efoch pau, pwe ekkewe chon Nifai ra forireta me anisi ir, poputa me ren ewe watten kinikinir kewe, tori ar ra kon cheewno non unusen fonuen ekkewe chon Nifai, me ra atupano ewe watten kinikinin ekkewe mi tupwon tori ar kisitiw ne nuku non ar kewe angang me angei seni ar kewe pisek pisekin sona, me ne choni ir non ar kewe monomonen nii manau me monomon.\n\n39 Iwe iei ra angei nemenem won mwokutukutun ewe government mi keimuno, ina popun pwe ra puratiw fan pecher me wichi me turunufasa me akunnano nukunuper ngeni ekkewe mi woungaw me ekkewe mi mosonoson, me ekkewe mi tipetekison chon tapweno mwirin Kot.\n\n40 Iwe iei sia kuna pwe ra nom non ew anoninenin nikinik, me mwukono ngeni ew kiteter esemuch.\n\n41 Iwe non ewe fansoun pwe iei a muchuno ewe wone me wanuen ierin muun ekkewe sou apung won ekkewe aramasen Nifai.\n\n", "hel 7": "Ewe Uruo an Nifai, ewe Noun Ilaman—Kot a uwau kapasen efeiengaw ngeni ekkewe aramasen chon Nifai pwe i epwe churi ir non an song, ngeni ar unusen kiteterino tiwenon chok ika repwe aier seni ar fofforungaw. Kot a wichi ekkewe aramasen chon Nifai ren samau; ra aier me kun ngeni i. Samuel, emon chon Leiman, a osini ngeni ekkewe chon Nifai.\n\nMi kapachenong non sopun 7 ngeni 16.\n\n[center][font_size=26]Sopun 7[/font_size][/center]\n\n[i]Nifai ese ketiw me non ennefen me a niwin ngeni Saraemla—A iotek won an we towerin atake me mwirin a kokkori ekkewe aramas pwe repwe aier are mano. Arap ngeni 23–21 Ier Mwen Kraist.[/i]\n\n1 Nengeni, iei non ewe fansoun non ewe wone me tiuen ierin muun ekkewe sou apung won ekkewe aramasen ekkewe chon Nifai, pwe Nifai, ewe noun Ilaman, a niwin ngeni ewe fonuen Saraemla seni ewe fonu ennefen.\n\n2 Pun a fen nom nein ekkewe aramas ekkewe ra nom non ewe fonu ennefen, me a fen afanafana ewe kapasen Kot ngeni ir, me a fen osini chommong mettoch ngeni ir;\n\n3 Iwe rese etiwa an kewe kapas meinisin, ina popun pwe i ese tongeni nomwetiw me neir, nge a niwin sefan ngeni ewe fonuen an uputiw.\n\n4 Iwe nupwen a kuna ekkewe aramas non ew nikinikin sokkun anoninenin fofforungaw, me ekkewe chon sonan Katianton ra nenieni ekkewe nenien mwottun kapung—ra angei ewe pochokun me nemenem won ewe fonu; ra aturano ekkewe annukun Kot, me esap mwo ekis pung me mwen i; rese fori pungoch ngeni ekkewe noun aramas;\n\n5 Ra apungu ekkewe mi tupwon pokiten ar wenechar; ra mutano ekkewe mi tipis me ekkewe mi ngaw resap angei niwinin tipis pokiten nour moni; iwe soposopono pwe repwe nom non wiis me ren mokurenapen ewe government, pwe repwe nemenem me fori anongonong won ar mochen, pwe repwe tongeni angei pisekisekin me ningen ewe fonufan, me, soposopono, pwe repwe tongeni kon mecheres ne fori angangen nisou, me sona, me ninni, me fori anongonong won ar pwisin mochen—\n\n6 Iei ei ennetin angangangaw a feito won ekkewe chon Nifai, esap non ukukun chommong ier; iwe nupwen Nifai a kuna, netipan a ureno ren netipechou fan mwarin; iwe a puchor non riaffoun ngunun:\n\n7 Oh, amwo upwe fen tongeni ranini rani kewe non ekkewe ran nupwen semei we Nifai a aewin tou seni ewe fonuen Jerusalem, pwe epwe tongeni wor ai pwapwa ren non ewe fonuen pwon; non ena fansoun noun kewe aramas mi mecheres ne ekkeitir, pochokun ne aneasochisi ekkewe annukun Kot, me mang ne emmwenino ngeni angangangaw; me ir mi mwitir ne ausening ngeni ekkewe kapasen ewe Samon—\n\n8 Ewer, ika rani kewe repwe fen fis non ekkena ran, iwe nguni epwe fen wor an pwapwa non wenecharen pwi kewe.\n\n9 Nge nengeni, ua fen ewiis pwe ikkei rani, me pwan nguni epwe ureno ren netipechou pokiten ei fofforungawen pwi kewe.\n\n10 Iwe nengeni, iei non ewe fansoun pwe won ew tower, minne a nom non ewe ataken Nifai, minne a arap ngeni ewe aanenap minne a weneno ngeni ewe market mi kon auchea, minne a nom non ewe teninimw Saraemla; iei minne, Nifai a fotopuku won ewe tower minne a nom non an ewe atake, minne tower a pwan arap ngeni ewe tittin ewe atake ikewe ewe aanenap a weneno.\n\n11 Iwe non ewe fansoun pwe mi wor ekkoch mwan ra feino me kuna Nifai nupwen an ounusau ngunun ngeni Kot me won ewe tower; iwe ra sa me ureni ekkewe aramas met ra fen kuna, iwe ekkewe aramas ra feito fengen non mwicheich pwe repwe tongeni sinei ewe popun fokkun ennetin netipeta fan iten fofforungawen ekkewe aramas.\n\n12 Iwe iei, nupwen Nifai a uta a kuna ekkewe mwicheichen aramas ekkewe ra fen ionfengen.\n\n13 Iwe non ewe fansoun pwe a suki awan me a apasa ngeni ir: Nengeni, pwata oua ionfengeni inisimi? Pwe upwe tongeni urenikemi usun ami angangangaw?\n\n14 Ewer, pokiten ua fen tota won ai tower pwe upwe tongeni wau nguni ngeni ai Kot, pokiten fokkun netipechoun netipei, minne pokiten ami angangangaw!\n\n15 Iwe pokiten ai netipeta me noninen oua fen ionfengeni inisimi, me oua ingeno; ewer, mi wor watten auchean oupwe ingeno; ewer, oupwe ingeno pokiten oua fangeta iwe ewe tefin a kamwoch pochokununo won netipemi.\n\n16 Ewer, ifa usun oua tongeni fangeta ngeni otupotupen i ewe a kutta pwe epwe nuetatiw ngunumi ngeni riaffou esemuch me riaffou esap tongeni kouno?\n\n17 O oupwe aier, oupwe aier! Pwata oupwe mano? Oupwe kun, oupwe kun ngeni ewe Samon ami Kot. Pwata a nikitikemino?\n\n18 Ina pokiten oua fen apochokunano netipemi; ewer, ouse ausening ngeni mongungun ewe chon masen siip mi öch; ewer, oua fen asonga i pwe epwe song ngenikemi.\n\n19 Iwe nengeni, me nukun an ionfengenikemi, tiwenon chok ika oupwe aier, nengeni, epwe atoropasa kemi pwe oupwe winiti futuk fan iten ekkewe konak me man mwacho.\n\n20 O, ifa usun oua tongeni monnukano ami Kot non ewe chok ran i a fen angasakemino?\n\n21 Nge nengeni, epwe pokiten oupwe pisekisek, pwe oupwe itefouno me ren aramas, ewer, me pwe oupwe tongeni angei gold me silver. Me oua fen wata netipemi won ekkewe pisekisek me ekkewe namotmwanin mettochun ei fonufan, ren minne oupwe nii manau, me angemwan, me sona, me tipi muan ngeni chon orumi, me fori sokopaten angangangaw meinisin.\n\n22 Iwe ren ei popun riaffou epwe feito womi tiwenon chok ika oupwe aier. Pun ika ousap aier, nengeni, ei teninimw mi napanap, me pwan ekkewe teninimw mi napanap meinisin minne ir mi rokopwanieno, minne ir mi nom non fonuen ach nemenem, repwe no senikemi pwe esap wor neniemi non ir; pun nengeni, ewe Samon esap mut ngenikemi pochokun, usun a fen fori akkom, pwe oupwe tongeni ungeni ekkewe chon koum ngenikemi.\n\n23 Pun nengeni, iei anon ewe Samon: Usap pwari ngeni ekkewe aramas mi ngaw usun ai pochokun, esap ngeni ew nap seni ewe pwan ew, tiwenon chok ngeni ekkewe ra aier seni ar kewe tipis, me ausening ngeni ai kewe kapas. Iwe iei minne, ua mochen pwe oupwe nengeni, ami pwi, pwe epwe murino ngeni ekkewe chon Leiman nap seni kemi tiwenon chok ika oupwe aier.\n\n24 Pun nengeni, ra kon tupwon nap seni kemi, pun resemo tipis ngeni ewe mirit mi watte minne oua fen angei; iei minne ewe Samon epwe umoumoch ngeni ir; ewer, epwe anangatamano ranir kewe me achommongano mwirimwirir kewe, pwan mwo nupwen oupwe unusen ninnino tiwenon chok ika oupwe aier.\n\n25 Ewer, riaffou ngenikemi pokiten ena ennetin angang mi anieput minne a fis me neimi; me oua fen achufengeni inisimi ngeni, ewer, ngeni ena mwicheich mi monomon minne a foruta me ren Katianton!\n\n26 Ewer, riaffou epwe feito ngenikemi pokiten ena namanam tekia minne oua fen mutata pwe epwe tonong non netipemi, minne a anamanam tekiakemi nap seni met minne mi öch pokiten ami fokkun chommongun pisekisek!\n\n27 Ewer, riaffou ngenikemi pokiten ami fofforungaw me angang mi anieput!\n\n28 Iwe tiwenon chok ika oupwe aier oupwe mano; ewer, pwan mwo fonuemi kewe repwe no senikemi, iwe oupwe ninnino seni unungen ewe fonufan.\n\n29 Nengeni iei, use apasa pwe ekkei mettoch repwe fis, won pwisin inisi, pokiten esap pwisin inisi ua sinei ekkei mettoch; nge nengeni, ua sinei pwe ekkei mettoch mi ennet pokiten ewe Samon Kot a fen pwarireno ngeniei, iei minne ua pwarata pwe repwe fis.\n\n", "hel 8": "[center][font_size=26]Sopun 8[/font_size][/center]\n\n[i]Sou apung mi ngaw ra sotuni ne amwasangata ekkewe aramas ne ungeni Nifai—Abraham, Moses, Sinos, Sinok, Ezias, Isaiah, Jeremiah, Liai, me Nifai meinisin ra pwarata usun Kraist—Ren aurour seni nang Nifai a affata ewe nii manauen ewe sou apung. Arap ngeni 23–21 Ier Mwen Kraist.[/i]\n\n1 Iwe iei non ewe fansoun pwe nupwen Nifai a apasa ekkei kapas, nengeni, mi wor mwan ir sou apung, ekkewe ra pwan choni ewe mwicheichen Katianton mi monomon, iwe ra song, iwe ra puchoruu ngeni i, ra apasa ngeni ekkewe aramas: Pwata ouse turufi ei mwan me uweieto, pwe i epwe kapung anongonong won ewe atai annuk minne a fen fori?\n\n2 Pwata oua attona ei mwan, me rong ngeni an kapas mi ngaw ngeni ekkei aramas me ngeni ach we annuk?\n\n3 Pun nengeni, Nifai a fen kapas ngeni ir usun ngawen ar we annuk; ewer, chommong mettoch Nifai a apasa minne rese makketiw; iwe ese wor met a apasa minne mi ungeni ekkewe annukun Kot.\n\n4 Iwe ekkena sou apung ra song ren pokiten a kapas fatafatoch ngeni ir usun ar angangen rochopwak mi monomon; nge inamo, rese pwaracho ne wata pour won, pun ra nuokusiti ekkewe aramas ika repwe puchoruu ngeni ir.\n\n5 Iei minne ra puchor ngeni ekkewe aramas, ra apasa: Pwata oua mutata pwe ei mwan epwe kapas mi ngaw ngenikich? Pun nengeni a fen etipisi ekkei aramas meinisin, pwan mwo ngeni kiteter; ewer, me pwan ach kei teninimw mi nap repwe no senikich, pwe esap wor neniach non ir.\n\n6 Iwe iei sia sinei pwe ei ese tufich, pun nengeni, kich mi uren pochokun, me ach kewe teninimw mi napanap, iei minne ekkewe chon koum ngenikich rese tongeni wor ar pochokun woch.\n\n7 Iwe non ewe fansoun pwe iei ra amwasangata ekkewe aramas ne song ngeni Nifai, me poputani anini fengen me neir; pun mi wor ekkoch ekkewe ra puchoruu: Oupwe nikitano i, pun i emon mwan mi öch, iwe ekkewe mettoch minne a apasa repwe ennetin fis tiwenon chok ika sipwe aier;\n\n8 Ewer, nengeni, ekkewe kapung meinisin repwe feito woch minne a fen pwarata ngenikich; pun kich mi sinei pwe i a fen pung ne pwarata ngenikich usun ach angangangaw. Iwe nengeni ir mi chommong, iwe i mi sineiochu mettoch meinisin minne repwe fis ngenikich usun an sinei usun ach angangangaw.\n\n9 Ewer, iwe nengeni, ika i esap fen emon soufos i ese tongeni fen pwarata usun ekkei mettoch.\n\n10 Iwe non ewe fansoun pwe ekkena aramas ekkewe ra sotuni ne nieno Nifai ra echimw pokiten ar nuokus, iwe rese wata pour won; iei minne a poputa sefan ne kapas ngeni ir, pokiten ra kuna pwe a ketiw me ne mesen ekkoch, ina popun pwe ekkewe nusun me neir ra nuokus.\n\n11 Iei minne a pesepes ne pwan kapas ngeni ir a apasa: Nengeni, ami pwi, ouse mwo fen anneani pwe Kot a fang manaman ngeni emon mwan, pwan mwo Moses, pwe epwe wichi won ekkewe konikin ewe Setipar, iwe ra keimufesen epek ngeni epek, ina popun pwe ekkewe chon Israel, ir semach kewe, ra feito won puun mi pwas, iwe ekkewe konik ra appunguno won ekkewe sounfiun ekkewe chon Egypt me oromireno?\n\n12 Iwe iei nengeni, ika Kot a ngeni ei mwan sokkun manaman, iwe pwata oupwe anini neimi, me apasa pwe i ese ngeniei manaman ren minne upwe tongeni sinei usun ekkewe kapung minne repwe feito womi tiwenon chok ika oupwe aier?\n\n13 Nge, nengeni, ouse chok amam ai kewe kapas, nge oua pwan amam ekkewe kapas meinisin minne ra fen affateno me ren semach kewe, me pwan ekkewe kapas minne ra affateno me ren ei mwan, Moses, ewe a wor sokkun manaman mi napanap a kawor ngeni i, ewer, ekkewe kapas minne i a fen apasa usun wareton ewe Messiah.\n\n14 Ewer, ese pwarata pwe ewe Noun Kot epwe wareto? Iwe usun chok an ekieta ewe niosun serepenit mecha me non ewe fonu pon, pwan mwo ina usun an epwe ekieta i ewe epwe wareto.\n\n15 Iwe meinisin ekkewe repwe neneta won ena serepenit repwe manau, pwan mwo usun meinisin ekkewe repwe neneta won ewe Noun Kot ren nuku, epwe wor rer netip niemam, repwe tongeni manau, pwan mwo ngeni ena manau minne esemuch.\n\n16 Iwe iei nengeni, Moses ese chok pwarata usun ekkei mettoch, nge pwan ekkewe soufos mi fel meinisin, seni ranin kewe pwan mwo ngeni ekkewe ranin Abraham.\n\n17 Ewer, iwe nengeni, Abraham mi kuna usun an wareto, me a ureno ren meseik me a pwapwa.\n\n18 Ewer, iwe nengeni ua apasa ngenikemi, pwe esap chok Abraham a sinei usun ekkei mettoch, nge mi pwan chommong me mwen ekkewe ranin Abraham ekkewe ra kokko me ren ewe tettenin Kot; ewer, pwan mwo mwirin tettenin Noun we; iwe ei pwe epwe pwano ngeni ekkewe aramas, ew fokkun chommong ngorowun ier me mwen an wareto, pwe pwan ngaseno epwe fis ngeni ir.\n\n19 Iwe iei ua mochen pwe oupwe sinei, pwe pwan mwo seni ekkewe ranin Abraham mi fen wor chommong soufos ra fen pwarata ekkei mettoch; ewer, nengeni, ewe soufos Sinos a pwaracho ne pwarata; ren minne i a ninnino.\n\n20 Iwe nengeni, pwan Sinok, me pwan Ezias, me pwan Isaiah, me Jeremiah, (Jeremiah ewe pwan chok soufos a pwarata usun tanon Jerusalem) iwe iei sia sinei pwe Jerusalem a tano anongonong won ekkewe kapas an Jeremiah. O ika ina pwata ewe Noun Kot esap wareto, anongonong won an osini?\n\n21 Iwe iei oupwe tipemwaramwarei pwe Jerusalem a tano? Oupwe apasa pwe ekkewe noun Zedekiah rese ninnino, meinisin tiwenon chok Mulek? Ewer, me ouse kuna pwe mwirimwirin Zedekiah kewe ra nom rech, me ra suu seni ewe fonuen Jerusalem? Nge nengeni, esap ikkei meinisin—\n\n22 Semach we Liai a suu seni Jerusalem pokiten a pwarata usun ekkei mettoch. Nifai a pwan pwarata usun ekkei mettoch, me pwan arap ngeni meinisin semach kewe, pwan mwo feitiw ngeni ei fansoun; ewer, ra fen pwarata usun wareton Kraist, iwe ra fen esuku, me ra fen pwapwa non ranin we minne epwe wareto.\n\n23 Iwe nengeni, i Kot, iwe i a nom rer, me a fen pwarano inisin ngeni ir, pwe repwe ngaseno me ren i; iwe ra ngeni i ning, pokiten met minne epwe feito.\n\n24 Iwe iei, pokiten oua sinei ekkei mettoch me ouse tongeni amamer tiwenon chok ika oupwe chofona, iei minne non ei oua tipis, pun oua fen poutano ekkei mettoch meinisin, me nukun fokkun chommong pisekin pwarata minne oua fen angei; ewer, pwan mwo oua angei mettoch meinisin, mettoch non nang, me pwan mettoch meinisin minne ra nom non fonufan, usun emon chon pwarata pwe ir mi ennet.\n\n25 Nge nengeni, oua fen poutano ewe ennet, me ungeni ami Kot mi fel; me pwan mwo non ei fansoun, me nukun ami isonano fan itemi pisek mi auchea non nang, ikewe ese wor mettoch a tongeni atai, me ikewe ese wor mettoch a tongeni feito minne mi nimengaw, oua achukuchukata fan itemi song ngeni ewe ranin kapung.\n\n26 Ewer, pwan mwo non ei fansoun oua mwukono, pokiten ami nii manau me ami tipisin nisou me fofforungaw, ngeni kiteter esemuch; ewer, iwe tiwenon chok ika oupwe aier epwe mwitir feito womi.\n\n27 Ewer, nengeni iei a fen fis ren asamemi; ewer, oupwe feino ngeni ewe nenien mwottun kapung, me attona; iwe nengeni, noumi we sou apung a ninnino, iwe a konono non chan; iwe a fen nii manau me ren pwin we, ewe a sotuni pwe epwe nenieni ewe nenien mwottun kapung.\n\n28 Iwe nengeni, ir me ruomon ra choni ami we mwicheich mi monomon, ewe chon forata i Katianton me ewe emon mi ngaw ewe a sotuni ne nieno ngunun aramas.\n\n", "hel 9": "[center][font_size=26]Sopun 9[/font_size][/center]\n\n[i]Chon Kuno ra kuna ewe sou apung mi mano ren ewe nenien mwottun kapung—Ra kanapus me mwirin musono—Ren aurour seni nang Nifai a anapanapa Siantum pwe i ewe chon nii manau—Nifai a ketiw me ren ekkoch pwe emon soufos. Arap ngeni 23–21 Ier Mwen Kraist.[/i]\n\n1 Nengeni, iei non ewe fansoun pwe nupwen Nifai a wes ne apasa ekkei kapas, ekkoch mwan ir mi nom neir ra sa ngeni ewe nenien mwottun kapung; ewer, pwan mwo nimmön ra feino, iwe ra apasa me pwisin neir, nupwen ra feino:\n\n2 Nengeni, iei sipwene ennetin sinei ika ei mwan epwe emon soufos me Kot a fen annuku ngeni i pwe epwe osini sokkun amwararen mettoch ngenikich. Nengeni, sise nuku pwe a fen annuku ngeni i; ewer, sise nuku pwe i emon soufos; nge inamo, ika ei mettoch minne a fen apasa usun ewe sou apung mi ennet, pwe i a mano, iwe sipwe nuku pwe ekkewe ekkoch kapas minne a fen apasa ir mi ennet.\n\n3 Iwe non ewe fansoun pwe ra sa non ar tongeni, me tonong ngeni ewe nenien mwottun kapung; iwe nengeni, ewe sou apung a fen turuno ngeni ewe puun, me a konnono non chan.\n\n4 Iwe iei nengeni, nupwen ra kuna ei ra fokkun ingeno, ina popun pwe ra turuno ngeni ewe puun; pun rese akkom nuku ekkewe kapas minne Nifai a fen apasa usun ewe sou apung.\n\n5 Nge iei, nupwen ra kuna ra nuku, me nuokus a feito wor ren nuokusun ekkewe kapung meinisin minne Nifai a fen apasa repwe feito won ekkewe aramas; iei minne ra chechech, me ra fen turuno ngeni ewe puun.\n\n6 Iei, mwitir nupwen ewe sou apung a fen ninnino—i a pwos me ren pwin we ren an ufouf ufoufen monomon, iwe a suno, iwe ekkewe chon angang ra sano me ureni ekkewe aramas, ra puchoruu pwe a wor nii manau me neir;\n\n7 Iwe nengeni ekkewe aramas ra ionfengeni inisir ngeni ewe nenien mwottun kapung—iwe nengeni, ren ar mairu ra kuna ekkewe nimmön mwan ra fen turuno ngeni ewe puun.\n\n8 Iwe iei nengeni, ekkewe aramas rese sinei och mettoch usun ewe mwicheich a ionfengen ren ewe atake an Nifai; iei minne ra apasa me neir: Ekkei mwan ir ekkewe ra fen nii manauenewe sou apung, iwe Kot a wichir pwe resap tongeni suno senikich.\n\n9 Iwe non ewe fansoun pwe ra turufireno, me foti ir me aturarenong non kanapus. Iwe mi wor ew porous a titi fetan pwe ewe sou apung a ninnino, me pwe ekkewe chon nii manauei ra fen ono me katurunong non kanapus.\n\n10 Iwe non ewe fansoun pwe non ewe soran ekkewe aramas ra achufengeni inisir pwe repwe netipeta me repwe echikipin, ren ewe angangen peiasenon ewe sou apung mi nap ewe a fen ninnino.\n\n11 Iwe iei pwan ekkewe sou apung ekkewe ir mi nom ren ewe atake an Nifai, me rongorong an kewe kapas, ir mi pwan ionfengen me ren ewe angangen peiaseno.\n\n12 Iwe non ewe fansoun pwe ra eis me nein ekkewe aramas, ra apasa: Ikkefai ekkewe nimmön ekkewe ra titino pwe repwe eis usun ewe sou apung ika mi mano? Iwe ra ponueni me apasa: Usun ekkei nimmön oua apasa pwe oua tinireno, am ause sinei; nge mi wor nimmön ekkewe ir chon nii manau, ekkewe am aua fen aturarenong non kanapus.\n\n13 Iwe non ewe fansoun pwe ekkewe sou apung ra mochen pwe repwe uweireto; iwe ra uweireto, iwe nengeni ir ekkewe nimmön ra fen titino; iwe nengeni ekkewe sou apung ra eisini ir pwe repwe sinei usun ewe mettoch, iwe ra ureni ir mettoch meinisin met ra fen fori, ra apasa:\n\n14 Am aua sano me feito ngeni ewe nenien mwottun kapung, iwe nupwen am aua kuna mettoch meinisin pwan mwo usun Nifai a fen pwarata, am aua ingeno ina popun pwe am aua turuno ngeni ewe puun; iwe nupwen am aua pwak seni am mairu, nengeni ra aturakeminong non kanapus.\n\n15 Iei, usun ewe chon nii manauei ei mwan, am ause sinei ika ion a fen fori; iwe iei chok ukukun met am mi sinei, am aua sano me feito usun chok oua mochen, iwe nengeni a fen mano, anongonong won ekkewe kapas an Nifai.\n\n16 Iwe iei non ewe fansoun pwe ekkewe sou apung ra awewei ewe mettoch ngeni ekkewe aramas, me ra puchoruu ne ungeni Nifai, ra apasa: Nengeni, am mi sinei pwe eni ei Nifai a fen tipeew ngeni emon pwe epwe nieno ewe sou apung, iwe mwirin i epwe tongeni affata ngenikich, pwe i epwe tongeni siwinikich ngeni an nuku, pwe i epwe tongeni seikata inisin pwe i emon mwan mi napanap, a kefinita seni Kot, me emon soufos.\n\n17 Iwe iei nengeni, am aupwe pwarano ei mwan, iwe i epwe fangeta an muan me pwarano ngenikich ewe ennetin chon nii manauei ei sou apung.\n\n18 Iwe non ewe fansoun pwe ekkewe nimmön ra ngaseno non ewe ranin ewe angangen peiaseno. Nge inamo, ra apungu ekkewe sou apung usun ekkewe kapas minne ra fen apasa ne ungeni Nifai, me ra anini ngeni ir emon me emon, ina popun pwe ra etipitipingawereno.\n\n19 Nge inamo, ra annuku pwe Nifai epwe ono me fofo me emmwenito me mwen ewe mwicheich, iwe ra poputa ne etittina i non sokopaten napanap pwe repwe tongeni fori an epwe ossokano an kapas, pwe repwe tongeni etipisi i ngeni mano—\n\n20 Ra apasa ngeni i: En ka atipeew ngeni emon; ion ei mwan a fen fori ei nii manau? Iei urenikem, me fangeta om muan; ra apasa, Nengeni iei moni; me am aupwe pwan fang ngonuk manauom ika kopwe urenikem, me fangeta ewe atipeew minne ka feni fori ngeni i.\n\n21 Nge Nifai a apasa ngeni ir: O ami mi puch, ami ouse sirkumsais non netipemi, ami mi chun, me ami aramas mi nukumach, ami mi sinei ifa nangatamen ewe Samon ami Kot epwe mutikemita pwe oupwe soposopono non ei ami napanapen tipis?\n\n22 O mi murino ami oupwe fen poputa ne ngungures me netipeta, pokiten ewe kiteter mi pochokun minne non ei fansoun a awitiwitikemi, tiwenon chok ika oupwe aier.\n\n23 Nengeni oua apasa pwe ua fen atipeew ngeni emon mwan pwe i epwe nii manauei Sisorom, nouch we sou apung mi nap. Nge nengeni, ua apasa ngenikemi, pwe ei pokiten ua fen pwarata ngenikemi pwe oupwe tongeni sinei usun ei mettoch; ewer, pwan mwo pwe upwe emon chon pwarata ngenikemi, pwe ngang mi sinei usun ewe fofforungaw me angang mi anieput minne ra nom neimi.\n\n24 Iwe pokiten ua fen fori ei, oua apasa pwe ua fen atipeew ngeni emon mwan pwe i epwe fori ei mettoch; ewer, pokiten ua pwari ngenikemi ei esissin oua song rei, me sotuni ne nieno manauei.\n\n25 Iwe iei nengeni, upwe pwari ngenikemi pwan ew esissin, me katon ika non ei mettoch oupwe sotuni ne nieino.\n\n26 Nengeni ua apasa ngenikemi: Feino ngeni imwen Siantum, i ewe pwin Sisoram, me apasa ngeni i—\n\n27 Met Nifai, ewe etittipen soufos, ewe a osini fokkun watten ngaw usun ekkei aramas, etipeew ngonuk, non ewe minne ka fen nii manauen Sisoram, i pwium we?\n\n28 Iwe nengeni, i epwe apasa ngenikemi, Apw.\n\n29 Iwe oupwe apasa ngeni i: Ka fen nii manauen pwium we?\n\n30 Iwe i epwe uta ren nuokus, me esap sinei met epwe apasa. Iwe nengeni, i epwe amam ngenikemi; iwe i epwe etittipen fori usun ita i a ingeno; nge inamo, i epwe affata ngenikemi pwe i mi nimenimoch.\n\n31 Nge nengeni, oupwe attonaochu i, iwe oupwe kuna cha won urosun ufan we uf mi nangatam.\n\n32 Iwe nupwen oupwe kuna ei, oupwe apasa: Seni ian a feito ei cha? Met am ause sinei pwe iei chan pwium we?\n\n33 Iwe mwirin epwe chechech, iwe epwe sawapwecheno, pwan mwo usun ita mano a feito won.\n\n34 Iwe mwirin oupwe apasa: Pokiten ei nuokus me ei sawapwech minne a fen pwano won mesom, nengeni, am mi sinei pwe en ka tipis.\n\n35 Iwe mwirin ennetin nuokus epwe feito won; iwe mwirin i epwe fangeta ngenikemi, me esap chiwen amam pwe i a fen fori ei nii manau.\n\n36 Iwe mwirin epwe apasa ngenikemi, pwe ngang, Nifai, use sinei och mettoch usun ewe mettoch tiwenon chok ika a kawor ngeniei me ren ewe manamanen Kot. Iwe mwirin oupwe sinei pwe ngang emon mwan mi ennet, me pwe ngang ua titito ngenikemi seni Kot.\n\n37 Iwe non ewe fansoun pwe ra feino me fori, pwan mwo usun met Nifai a fen apasa ngeni ir. Iwe nengeni, ekkewe kapas minne a fen apasa mi ennet; pun anongonong won ekkewe kapas i a amam; me pwan anongonong won ekkewe kapas i a fangeta.\n\n38 Iwe a emmwenito pwe epwe pwarata pwe i pwisin i ewe ennetin chon nii manau, ina popun pwe ekkewe nimmön ra ngaseno, me pwan Nifai.\n\n39 Iwe mi wor ekkoch ekkewe chon Nifai ekkewe ra nuku non ekkewe kapas an Nifai; me mi pwan wor ekkoch, ekkewe ra nuku pokiten ewe kapasen pwarata an ekkewe nimmön, pun ra fen siwin nupwen ra nom non kanapus.\n\n40 Iwe iei mi wor ekkoch me nein ekkewe aramas, ekkewe ra apasa pwe Nifai i emon soufos.\n\n41 Iwe mi wor ekkoch ekkewe ra apasa: Nengeni, i emon kot, pun tiwenon chok ika i emon kot i ese tongeni sinei ekkei mettoch meinisin. Pun nengeni, i a fen urenikich ekiekin netipach, me a pwan urenikich mettoch; iwe a pwan mwo pwarano ngenikich ach mirit ewe ennetin chon nii manauen nouch we sou apung.\n\n", "hel 10": "[center][font_size=26]Sopun 10[/font_size][/center]\n\n[i]Ewe Samon a ngeni Nifai ewe manamanen ririfengen—A kawor ngeni manaman pwe epwe riri me epichano won fonufan me non nang—A annuku ekkewe aramas pwe repwe aier are mano—Ewe Ngun a uwei i seni mwicheich ngeni mwicheich. Arap ngeni 21–20 Ier Mwen Kraist.[/i]\n\n1 Iwe non ewe fansoun pwe a wor ew keimufesen me nein ekkewe aramas, ina popun pwe ra keimufesen epek ngeni epek me feino ngeni pwisin aaner, ra nikitano Nifai ne akkanamon, nupwen an uta me neir.\n\n2 Iwe non ewe fansoun pwe Nifai a feino won aanan ngeni pwisin imwan we, a ekipwichi ekkewe mettoch minne ewe Samon a fen pwari ngeni i.\n\n3 Iwe non ewe fansoun nupwen an ekipwich—me a fokkun tipitipingaw pokiten fofforungawen ekkewe aramasen ekkewe chon Nifai, ar kewe angangen rochopwak mi monomon, me ar kewe nii manau, me ar kewe angemwan, me sokopaten angangangaw meinisin—iwe non ewe fansoun nupwen an ekipwich non netipan, nengeni, ew mongungu a feito ngeni a apasa:\n\n4 En ka feioch, Nifai, ren ekkewe mettoch minne ka fen fori; pun ua fen kuna ifa usum ren nikitu om afanafana ewe kapas, minne ua fen ngonuk, ngeni ekkei aramas. Iwe kose mwo fen nuokusiti ir, me kose mwo senani pwisin manauom, nge ka achocho ne fori ai mochen, me ne aneasochisi ai kewe annuk.\n\n5 Iwe iei, pokiten ka fen fori ei ren sokkun nikitu, nengeni, upwe efeiochuk feinfeino chok; iwe upwe foruk kopwe pochokun non kapas me non foffor, non nuku me non angang; ewer, pwan mwo pwe mettoch meinisin repwe fis ngonuk anongonong won om kapas, pun kosap tingor met minne mi ungeni ai mochen.\n\n6 Nengeni, en Nifai, me ngang Kot. Nengeni, ua affata ngonuk me ne mesen nei kewe chon nang, pwe epwe wor om pochokun won ekkei aramas, me kopwe wichi ewe neni ren nengita, me ren samau, me kiteter, anongonong won fofforungawen ekkei aramas.\n\n7 Nengeni, ua ngonuk pochokun, pwe met chok kopwe ririfengeni won fonufan epwe ririfengen me non nang; me met chok kopwe epichano me won fonufan epwe pichino me non nang; iwe iei epwe wor om pochokun me nein ekkei aramas.\n\n8 Iwe iei, ika kopwe apasa ngeni ei tempel epwe keimufesen non ruepek, epwe wesino.\n\n9 Iwe ika kopwe apasa ngeni ei chuk, Kopwe katurutiw me sosonochuno, epwe fisino.\n\n10 Iwe nengeni, ika kopwe apasa pwe Kot epwe wichi ekkei aramas, epwe fisino.\n\n11 Iwe iei nengeni, ua annuku ngonuk, pwe kopwe feino me afanafan ngeni ekkei aramas, pwe iei anon ewe Samon Kot, i ewe mi Napanap: Tiwenon chok ika oupwe aier oupwe wichiwich, pwan mwo ngeni kiteterino.\n\n12 Iwe nengeni, non ewe fansoun pwe nupwen ewe Samon a wes ne apasa ekkei kapas ngeni Nifai, a kouno me ese feino ngeni pwisin imwan we, nge a niwin ngeni ekkewe mwicheich ekkewe ir mi toropas fetan won unungen ewe fonu, me poputa ne afanafan ngeni ir ewe kapasen ewe Samon minne a fen affat ngeni i, usun ar kiteter ika resap aier.\n\n13 Iei nengeni, me nukun ena auchean manaman minne Nifai a fen fori ne ureni ir usun manon ewe sou apung, ra apochokunano netiper me rese ausening ngeni ekkewe kapasen ewe Samon.\n\n14 Iei minne Nifai a afanafana ngeni ir ewe kapasen ewe Samon, a apasa: Tiwenon chok ika oupwe aier, iei anon ewe Samon, oupwe wichiwich pwan mwo ngeni kiteter.\n\n15 Iwe non ewe fansoun pwe nupwen Nifai a afanafan ngeni ir ewe kapas, nengeni, ir mi chok apochokunano netiper me rese mochen ausening ngeni an kewe kapas; iei minne ra kapas mi ngaw ngeni, me ra sotuni ne wata pour won pwe repwe tongeni aturanong i non kanapus.\n\n16 Nge nengeni, ewe manamanen Kot a nom ren, iwe rese tongeni angei i pwe repwe aturanong i non kanapus, pun a fen kekino me ren ewe Ngun me emmweniu seni me neir.\n\n17 Iwe non ewe fansoun pwe iei i a feino non ewe Ngun, seni mwicheich ngeni mwicheich, ne afanafana ewe kapasen Kot, pwan mwo tori an a afanafana ngeni ir meinisin, are tinano me nein ekkewe aramas meinisin.\n\n18 Iwe non ewe fansoun pwe rese mochen ausening ngeni an kewe kapas; iwe a poputa ne wor anini fengen, ina popun pwe ra keimufesen inisir me poputa ne nieno emon me pwan emon ren ewe ketinas.\n\n19 Iwe iei a muchuno ewe fik me ewin ierin muun ekkewe sou apung won ekkewe aramasen Nifai.\n\n", "hel 11": "[center][font_size=26]Sopun 11[/font_size][/center]\n\n[i]Nifai a pesei ewe Samon pwe epwe ekkesiwini ar maun ren ew nengita—Chommong aramas ra mano—Ra aier, iwe Nifai a sio ngeni ewe Samon ren pungun ran—Nifai me Liai ra angei chommong pwarata—Ekkewe chon sonan Katianton ra pwisin eppeti inisir me non ewe fonu. Arap ngeni 20–6 Ier Mwen Kraist.[/i]\n\n1 Iwe iei non ewe fansoun non ewe fik me ruen ierin muun ekkewe sou apung pwe ewe anini fengen a napeno, ina popun pwe a wor maun non unusen ewe fonu me nein ekkewe aramasen Nifai meinisin.\n\n2 Iwe ina ei mwichen chon sona mi monomon ewe a sopweno ei angangen kiteter me fofforungaw. Iwe ei maun a soposopono unusen ena ier; iwe non ewe fik me unungatin ier a pwan soposopono.\n\n3 Iwe non ewe fansoun pwe non ei ier Nifai a sio ngeni ewe Samon, a apasa:\n\n4 O Samon, kosap mutata pwe ekkei aramas repwe ninnino me ren ewe ketinas; nge O Samon, kopwe fen mutata epwe wor nengita non ewe fonu, pwe epwe amwasangereta non achechemenien ewe Samon ar Kot, me eni repwe aier me kun ngonuk.\n\n5 Iwe a wesino, anongonong won ekkewe kapas an Nifai. Iwe a wor ew weiresin nengita won ewe fonu, me nein ekkewe aramasen Nifai meinisin. Iwe iei non ewe fik me ruanun ier ewe nengita a soposopono, iwe ewe angangen kiteter a kouno me ren ewe ketinas nge a eriaffouno me ren nengita.\n\n6 Iwe ei angangen kiteter a pwan soposopono non ewe fik me nimuen ier. Pun kinikinin ewe neni a osukosuk pwe a pwas, me ese opwuku grain non ewe fansoun grain; iwe unusen kinikinin ewe neni a osukosuk, pwan mwo nein ekkewe chon Leiman usun chok me nein ekkewe chon Nifai, iwe pwe ra wichiwich iwe ra mano ren ukukun ngorow non ewe watten kinikinin ewe fonu.\n\n7 Iwe non ewe fansoun pwe ekkewe aramas ra kuna pwe ita repwene mano me ren nengita, iwe ra poputa ne chechemeni ewe Samon ar Kot; iwe ra poputa ne chechemeni ekkewe kapas an Nifai.\n\n8 Iwe ekkewe aramas ra poputa ne sio ngeni nour kewe sou apung mi nap me nour kewe sou emmwen, pwe repwe apasa ngeni Nifai: Nengeni, am mi sinei pwe en emon mwanin Kot, iwe iei minne sio ngeni ewe Samon ach Kot pwe epwe akkouno senikich ei nengita, pwe am aua nuokus ika ekkewe kapas meinisin minne ka fen apasa usun am kiteter epwe pwonueta.\n\n9 Iwe non ewe fansoun pwe ekkewe sou apung ra apasa ngeni Nifai, anongonong won ekkewe kapas minne ekkewe aramas ra fen mochen. Iwe non ewe fansoun pwe nupwen Nifai a kuna pwe ekkewe aramas ra aier me ra etipetekisona inisir non mangakun netipeta, a sio sefan ngeni ewe Samon, a apasa:\n\n10 O Samon, nengeni ekkei aramas ra aier; iwe ra fen aturano ewe mwichen Katianton seni me neir ina popun pwe rese chiwen fis, iwe ra fen opano ar kewe kokkot mi monomon non ewe puun.\n\n11 Iei, O Samon, pokiten ei ar tipetekison kose mochen akunnano om song, me mutata om song epwe menemenoch non kiteterinon ekkewe mwan mi ngaw minne ka fen nireno.\n\n12 O Samon, kose mochen akunnano om song, ewer, om song mi pochokun, me annuku pwe ei nengita epwe tongeni kouno me non ei fonu.\n\n13 O Samon, kose mochen ausening ngeniei, me annuku pwe epwe tongeni fisino anongonong won ai kewe kapas, me tinato pungun ran won unungen ewe fonufan, pwe epwe tongeni opwuku uwan, me an grain non ewe fansoun grain.\n\n14 O Samon, ka fen ausening ngeni ai kewe kapas nupwen ua apasa, Mutata epwe wor ew nengita, pwe ewe kiteterin ewe ketinas epwe tongeni kouno; me ngang mi sinei pwe kopwe fori, pwan mwo atun ei fansoun, ausening ngeni ai kewe kapas, pun ka apasa pwe: Ika ekkei aramas repwe aier upwe angaser.\n\n15 Ewer, O Samon, me ka kuna pwe ra fen aier, pokiten ewe nengita me ewe samau me kiteter minne a fen feito ngeni ir.\n\n16 Iwe iei, O Samon, kose mochen akunnano om song, me sossot sefan ika repwe angang ngonuk? Iwe ika epwe ina, O Samon, kopwe tongeni efeiochur anongonong won om kewe kapas minne ka fen apasa.\n\n17 Iwe non ewe fansoun pwe non ewe fik me wonuen ier ewe Samon a akunnano an we song seni ekkewe aramas, me annuku pwe pungun ran epwe pungutiw won ewe neni, ina popun pwe a opwuku uwan non ewe fansoun uwan kewe. Iwe non ewe fansoun pwe a opwuku an kewe grain non ewe fansoun an grain.\n\n18 Iwe nengeni, ekkewe aramas ra pwapwa me mwareiti Kot, me unusen unungen ewe fonu a ureno ren pwapwa; iwe rese chiwen sotuni ar repwe nieno Nifai, nge ra asufonu i usun emon soufos mi napanap, me emon mwanin Kot, a wor an manaman me mumuta mi napanap a kawor ngeni i seni Kot.\n\n19 Iwe nengeni, Liai, pwin we, ese kisikis seni i ren pekin mettochun wenechar.\n\n20 Iwe iei non ewe fansoun pwe ekkewe aramasen Nifai ra poputa ne feiochuno sefan non ewe fonu, me poputa ne aueta nenier kewe mi ponnuno, me poputa ne chommongono me toropas fetan, pwan mwo tori ar pwonueno unusen unungen ewe fonu, non ennefen me pwan non eor, seni ewe sat notou ngeni ewe sat otiw.\n\n21 Iwe non ewe fansoun pwe ewe fik me wonuen ier a muchuno non kinamwe. Iwe ewe fik me fisuen ier a poputa non kinamwe; iwe ewe mwichefen a cheewno non unusen unungen ewe fonu; iwe napengeni ekkewe aramas, ekkewe chon Nifai me pwan ekkewe chon Leiman, ra choni ewe mwichefen; iwe a fokkun wor ar anonnonun kinamwe me non ewe fonu; iwe iei a muchuno ewe fik me fisuen ier.\n\n22 Iwe a pwan wor ar kinamwe non ewe fik me wanuen ier, tiwenon chok ekkoch anini fengen usun ekkewe kinikinin nongonong mi ennet minne ra fen foruta me ren ekkewe soufos.\n\n23 Iwe non ewe fik me tiuen ier a poputa ne wor anini. Nge non ewe fansoun pwe Nifai me Liai, me chommong me nein pwir kewe ekkewe ir mi sinei usun ennetin kinikinin nongonong mi ennet, pokiten ra angei chommong pwarata iteiten ran, iei minne ra afanafan ngeni ekkewe aramas, ina popun pwe ra akkouno ar anini non ena pwan chok ier.\n\n24 Iwe non ewe fansoun pwe non ewe wanikken ierin muun ekkewe sou apung won ekkewe aramasen Nifai, mi wor ew sokkun chochon ekkewe chon rikino seni ekkewe aramasen Nifai, ekkewe mi wor rer ekkoch ier me mwen ar no ngeni ekkewe chon Leiman, me ra wata wor ewe iten ekkewe chon Leiman, me pwan ew sokkun chochon ekkewe ir ennetin mwirimwirin ekkewe chon Leiman, ra mwasangasangeta ne song me rer, are me ren ekkewe chon rikino, iei minne ra poputani ew maun ngeni pwir kewe.\n\n25 Iwe ra fori nii manau me angemwan; iwe mwirin ra marsefan ngeni won ekkewe chuk, me non ewe fonu pon me neni mi monomon, ra opano inisir pwe resap tongeni pwá, ra angei ew kapach ngeni chochor iteiten ran, meinisin ekkewe chon rikino ra feino ngeni ir.\n\n26 Iwe iei mwirin och fansoun, ewer, pwan mwo esap non ukukun chommong ier, ra winiti ew fokkun watten mwicheichen chon sona; iwe ra kutta meinisin ekkewe kokkot mi monomon an Katianton; iwe iei ra winiti chon sonan Katianton.\n\n27 Iei nengeni, ekkei chon sona ra fori ennetin osukosuk, ewer, pwan mwo pochokunen kiteter me nein ekkewe aramasen Nifai, me pwan nein ekkewe aramasen ekkewe chon Leiman.\n\n28 Iwe non ewe fansoun pwe a auchea pwe epwe wor ew kouno ngeni ei angangen kiteter; iei minne ra tinano ew mwichen sounfiun mwan mi pochokun non ewe fonu pon me won ekkewe chuk pwe repwe kutta ei mwichen chon sona, me pwe repwe nireno.\n\n29 Nge nengeni, non ewe fansoun pwe non ena pwan chok ier ra su sefan pwan mwo ngeni pwisin fonuer kewe. Iwe iei a muchuno ewe wanikken ierin muun ekkewe sou apung won ekkewe aramasen Nifai.\n\n30 Iwe non ewe fansoun non nepoputan ewe wanik me ewin ier ra feino sefan ne ungeni ei mwichen chon sona, me ra nieno chommong; me ra pwan chu me ren watten kiteter.\n\n31 Iwe ra pwan echimw sefan ne niwiniu seni ewe fonu pon me seni ekkewe chuk ngeni pwisin fonuer kewe, pokiten fokkun watten chochon ekkewe chon sona ekkewe ra nom won ekkewe chuk me ewe fonu pon.\n\n32 Iwe non ewe fansoun pwe iei a muchuno ei ier. Iwe ekkewe chon sona ra chok napeno me pochokununo, ina popun pwe ra ungeni unusen ekkewe sounfiun ekkewe chon Nifai, me pwan sounfiun ekkewe chon Leiman; iwe ra efisi ennetin nuokus epwe fis ngeni ekkewe aramas won unusen unungen ewe fonu.\n\n33 Ewer, pun ra churi chommong kinikinin ewe fonu, me fori pochokunen kiteter ngeni ir; ewer, ra nieno chommong, me uweiano ekkoch ngeni fotek non ewe fonu pon, ewer, me akkaewin nour kewe fefin me nour kewe semirit.\n\n34 Iei ei ennetin ngaw, minne a fis ngeni ekkewe aramas pokiten ar angangangaw, a amwasangereta sefan non achechemenien ewe Samon ar Kot.\n\n35 Iwe iei a muchuno ewe wanik me ewin ierin muun ekkewe sou apung.\n\n36 Iwe non ewe wanik me ruen ier ra poputa sefan ne monnuki ewe Samon ar Kot. Iwe non ewe wanik me unungatin ier ra poputa ne pochokununo non angangangaw. Iwe non ewe wanik me ruanun ier rese siwini eerenier kewe.\n\n37 Iwe non ewe fansoun non ewe wanik me nimuen ier ra pochokununo me pochokununo non ar namanam tekia, me non ar fofforungaw; iwe iei ra mwukono sefan ngeni kiteter.\n\n38 Iwe iei a muchuno ewe wanik me nimuen ier.\n\n", "hel 12": "[center][font_size=26]Sopun 12[/font_size][/center]\n\n[i]Aramas ra tipemwaramwar me puch me mwitir ne fori ngaw—Ewe Samon a fonou Noun kewe aramas—Ewe namwotongawen aramas a anonno ngeni ewe manamanen Kot—Non ewe ranin kapung, aramas repwe angei manau esemuch are poutmwanino esemuch. Arap ngeni 6 Ier Mwen Kraist.[/i]\n\n1 Iwe iei sia tongeni kuna ifa usun mwanin, me pwan rukuruken netipen ekkewe noun aramas; ewer, sia tongeni kuna pwe ewe Samon non an kirekiroch esemuch a efeiochu me episekisekano ekkewe ra wanong ar apinukunuk non i.\n\n2 Ewer, me amwo sipwe kuna non ewe fokkun fansoun nupwen i epwe efeiochu noun kewe aramas, ewer, non napenon ar kewe atake, nour penen man me nour pwin man, me non gold, me non silver, me non sokopaten auchean mettoch seni meinisin nikinik me napanap; a amanauer, me angasereu seni ne poun ekkewe chon koum ngeni ir; a apwetetei netipen ekkewe chon koum ngeni ir pwe resap efisi maun ngeni ir; ewer, iwe amuchunon, a fori mettoch meinisin fan iten atufichin me pwapwan noun kewe aramas; ewer, iwe mwirin ewe fansoun pwe ra apochokunano netiper, me monnuki ewe Samon ar Kot, me puratiw fan pecher ewe Emon mi Fel—ewer, iwe ei pokiten ar kinamwe, me ar fokkun watten pisekisek.\n\n3 Iwe iei sia kuna pwe tiwenon chok ika ewe Samon a fonou noun kewe aramas ren chommong riaffou, ewer, tiwenon chok ika a churi ir ren mano me ren nuokus, me ren nengita me ren sokopaten samau, resap chechemeni i.\n\n4 O ifa usun puchen, me ifa usun siken, me ifa usun ngawen, me fori mochenin tefin, me ifa usun mwitirir ne fori angangangaw, me ifa usun manger ne fori mi och, ir ekkewe noun aramas; ewer, ifa usun mwitirir ne ausening ngeni ekkewe kapas an ewe emon mi ngaw, me ar repwe wata netiper won ekkewe namotmwanin mettochun fonufan!\n\n5 Ewer, ifa usun mwitirir ne nuepas non namanam tekia; ewer, ifa usun mwitirir ne sikaseni, me fori sokopaten met minne mi angangangaw meinisin; me ifa usun manger ne chechemeni ewe Samon ar Kot, me ar repwe rongorong ngeni ar aurour, ewer, ifa usun manger ne fetan non ekkewe aanen mirit!\n\n6 Nengeni, rese mochen pwe ewe Samon ar Kot, ewe a fen forireta, epwe annuk me nemenem wor; me nukun an kirekiroch esemuch me an umoumoch ngeni ir, rese aucheani an kewe aurour, me rese mochen pwe i epwe nour chon emmwen.\n\n7 O ifa tekian ewe namwotongawen ekkewe noun aramas; ewer, pwan mwo ir mi kisikis seni ewe puunun fonufan.\n\n8 Pun nengeni, ewe puunun fonufan a mwokut seni epek ngeni epek, tori an kinifesen non ru kinikin, me ren annukun ach Kot mi napanap me esemuch.\n\n9 Ewer, nengeni ren mongungun ekkewe chukuchukuta me ekkewe chuk ra pouk me chechech.\n\n10 Me ren manamanen mongungun ra tatakis, me ra sonosonoch, ewer, pwan mwo usun ew nemonun chuk.\n\n11 Ewer, me ren manamanen mongungun ewe unusen fonufan a chechech;\n\n12 Ewer, me ren manamanen mongungun, ekkewe nongonong ra mwokut, pwan mwo ngeni ennetin nukanapan.\n\n13 Ewer, iwe ika a apasa ngeni ewe fonufan—Mwokut—a mwokut.\n\n14 Ewer, ika a apasa ngeni ewe fonufan—Kopwe niwin sefan, pwe epwe attamano ewe ran ngeni chommong awa—a fisino;\n\n15 Iwe iei, anongonong won an kapas ewe fonufan a kunsefan, iwe usun me ren aramas pwe ewe akkar mi chok nonnom; ewer, iwe nengeni, mi ina usun; pun ennetin ewe fonufan ewe a mwokut me esap ewe akkar.\n\n16 Iwe nengeni, pwan, ika a apasa ngeni ekkewe konikin mattau mi fokkun anonnon—Kopwe pwaseta—a fisino.\n\n17 Nengeni, ika a apasa ngeni ei chuk—Kopwe seikita, me mareto me turutiw won ena teninimw, pwe epwe ireeno—nengeni a fisino.\n\n18 Iwe nengeni, ika emon aramas a opano ew pisek mi auchea non ewe puun, iwe ewe Samon epwe apasa—Mut ngeni epwe anumamau, pokiten angangangawen i ewe a opano—nengeni, epwe anumamau.\n\n19 Iwe ika ewe Samon epwe apasa—Kopwe anumamau, pwe esap wor emon aramas epwe kunok seni ei fansoun feino me feinfeino—nengeni, ese wor aramas epwe angei seni ei fansoun me feinfeino.\n\n20 Iwe nengeni, ika ewe Samon epwe apasa ngeni emon aramas—Pokiten om angangangaw, en kopwe anumamau feinfeino chok—epwe fisino.\n\n21 Iwe ika ewe Samon epwe apasa—Pokiten om angangangaw kopwe pokupokuno seni ne mesei—i epwe efisi pwe epwe fis usun.\n\n22 Iwe riaffou ngeni i ewe epwe apasa ngeni ei, pun epwe fis ngeni i ewe a fori angangangaw, iwe i esap tongeni manau; iei minne, ren ei popun, ena aramas epwe tongeni manau, ika aier a fen affateno.\n\n23 Iei minne, feioch ir ekkewe repwe aier me ausening ngeni mongungun ewe Samon ar Kot; pun ikkei ir ekkewe repwe manau.\n\n24 Iwe amo Kot epwe mutata, non an unusoch esemuch, pwe aramas repwe tongeni emmwen ngeni aier me angang mi öch, pwe repwe tongeni niwinsefan ngeni pochokunen ngun ren pochokunen ngun, anongonong won ar kewe angang.\n\n25 Iwe ua mochen pwe aramas meinisin repwe tongeni manau. Nge sia anneani pwe non ewe auchean me soponon ran mi wor ekkoch repwe katuruu, ewer, ekkewe repwe katuruno seni ne mesen ewe Samon;\n\n26 Ewer, ekkewe repwe ewiis ngeni ew nikinikin riaffou esap much, epwe apwonueta ekkewe kapas minne a apasa: Ekkewe ra fen fori mi öch repwe angei manau esemuch; iwe ekkewe ra fen fori ngaw repwe angei poutmwanino esemuch. Iwe iei usun. Amen.\n\n", "hel 13": "Ewe osini an Samuel, ewe chon Leiman, ngeni ekkewe chon Nifai.\n\nMi kapachenong non sopun 13 ngeni 15.\n\n[center][font_size=26]Sopun 13[/font_size][/center]\n\n[i]Samuel ewe chon Leiman a osini kiteterinon ekkewe chon Nifai tiwenon chok ika repwe aier—Ir me ar pisekisek ra anumamau—Rese etiwa me ra monei ngeni fau ekkewe soufos, ra rokopwanino me ren ngun mi ngaw, me kutta pwapwa non fori angangangaw. Arap ngeni 6 Ier Mwen Kraist.[/i]\n\n1 Iwe iei non ewe fansoun non ewe wanik me wonuen ier, ekkewe chon Nifai ra chok nonnom non fofforungaw, ewer, non unusen fofforungaw, nupwen ekkewe chon Leiman ra tichik ne achocho ne aneasochisi ekkewe annukun Kot, anongonong won ewe annukun Moses.\n\n2 Iwe non ewe fansoun pwe non ei ier mi wor emon Samuel, emon chon Leiman, a feito non ewe fonuen Saraemla, me poputa ne afanafan ngeni ekkewe aramas. Iwe non ewe fansoun pwe a afanafan, chommong ran, aier ngeni ekkewe aramas, iwe ra aturau i, iwe ita epwene niwin ngeni pwisin fonuan we.\n\n3 Nge nengeni, mongungun ewe Samon a feito ren, pwe i epwe niwin sefan, me osini ngeni ekkewe aramas met chok mettoch epwe tonong non netipan.\n\n4 Iwe non ewe fansoun pwe rese mutata pwe i epwe tonong non ewe teninimw; iei minne a feino me tota won tittin we, me eitieu poun me sio ren ew neuwomongun mongungu, me osini ngeni ekkewe aramas met chok mettoch ewe Samon a wanong non netipan.\n\n5 Iwe a apasa ngeni ir: Nengeni, ngang, Samuel, emon chon Leiman, ua apasa ekkewe kapas an ewe Samon minne a wanong non netipei; iwe nengeni a wanong non netipei pwe upwe apasa ngeni ekkei aramas pwe ewe ketinasen pungoch a ittiw won ekkei aramas; iwe fopuku ier ese mwo wesino tiwenon chok ewe ketinasen pungoch epwe turutiw won ekkei aramas.\n\n6 Ewer, watten kiteter a ewitiwiti ekkei aramas, me a ennetin fis ngeni ekkei aramas, iwe ese wor mettoch a tongeni angasa ekkei aramas tiwenon chok ika epwe aier me nuku non ewe Samon Jises Kraist, ewe epwe ennetin wareto ngeni ewe fonufan, me epwe riaffouni chommong mettoch me epwe ninnino fan iten ekkei aramas.\n\n7 Iwe nengeni, emon chon nangin ewe Samon a fen affata ngeniei, me a fen wato porousen pwapwa ngeni nguni. Iwe nengeni, ua titito ngenikemi pwe upwe pwan affata ngenikemi, pwe oupwe tongeni angei porousen pwapwa; nge nengeni ouse etiwaei.\n\n8 Iei minne, iei anon ewe Samon: Pokiten pochokunen netipen ekkewe aramasen chon Nifai, tiwenon chok ika repwe aier upwe angeiano ai kapas seni ir, iwe upwe angeisefan Nguni seni ir, iwe usap chiwen engino ngeni ir, iwe upwe akunnu netipen pwir kewe ngeni ir.\n\n9 Iwe fopuku ier esap wesino me mwen upwe efisi pwe repwe wichiwich; ewer, upwe churir ren ewe ketinas me ren nengita me ren samau.\n\n10 Ewer, upwe churir non ai song mi pochokun, iwe epwe wor ekkewe ir seni ewe aruwanun tappin fansoun ekkewe repwe manau, seni ekkewe chon koum ngenikemi, pwe repwe kuna ami unusen kiteter; iwe ei epwe ennetin fis tiwenon chok ika oupwe aier, anon ewe Samon; iwe ekkewe seni ewe aruwanun tappin fansoun repwe churi ami kiteter.\n\n11 Nge ika oupwe aier me niwin ngeni ewe Samon ami Kot upwe akunnano ai song, anon ewe Samon; ewer, iei anon ewe Samon, feioch ir ekkewe repwe aier me kunuto ngeniei, nge riaffou ngeni i ewe esap aier.\n\n12 Ewer, riaffou ngeni ei teninimwen Saraemla mi napanap; pun nengeni, pokiten ir ekkewe mi tupwon ina popun a tumun; ewer, riaffou ngeni ei teninimw mi napanap, pun ua weweiti, anon ewe Samon, pwe mi wor chommong, ewer, pwan mwo watten kinikinin ei teninimw mi napanap, repwe apochokunano netiper ngeniei, anon ewe Samon.\n\n13 Nge feioch ir ekkewe repwe aier, pun ir upwe angaser. Nge nengeni, ika esap ren ekkewe mi tupwon ekkewe ra nom non ei teninimw mi napanap, nengeni, upwe efisi pwe ekkei epwe feitiw seni nang me atano.\n\n14 Nge nengeni, pun fan asengesin ekkewe mi tupwon ina popun a tumun. Nge nengeni, ewe fansoun a feito, anon ewe Samon, pwe nupwen oupwe aturau ekkewe mi tupwon me neimi, iwe mwirin oupwe mwukono ngeni kiteter; ewer, riaffou epwe ngeni ei teninimw mi napanap, pokiten ewe fofforungaw me angang mi anieput minne ra nom non.\n\n15 Ewer, me riaffou epwe ngeni ewe teninimwen Gideon, pokiten ewe fofforungaw me angang mi anieput minne ra nom non.\n\n16 Ewer, me riaffou epwe ngeni ekkewe teninimw meinisin minne ra nom non ewe fonu mi rokopwanieno, minne ra masow me ren ekkewe chon Nifai, pokiten ewe fofforungaw me angang mi anieput minne ra nom non ir.\n\n17 Iwe nengeni, ew anumamau epwe feito won ewe fonu, anon ewe Samonun Mwicheichen Aramas, pokiten asengesin ekkewe aramas ra nom won ewe fonu, ewer, pokiten ar fofforungaw me ar angang mi anieput.\n\n18 Iwe ewe fansoun epwe feito, anon ewe Samonun Mwicheichen Aramas, ewer, ach Kot mi napanap me ennet, pwe ion chok epwe opano pisek mi auchea non ewe puun esap chiwen kuner sefan, pokiten pochokunen anumamauen ewe fonu, tiwenon chok ika epwe emon aramas mi tupwon me epwe opano ngeni ewe Samon.\n\n19 Pun ua mochen, anon ewe Samon, pwe repwe opano ar pisek mi auchea ngeniei; iwe anumamau ir ekkewe resap opano ar pisek mi auchea ngeniei; pun ese wor emon a opano ar pisek mi auchea ngeniei tiwenon chok ika epwe ekkewe mi tupwon; iwe i ewe esap opano an pisek mi auchea ngeni, anumamau i, me pwan ewe pisek mi auchea, iwe esap wor emon epwe angeisefani pokiten anumamauen ewe fonu.\n\n20 Iwe ewe ran epwe feito pwe repwe opano ar kewe pisek mi auchea, pokiten ra fen wata netiper won pisekisek; iwe pokiten ra fen wata netiper won ar kewe pisekisek, iwe repwe opano ar pisek mi auchea nupwen repwe su me mwen ekkewe chon koum ngeni ir; pokiten resap opareno ngeniei, anumamau ir me pwan ar kewe pisek auchea; iwe non ena ran repwe wichiwich, anon ewe Samon.\n\n21 Nengeni ami, ekkewe aramasen ei teninimw mi napanap, me ausening ngeni ai kewe kapas; ewer, ausening ngeni ekkewe kapas minne ewe Samon a apasa; pun nengeni, a apasa pwe oua anumamau pokiten ami kewe pisekisek, me pwan ami kewe pisekisek ra anumamau pokiten oua fen wata netipemi wor, me ouse ausening ngeni ekkewe kapas an i ewe a ngenikemi.\n\n22 Ouse chechemeni ewe Samon ami Kot non ekkewe mettoch ren minne a fen efeiochukemi, nge oua chechemeni ami pisekisek fansoun meinisin, ouse chechemeni ami oupwe kinisou ngeni ewe Samon ami Kot fan iter; ewer, netipemi rese no ngeni ewe Samon, nge ra ureno ren unusen namanam tekia, ngeni nuapas, me ngeni wachemukenon song, nonowo, anini, mochenin efeiengaw, ninni, me nii manau, me sokopaten angangangaw meinisin.\n\n23 Pun ei popun ewe Samon Kot a efisi pwe ew anumamau epwe feito won ewe fonu, me pwan won ar kewe pisekisek, iwe ei pokiten ami kewe angangangaw.\n\n24 Ewer, riaffou ngeni ekkei aramas, pokiten ei fansoun minne a wareto, pwe oua aturau ekkewe soufos, me oua turunufaser, me monei ngeni ir fau, me oua nireno, me fori sokopaten angangangaw ngeni ir, pwan mwo usun ra fori me nom.\n\n25 Iwe iei nupwen oua porous, oua apasa: Ika ranich kewe ra fen fis me non ranin semach kewe me nom, sisap fen nieno ekkewe soufos; sisap fen monei ngeni ir fau, me aturareu.\n\n26 Nengeni oua fen kon ngaw nap seni ir; pun usun ewe Samon mi manau, ika emon soufos a feito neimi me afanafana ngenikemi ewe kapasen ewe Samon, minne a pwarata usun ami tipis me angangangaw, oua song ren, me aturau i me kutta sokopaten napanap pwe oupwe nieno i; ewer, oupwe apasa pwe i emon soufos mi muan, me pwe i emon chon tipis, me seni ewe tefin, pokiten a pwarata pwe ami angang mi ngaw.\n\n27 Nge nengeni, ika emon aramas epwe feito neimi me epwe apasa: Fori ei, iwe ese wor angangangaw; fori enan me ousap riaffou; ewer, i epwe apasa: Fetan mwirin namanamen tekian pwisin netipemi; ewer, fetan mwirin namanamen tekian ne mesemi, me fori met chok netipemi a mochen—me ika emon aramas epwe feito neimi me apasa ei, oupwe etiwa i, me apasa pwe i emon soufos.\n\n28 Ewer, oupwe seikata, iwe oupwe ngeni i seni pisekimi kewe; oupwe ngeni i seni noumi gold, me seni noumi silver, me oupwe aufoufa i ren uf mi watte niwinin; iwe pokiten a apasa kapas mi eingeing ngenikemi, me a apasa pwe mettoch meinisin mi murino, iwe ousap kuna muan ren.\n\n29 O ami ei tappin aramas mi ngaw me tipeforea; ami aramas mi pochokun me ami mi nukumach, ifa tamen ami oupwe ekieki pwe ewe Samon epwe engino ngeni kemi? Ewer, ifa tamen ami oupwe mutata inisimi pwe oupwe emmwen me ren emmwen mi puch me chun? Ewer, ifa tamen ami oupwe finata rochopwak nap seni saram?\n\n30 Ewer, nengeni, songen ewe Samon a fen poputa ngeni ir; nengeni, a fen anumamaua ewe fonu pokiten ami angangangaw.\n\n31 Iwe nengeni, ewe fansoun a wareto pwe a anumamaua ami pisekisek, pwe repwe mitino, pwe ousap tongeni amwochur; iwe non ekkewe ranin ami woungaw ousap tongeni annomur.\n\n32 Iwe non ekkewe ranin ami woungaw oupwe sio ngeni ewe Samon; iwe non namotmwan oupwe sio, pun ami tatakis a fen feito womi, me ami kiteter a fen ennetin foruno; iwe mwirin oupwe kechiw me pupuchor non ena ran, anon ewe Samonun Mwicheichen Aramas. Iwe mwirin oupwe noninen, me apasa:\n\n33 O amo ua fen aier, me use fen nieno ekkewe soufos, me monei ngeni ir fau, me aturareu. Ewer, non ena ran oupwe apasa: O amo sifen chechemeni ewe Samon ach Kot non ewe ran i a ngenikich ach pisekisek, iwe resap fen mitino pwe resap poutuno senikich; pun nengeni, ach kewe pisekisek ra no senikich.\n\n34 Nengeni, sia isetiw ew pisekin angang ikei iwe non ewe soran ese chiwen nom; iwe nengeni, nouch kewe ketinas ra ono senikich non ewe ran sia kutter ren maun.\n\n35 Ewer, sia fen opano ach pisek mi auchea iwe ra fen mitino senikich, pokiten ewe anumamauen ewe fonu.\n\n36 O amo sia fen aier non ewe ran ewe kapasen ewe Samon a feito ngenikich; pun nengeni ewe fonu a anumamau, iwe mettoch meinisin ra mitino, iwe sise tongeni amwochur.\n\n37 Nengeni, sia rokopwanino me ren ngun mi ngaw, ewer, sia rokopwanino me ren ekkewe chon nangin i ewe a kutta pwe epwe atano ngunuch. Nengeni, ach angangangaw ir mi ennet. O Samon, kose tongeni akunnano om song senikem? Iwe epwe iei ami kapas non ekkena ran.\n\n38 Nge nengeni, ami kewe ranin sossot ra fen wesino; oua fen ammangano ewe ranin ami amanau tori an mang esemuch, iwe ami kiteter a fen ennetin foruno; ewer, pun oua fen kutta non meinisin ranin manauemi met minne ouse tongeni angei; me oua fen kutta pwapwa non fori angangangaw, minne mettoch mi ungeni auchean ewe wenechar minne mi nom non ach we Mokurenap mi Nap me Esemuch.\n\n39 O ami aramasen ewe fonu, amo pwe oupwe rongorong ai kewe kapas! Iwe ua iotek pwe songen ewe Samon epwe kunnuno senikemi, me pwe oupwe mochen aier me manau.\n\n", "hel 14": "[center][font_size=26]Sopun 14[/font_size][/center]\n\n[i]Samuel a osini pwe epwe wor ew saram fansoun ewe pwin me efou fu sofo atun uputiwen Kraist—Kraist a angasa aramas seni manon inis me ngun—Esisinen An we mano a pachenong unungat ranin rochopwak, ewe mokun ekkewe achaw, me osukosuken mwokutukutun fonufan. Arap ngeni 6 Ier Mwen Kraist.[/i]\n\n1 Iwe iei non ewe fansoun pwe Samuel, ewe chon Leiman, a osini fokkun pwan chommong mettoch minne rese tongeni makketiw.\n\n2 Iwe nengeni, a apasa ngeni ir: Nengeni, ua ngenikemi ew esisin; pun pwan nimu ier repwe feito, iwe nengeni, mwirin a wareto ewe Noun Kot pwe epwe angasa meinisin ekkewe repwe nuku non itan we.\n\n3 Iwe nengeni, ei upwe ngenikemi pwe epwe ew esisin atun ewe fansoun an wareto; pun nengeni, epwe wor saram chapur non nang, ina popun pwe non ewe pwinin me mwen an wareto esap wor rochopwak, non ukukun pwe usun me ren aramas pwe neran.\n\n4 Iei minne, epwe wor ew ran me ew pwin me ewe ran, usun ita pwe ir ew chok ran me ese wor pwin; iwe ei epwe ngenikemi pwe ew esisin; pun oupwe sinei usun totan ewe akkar me pwan tupunon we; iei minne repwe sinei usun ennetin pwe epwe wor ru ran me ew pwin; nge inamo ewe pwin esap rochono; iwe epwe ina ewe pwin me mwen epwe uputiw.\n\n5 Iwe nengeni, epwe wor efou fu sofo epwe pwato, efou sokkun ouse kukuna akkom; iwe ei epwe pwan ew esisin ngenikemi.\n\n6 Iwe nengeni esap ikkei meinisin, epwe chommong esisin me manaman non nang.\n\n7 Iwe ewe fansoun epwe feito pwe ami meinisin oupwe ingeno, me mairu, ina popun pwe oupwe turuno ngeni ewe puun.\n\n8 Iwe ewe fansoun epwe feito pwe ion chok epwe nuku non ewe Noun Kot, i ewe pwan chok epwe angei manau esemuch.\n\n9 Iwe nengeni, iei ewe Samon a fen annuku ngeniei, me ren noun chon nang, pwe upwe feito me apasa ekkei mettoch ngenikemi; ewer, a fen annuku pwe upwe osini ekkei mettoch ngenikemi; ewer, a fen apasa ngeniei: Sio ngeni ekkei aramas, aier me amonnata ewe aanen ewe Samon.\n\n10 Iwe iei, pokiten ngang emon chon Leiman, me ua fen apasa ngenikemi ekkewe kapas minne ewe Samon a fen annuku ngeniei, me pokiten a weires ngenikemi, oua song rei me kutta pwe oupwe nieino, me oua fen oturaeiu me neimi.\n\n11 Iwe oupwe rongorong ai kewe kapas, pun, ren ei popun ua fen tota won ekkewe tittin ei teninimw, pwe oupwe tongeni rong me sinei usun ekkewe kapungun Kot minne ra awitiwiti kemi pokiten ami angangangaw, me pwan pwe oupwe tongeni sinei ekkewe apungupungun aier;\n\n12 Me pwan pwe oupwe tongeni sinei usun wareton Jises Kraist, ewe Noun Kot, ewe Semen nang me semen fonufan, ewe Chon Fori mettoch meinisin seni nepoputan; me pwe oupwe tongeni sinei usun ekkewe esisinen an wareto, ren ewe popun pwe oupwe tongeni nuku non itan we.\n\n13 Iwe ika oupwe nuku non itan we oupwe aier seni ami kewe tipis meinisin, ren ewe popun oupwe angei omusomuser me non an kewe nimenimochun foffor.\n\n14 Iwe nengeni, sefan, pwan ew esisin ua ngenikemi, ewer, ew esisinen an we mano.\n\n15 Pun nengeni, i epwe ennetin mano pwe amanau epwe fis; ewer, mi namot seni i me auchea pwe i epwe mano, pwe epwe efisi ewe manausefanin ekkewe mi mano, ren ewe popun pwe aramas repwe tongeni emmwenito me mwen mesen ewe Samon.\n\n16 Ewer, nengeni, ei mano a efisi ewe manausefan, me angasa aramas meinisin seni ewe aewin mano—ewe manon ngun; pokiten aramas meinisin, me ren turutiwen Adam we ra pokupokuno seni me mwen mesen ewe Samon, ra nom non nikinikin mano, ren mettochun fonufan me pwan ren mettochun ngun.\n\n17 Nge nengeni, ewe manausefanin Kraist a angasa aramas, ewer, pwan me aramas meinisin, me uweireto sefan ngeni ne mesen ewe Samon.\n\n18 Ewer, me a efisi ewe apungupungun aier, pwe ion chok epwe aier i ewe pwan chok esap pokupokutiw me katurunong non ewe ekkei; nge ion chok esap aier epwe pokupokutiw me katurunong non ewe ekkei; iwe epwe feito sefan wor ew manon ngun, ewer, ew aruwen mano, pun ra pokupokuno sefan ren mettochun wenechar.\n\n19 Iei minne oupwe aier, oupwe aier, ren nuokusun pwe ren ami sinei ekkei mettoch me ouse fori ir oupwe mutata inisimi an epwe nom fan kapung, iwe oupwe turutiw fan ei aruwen mano.\n\n20 Nge nengeni, usun ua apasa ngenikemi usun pwan ew esisin, ew esisinen an we mano, nengeni, non ena ran pwe i epwe riaffouni mano ewe akkar epwe rochono me esap mochen asarama an saram ngonuk; me pwan ewe maran me ekkewe fu; iwe esap wor saram won unungen ei fonu, pwan mwo seni ewe fansoun i epwe riaffouni mano, ren ukukun unungat ran, tori ewe fansoun i epwe manausefan seni mano.\n\n21 Ewer, atun ewe fansoun pwe i epwe fangeta ewe ngun epwe wor chopunap me inefi ren ukukun chommong awa, iwe ewe puun epwe chechech me chung; me ekkewe achaw minne ra nom won unungen ewe puun, minne ra nom won ewe pun me pwan fan, minne ami mi sinei atun ei fansoun pwe ir mi unusoch, are watten kinikinin mi ew unusochun wachemuken achaw, epwe tatakis;\n\n22 Ewer, repwe keimufesen non ruepek, iwe mwirinon me feinfeino epwe pwá non mwokufesen me nangefesen, me non tatakisin kinikin me won unungen unusen fonufan, ewer, won nang me pwan fan.\n\n23 Iwe nengeni, epwe wor pochokunen monumon, iwe epwe wor chommong chuk repwe sonosonochuno, usun ew nemonun chuk, iwe epwe wor chommong neni minne iei ir mi iteni nemonun chuk repwe winiti chuk, taman epwe fokkun tekia.\n\n24 Iwe chommong aanenap repwe tatakis, me chommong teninimw repwe ponnuno.\n\n25 Iwe chommong peias repwe suk, me repwe fangeta chommong ar kewe mi mano; iwe chommong souneng repwe pwá ngeni chommong.\n\n26 Iwe nengeni, iei ewe chon nang a apasa ngeniei; pun a apasa ngeniei pwe epwe wor chopunap me inefi ren ukukun chommong awa.\n\n27 Iwe a apasa ngeniei pwe nupwen ewe chopunap me ewe inefi epwe soposopono, me ewe monumon, pwe ekkei mettoch repwe fis, me rochopwak epwe pwonano unungen unusen fonufan ren ukukun unungat ran.\n\n28 Iwe ewe chon nang a apasa ngeniei pwe chommong repwe kuna mettoch mi amwarar nap seni ekkei, ren ewe popun pwe repwe tongeni nuku pwe ekkei esisin me ekkei manaman repwe fis won unusen unungen ei fonu, ren ewe popun pwe esap wor popun nukunukumang me nein ekkewe noun aramas—\n\n29 Iwe ei ren ewe popun pwe ion chok epwe nuku epwe tongeni manau, iwe pwe ion chok esap nuku, ew kapung mi wenechar epwe tongeni feito wor; me pwan ika ra tipis repwe wata pwisin won inisir ar pwisin kapung.\n\n30 Iwe iei chechemeni, chechemeni, ami pwi, pwe ion chok epwe mano non ngun, epwe mano non ngun ngeni pwisin inisin; iwe ion chok a fori angangangaw, a fori ngeni pwisin inisin; pun nengeni, ami mi ngaseno; ami mi mumuta ne foffor fan pwisin asengesimi; pun nengeni, Kot a fen ngenikemi ew mirit me a fen forikemi pwe oupwe ngaseno.\n\n31 A fen ngenikemi pwe oupwe tongeni sinei öch seni ngaw, me a fen ngenikemi pwe oupwe tongeni finata manau are mano; iwe oua tongeni fori öch me niwin ngeni met minne mi öch, are angei met minne mi öch epwe niwin ngenikemi; are oua tongeni fori ngaw, me angei met minne mi ngaw epwe niwin ngenikemi.\n\n", "hel 15": "[center][font_size=26]Sopun 15[/font_size][/center]\n\n[i]Ewe Samon a fonou ekkewe chon Nifai pokiten A tonger—Ekkewe chon Leiman ra siwin ir mi pochokun me tipepos non ewe nuku—Ewe Samon epwe umoumoch ngeni ekkewe chon Leiman non ekkewe fansoun soponon. Arap ngeni 6 Ier Mwen Kraist.[/i]\n\n1 Iwe iei, ami pwi achengicheng, nengeni, ua affata ngenikemi pwe tiwenon chok ika oupwe aier imwemi kewe repwe nom ngenikemi nge repwe ponnuno.\n\n2 Ewer, tiwenon chok ika oupwe aier, noumi kewe fefin epwe wor ar watten popun netipeta non ewe ran repwe owupu nour kewe; pun oupwe sossot ne suno me esap wor nenien asoso; ewer, iwe riaffou ngeni ir minne mi pwopwo, pun repwe chouchou me resap tongeni suno; iei minne, repwe chapapetiw fan peche me nikitino pwe repwe mano.\n\n3 Ewer, riaffou ngeni ekkei aramas ekkewe ra iteni ekkewe aramasen Nifai tiwenon chok ika repwe aier, nupwen repwe kuna ekkei esisin meinisin me manaman minne repwe pwá ngeni ir; pun nengeni, ir fen aramas kefinita noun ewe Samon; ewer, ekkewe aramasen Nifai i a fen tonger, me i a fen fonor; ewer, non ekkewe ranin ar angangangaw i a fen fonor pokiten a tonger.\n\n4 Nge nengeni ami pwi, ekkewe chon Leiman i a fen oput pokiten ar foffor ra fen ngaw fansoun meinisin, iwe ei pokiten angangangawen eerenien semer kewe. Nge nengeni, amanau a fen feito ngeni ir seni afanafanen ekkewe chon Nifai; iwe ren ei popun ewe Samon a fen attamano ranir kewe.\n\n5 Iwe ua mochen pwe oupwe kuna pwe ewe watten kinikinir a nom non aanen wiiser, iwe ra fetanoch me mwen Kot, iwe ra achocho ne aneasochisi an kewe annuk me an kewe kukkun annuk me an kewe kapung anongonong won ewe annukun Moses.\n\n6 Ewer, ua apasa ngenikemi, pwe ewe watten kinikinin me neir ra fori ei, iwe ra achocho ren nikitu ese apwangapwang pwe repwe tongeni uwei nussun pwir kewe ngeni ewe miritin ennet; iei minne mi wor chommong ekkewe ra pachengeni chochor kewe iteiten ran.\n\n7 Iwe nengeni, ami mi pwisin sinei, pun oua fen kuna, pun meinisin me neir ekkewe ra emmwenito ngeni ewe miritin ennet, me ra sinei usun ewe angangangaw me anieputen eerenien semer kewe, me ra emmwen ngeni ar repwe nuku ekkewe pukefel mi pin, ewer, ekkewe osinien ekkewe soufos mi fel, minne ra makketiw, minne ra emmwenir ngeni nuku non ewe Samon, me ngeni aier, minne nuku me aier a wato ew ekkesiwinin netip ngeni ir—\n\n8 Iei minne, meinisin ekkewe ra tori ei, oua pwisin sinei ren inisimi pwe ir mi pochokun me tipepos non ewe nuku, me non ewe mettoch ren minne ra fen ngaseno me non.\n\n9 Me oua pwan sinei pwe ra fen ireeno nour kewe pisekin maun, me ra nuokus ne angeireta ren nuokusun och popun ika repwe tipis; ewer, oua tongeni kuna pwe ra nuokus ne tipis—pun nengeni repwe mutata inisir pwe repwe chapapetiw me ninnino me ren ekkewe chon koum ngeni ir, me resap eitieta nour kewe ketinas ngeni ir, iwe ei pokiten ar nuku non Kraist.\n\n10 Iwe iei, pokiten ar tipepos nupwen ra nuku non ena mettoch minne ir mi nuku, pun pokiten ar pochokun nupwen ir mi akkom wewe, nengeni, ewe Samon epwe efeiochur me attamano ranir kewe, ina mwo ar angangangaw—\n\n11 Ewer, pwan mwo ika repwe kukkununo non ar nuku ewe Samon epwe attamano ranir kewe, tori ewe fansoun epwe feito minne a fen affateno me ren semach kewe, me pwan me ren ewe soufos Sinos, me chommong pwan ekkoch soufos, usun ewe niwinsefaniton pwich kewe, ekkewe chon Leiman, sefan ngeni ewe miritin ewe ennet—\n\n12 Ewer, ua apasa ngenikemi, pwe non ekkewe fansoun soponon ekkewe pwonen ewe Samon ra fen kawor ngeni pwich kewe, ekkewe chon Leiman; iwe ina mwo ekkewe chommong riaffou minne repwe mefi, me ina mwo ar repwe susu fetan won unungen ewe fonufan, me repwe kutter, me repwe wichiwich me toropas fetan, esap wor nenien asoso, ewe Samon epwe umoumoch ngeni ir.\n\n13 Iwe ei a anongonong won ewe osini, pwe repwe emmwen sefan ngeni ewe ennetin mirit, minne ina ewe miritin ar Chon Angasano, me ar we chon masen siip mi napanap me mi ennet, me repwe anneanong me nein noun kewe siip.\n\n14 Iei minne ua apasa ngenikemi, epwe murino ngeni ir nap senikemi tiwenon chok ika oupwe aier.\n\n15 Pun nengeni, ika pwe ekkewe angang mi amwarar refen pwá ngeni ir minne ra fen akkom pwá ngenikemi, ewer, ngeni ir ekkewe ra kukkununo non ar nuku pokiten eerenien semer kewe, ami mi tongeni kuna won inisimi pwe resap tongeni chiwen kukkuno non ar nuku.\n\n16 Iei minne, anon ewe Samon: Usap unusen nireno, nge upwe fori pwe non ena ranin ai mirit repwe niwin sefan ngeniei, anon ewe Samon.\n\n17 Iwe iei nengeni, anon ewe Samon, usun ekkewe aramasen ekkewe chon Nifai: Ika resap aier, me achocho ne fori ai mochen, upwe unusen nireno, anon ewe Samon, pokiten ar nukunukumang ina mwo ekkewe chommong angang mi amwarar minne ua fen fori me neir; iwe usun ennetin ewe Samon mi manau ekkei mettoch repwe fis, anon ewe Samon.\n\n", "hel 16": "[center][font_size=26]Sopun 16[/font_size][/center]\n\n[i]Ekkewe chon Nifai mi nuku Samuel ra papatais me ren Nifai—Samuel ese tongeni ninnino me ren ekkewe foun nikappich me foun fau noun ekkewe chon Nifai rese aier—Ekkoch ra apochokunano netiper, me ekkoch ra kuna chon nang—Ekkewe chon rese nuku ra apasa pwe ese pung pwe repwe nuku non Kraist me An we wareto non Jerusalem. Arap 6–1 Ier Mwen Kraist.[/i]\n\n1 Iwe iei, non ewe fansoun pwe mi wor chommong ekkewe ra rongorong ekkewe kapas an Samuel, ewe chon Leiman, minne a kapas me won ekkewe tittin ewe teninimw. Iwe ukukun meinisin ekkewe ra nuku non an we kapas ra feino me kutta Nifai; iwe nupwen ra feito me kuna i ra pwarata ngeni i ar kewe tipis me rese amam, ra mochen pwe repwe tongeni papatais ngeni ewe Samon.\n\n2 Nge ukukun meinisin ekkewe rese nuku non ekkewe kapas an Samuel ra song ren; iwe ra monei ngeni i foun fau me won ewe tit, me pwan chommong ra nikappichi foun nikappich ngeni nupwen an uta won ewe tit; nge Ngunun ewe Samon a nom ren, ina popun pwe rese tongeni efeiengawa i ren nour kewe foun fau pwan nour kewe foun nikappich.\n\n3 Iei nupwen ra kuna pwe rese tongeni efeiengawa i, mi pwan wor chommong ekkewe ra nuku non an kewe kapas, ina popun pwe ra feino ngeni Nifai pwe repwe papatais.\n\n4 Pun nengeni, Nifai a wisen papatais, me osini, me afanafan, afanafana aier ngeni ekkewe aramas, a pwarano esisin me amwarar, a anganga manaman me nein ekkewe aramas, pwe repwe tongeni sinei pwe ewe Kraist epwe ennetin mwitir feito—\n\n5 A ureni ir usun mettoch minne repwe ennetin fis, pwe repwe tongeni sinei me chechemeni atun ewe fansoun ar repwe pwonueta pwe ra fen affateno ngeni ir me mwan, ren ewe popun pwe repwe tongeni nuku; iei minne ukukun meinisin ekkewe ra nuku non ekkewe kapas an Samuel ra feino ngeni i pwe repwe papatais, pun ra feito aier me pwarata ar kewe tipis.\n\n6 Nge ewe watten kinikinin me neir rese nuku non ekkewe kapas an Samuel; iei minne nupwen ra kuna pwe rese tongeni efeiengawa i ren nour kewe foun fau me nour kewe foun nikappich, ra puchor ngeni nour kewe kaptin, ra apasa: Angei ei mwan me foti i, pun nengeni a wor ren ewe tefin; iwe pokiten manamanen ewe tefin minne a nom ren sise tongeni efeiengawa ren nouch kewe foun fau me nouch kewe foun nikappich; iei minne angei i me foti, me asueno i.\n\n7 Iwe nupwen ra feino pwe repwe wata pour won, nengeni, a mwetetiw seni ewe tit, me a suu seni fonuer kewe, ewer, pwan mwo ngeni pwisin fonuan, me poputa ne afanafan me osini me nein aramasan kewe pwisin.\n\n8 Iwe nengeni, rese chiwen rongorong usun me nein ekkewe chon Nifai; iwe iei mwokutukutun ekkewe aramas.\n\n9 Iwe iei a muchuno ewe wanik me wonuen ierin muun ekkewe sou apung won ekkewe aramasen Nifai.\n\n10 Iwe iei a pwan muchuno ewe wanik me fisuen ierin muun ekkewe sou apung, ewe watten kinikinin ekkewe aramas ra chok nonnom non ar namanam tekia me fofforungaw, me ewe kukkunun kinikin ra wesen fetanoch me mwen Kot.\n\n11 Iwe ikkei pwan ekkewe anapanap, non ewe wanik me wanuen ierin muun ekkewe sou apung.\n\n12 Iwe mi wor ekis chok kukkunun ekkesiwin non mwokutukutun ekkewe aramas, tiwenon chok ekkewe aramas ra poputa ne kon pochokununo non angangangaw, me fori napenon met minne mi ungeni ekkewe annukun Kot, non ewe wanik me tiuwen ierin muun ekkewe sou apung.\n\n13 Nge non ewe fansoun non ewe tiwe ierin muun ekkewe sou apung, a wor amwararen esisin a kawor ngeni ekkewe aramas, me manaman; iwe ekkewe kapas an ekkewe soufos ra poputa ne pwonueta.\n\n14 Iwe chon nang ra pwá ngeni aramas, aramas mi mirit, me affata ngeni ir kapas allim usun pwapwa wachemuk; iei non ei ier ekkewe pukefel ra poputa ne pwonueta.\n\n15 Nge inamo, ekkewe aramas ra poputa ne apochokunano netiper, meinisin tiwenon chok ewe watten kinikinin me neir ra kon nuku, ekkewe chon Nifai me pwan ekkewe chon Leiman, me ra poputa ne apinukunuk won pwisin ar pochokun me won ar pwisin mirit, ra apasa:\n\n16 Ekkoch mettoch eni ra esisinata pwe mi pung, me nein chommong; nge nengeni, am mi sinei pwe ekkei auchean me amwararen angang meinisin rese tongeni fis, usun minne ra fen affateno.\n\n17 Iwe ra poputa ne apungupung me anini me neir pwisin, ra apasa:\n\n18 Pwe ese pung pwe ena sokkun aramas usun emon Kraist epwe wareto; ika epwe ina, me i epwe ewe Noun Kot, ewe Semen nang me semen fonufan, usun a fen affateno, pwata i esap pwarano inisin ngenikich usun chok ngeni ir ekkewe repwe nom Jerusalem?\n\n19 Ewer, pwata esap pwarano inisin me non ei fonu usun chok me non ewe fonuen Jerusalem?\n\n20 Nge nengeni, kich mi sinei pwe ei ew eereni mi ngaw, minne a fen keititiw ngenikich seni semach kewe, pwe repwe forikich pwe sipwe nuku non ekkoch auchean me amwararen mettoch minne repwe fis, nge esap me neich, nge me non ew fonu minne mi towaweno, ew fonu minne am ause sinei; iei minne ir mi tongeni annomukich non ach sise sinei, pun sise tongeni pwarata ren pwisin mesach pwe ir mi ennet.\n\n21 Iwe repwe fori, me ren ewe nikatuputup me ekkewe angang mi monomon an ewe emon mi ngaw, repwe anganga ekkoch monomon rese weweoch minne sise tongeni weweiti, minne repwe amwochukichetiw pwe sipwe chon angang ngeni ar kewe kapas, me pwan chon angang ngeni ir, pun sia anongonong wor pwe repwe aitikich ewe kapas; iwe iei repwe annomukich non ach sise ika sipwe fangeta inisich ngeni ir, non meinisin ranin manauach.\n\n22 Me pwan chommong mettoch ekkewe aramas ra aneanei non netiper, minne ir mi puch me namotmwan; iwe ra fokkun osukosuk, pun Setan a amwasangereta ne soposopono ne fori angangangaw; ewer, a fein fetan ne acheewano porous me aninifengen won unusen unungen ewe fonu, pwe i epwe tongeni apochokunano netipen ekkewe aramas ngeni met minne mi öch me ngeni met minne epwe fis.\n\n23 Iwe me nukun ekkewe esisin me ekkewe amwarar minne ra fis me nein ekkewe aramasen ewe Samon, me ekkewe chommong manaman minne ra fori, Setan a kamwochuno won netipen ekkewe aramas won unusen unungen ewe fonu.\n\n24 Iwe iei a muchuno ewe engon me tiuwen ierin muun kewe sou apung won ekkewe aramasen Nifai.\n\n25 Iwe iei a muchuno ewe puken Ilaman, anongonong won uruon Ilaman me noun kewe anuon.\n\n", "3-ne 1": "[center][font_size=26]Aunungatin Nifai[/font_size][/center]\n\n[center][font_size=26]Ewe Puken Nifai ewe Noun Nifai, I Ewe Noun Ilaman[/font_size][/center]\n\nIwe Ilaman i ewe noun Ilaman, i ewe noun Alma, i ewe noun Alma, i ewe mwirimwirin Nifai ewe noun Liai, i ewe a tou seni Jerusalem non ewe aewin ierin muun Zedekiah, ewe kingen Judah.\n\n[center][font_size=26]Sopun 1[/font_size][/center]\n\n[i]Nifai, ewe noun Ilaman, a tou seni ewe fonu, me noun we Nifai a sopweno ekkewe uruo—Ina mwo esisin me manaman ra chommong, ekkewe aramas mi ngaw ra kokkot pwe repwe nieno ekkewe mi tupwon—Ewe pwinin an Kraist uputiw a wareto—Ewe esisin a kawor, me efou fu sofo a pwato—Chofona me nikatuputup ra napeno, iwe ekkewe chon sonan Katianton ra nieno chommong. Arap ngeni Ierin ewe Samon 1–4.[/i]\n\n1 Iei non ewe fansoun pwe ewe tiwe me ewin ier a wesino iwe a wone puku ier seni ewe fansoun Liai a su seni Jerusalem; iwe a non ewe ier Lakonias a ewe sou apung mi nap me we kepina won ewe fonu.\n\n2 Iwe Nifai, ewe noun Ilaman, a fen tou seni ewe fonuen Saraemla, a wano nemenem ngeni noun we Nifai, i ewe noun mwanichi, usun ekkewe seleichen brass, me ekkewe uruo meinisin minne ra fen mak non, me ekkewe mettoch meinisin minne ra fen tumun non monomon nupwen ewe tou an Liai seni Jerusalem.\n\n3 Mwirin a tou seni ewe fonu, iwe ian a feino ie, ese wor emon mi sinei; iwe noun we Nifai a sopweno ne makkei ekkewe uruo non nenian we, ewer, ewe uruon ekkei aramas.\n\n4 Iwe non ewe fansoun pwe non nepoputan ewe tiwe me ruen ier, nengeni, ekkewe osini an ekkewe soufos ra poputa ne pwonueta non unusoch; pun a poputa ne wor amwararen esisin me amwararen manaman a fis me nein ekkewe aramas.\n\n5 Nge mi wor ekkoch ekkewe ra poputa ne apasa pwe ewe fansoun a wesino ren an ekkewe kapas repwe pwonueta, minne ra fen affateno me ren Samuel, ewe chon Leiman.\n\n6 Iwe ra poputa ne pwapwaiti pwir kewe, ra apasa: Nengeni ewe fansoun a wesino, iwe ekkewe kapas an Samuel rese pwonueta; iei minne, ami pwapwa me ami nuku usun ei mettoch a fen namotmwan.\n\n7 Iwe non ewe fansoun pwe ra efisi ew ennetin afitikoko non unusen ewe fonu; iwe ekkewe aramas mi nuku ra poputa ne ennetin netipechou, ren nuokusun ika ren och popun ekkewe mettoch minne ra fen affateno resap fisino.\n\n8 Nge nengeni, ra tipepos ne mammasa usun ena ran me ena pwinin me ena ran minne epwe ew chok ran usun ita esap wor pwin, pwe repwe tongeni sinei pwe ar nuku ese fen namotmwan.\n\n9 Iei non ewe fansoun pwe mi wor ew ran a keimuno me ren ekkewe rese nuku, pwe meinisin ekkewe ra nuku non ekkewe eereni repwe ninnino tiwenon chok ika ewe esisin epwe fisino, minne a fen kawor me ren Samuel ewe soufos.\n\n10 Iei non ewe fansoun pwe nupwen Nifai, ewe noun Nifai, a kuna ei fofforungaw an noun kewe aramas, netipan a fokkun netipechou.\n\n11 Iwe non ewe fansoun pwe a feiniuu me pwisin chappetiw won ewe puun, me a ennetin sio ngeni an Kot fan asengesin noun kewe aramas, ewer, ekkewe ita repwene ninnino pokiten ar nuku non eerenien semer kewe.\n\n12 Iwe non ewe fansoun pwe a ennetin sio ngeni ewe Samon unusen ena ran; iwe nengeni, mongungun ewe Samon a feito ngeni i, a apasa:\n\n13 Sachetai mokurom me kopwe apinukunuk; pun nengeni, ewe fansoun a arapeto, iwe non ei pwinin ewe esisin epwe kawor, me non ewe soran Ngang upwe feito ngeni ewe fonufan, pwe upwe pwarano ngeni ewe fonufan pwe Ngang upwe apwonueta mettoch meinisin minne Ua fen efisi pwe repwe affateno me ren awen nei kewe soufos mi fel.\n\n14 Nengeni, Ngang upwe pwisin feito ngeni nei, pwe upwe apwonueta mettoch meinisin minne Ua fen pwarano ngeni ekkewe noun aramas seni nepoputan ewe fonufan, me upwe fori ewe mochen, an ewe Samon me pwan an ewe Nau—mochenin ewe Sam pokiten ngang, me mochenin ewe Nau pokiten aionei. Iwe nengeni, ewe fansoun a arapeto, iwe ei pwinin ewe esisin epwe kawor.\n\n15 Iwe non ewe fansoun pwe ekkewe kapas minne ra feito ngeni Nifai ra pwonueta, anongonong won usun ra fen affateno; pun nengeni, atun feitiwen ewe akkar ese wor rochopwak; iwe ekkewe aramas ra poputa ne ingeno pokiten ese wor rochopwak nupwen ewe pwinin a feito.\n\n16 Iwe mi chommong, ekkewe rese nuku ekkewe kapas an ekkewe soufos, ekkewe ra turuno ngeni ewe puun me winiti usun ita ir mi mano, pun ra sinei pwe ewe watten kokkotun kiteter minne a fen foruta fan asengesin ekkewe ra nuku non ekkewe kapas an ekkewe soufos a fen kouno; pun ewe esisin minne a fen kawor a fen fisino.\n\n17 Iwe ra poputa ne sinei pwe ewe Noun Kot epwe fokkun mwitir pwato; ewer, iwe amuchunon, ekkewe aramas meinisin won unungen unusen ewe fonufan seni notou ngeni otiw, me non ewe fonu ennefen me pwan non ewe fonu eor, ra fokkun ingeno iwe ra turuno ngeni ewe puun.\n\n18 Pun ra sinei pwe ekkewe soufos ra fen pwarata usun ekkei mettoch ren chommong ier, me pwe ewe esisin minne a fen a fen kawor a fen fisino; iwe ra poputa ne nuokus pokiten ar angangangaw me ar nukunukumang.\n\n19 Iwe non ewe fansoun pwe ese wor rochopwak non unusen ena pwinin, nge a saram usun ita neanowas. Iwe non ewe fansoun pwe ewe akkar a tota sefan non ewe soran, anongonong won pwisin kokkotan; iwe ra sinei pwe ina ewe ran ewe Samon epwene uputiw, pokiten ewe esisin minne a fen kawor.\n\n20 Iwe a fen wesino ewe fansoun, ewer, mettoch meinisin, ew me ew kukkunun kinikinin, anongonong won ekkewe kapas an ekkewe soufos.\n\n21 Iwe non ewe pwan fansoun pwe efou fu sofo a pwato, anongonong won ewe kapas.\n\n22 Iwe non ewe fansoun pwe seni ei fansoun feino a poputa ne wor chofona ra cheewno me nein ekkewe aramas, me ren Setan, ne apochokunano netiper, ren ewe popun pwe resap tongeni nuku non ekkewe esisin me amwarar minne ra fen kuna; nge inamo ekkei chofona me nikatupotup napengeni kinikinin ekkewe aramas ra nuku, iwe ra siwin ngeni ewe Samon.\n\n23 Iwe non ewe fansoun pwe Nifai a feino nein ekkewe aramas, me pwan chommong ekkoch, a papataiser ngeni aier, non minne a wor ew ennetin omusomusen tipis. Iwe iei ekkewe aramas ra poputa sefan ne wor ar kinamwe non ewe fonu.\n\n24 Iwe ese wor anini fengen, tiwenon chok ekkoch ekkewe ra poputa ne afanafan, ra achocho ne pwarata me ren ekkewe pukefel pwe ese kon auchea ar repwe aneasochisi ewe annukun Moses. Iei non ei mettoch ra muan, rese weweiti ekkewe pukefel.\n\n25 Nge non ewe fansoun pwe ra mwitir siwin, iwe ra pesepes usun ewe muan minne ra nom non, pun a affateno ngeni ir pwe ewe annuk esemo pwonueta, me pwe epwe fokkun pwonueta non kukkunun kinikinin meinisin; ewer, ewe kapas a feito ngeni ir pwe epwe fokkun pwonueta; ewer, pwe emas mesen mak are tichikin esap wesino tori an epwe pwonueta; iei minne non ei chok pwan ier ra emmwen ngeni ew mirit usun ar muan me ra pwarata ar kewe mwan.\n\n26 Iwe iei ewe tiwe me ruwen ier a wesino, a awora porousen pwapwa ngeni ekkewe aramas pokiten ekkewe esisin minne ra fen fisino, anongonong won ekkewe kapasen ewe osini an ekkewe soufos mi fel meinisin.\n\n27 Iwe non ewe fansoun pwe ewe tiwe me unungatin ier a pwan wesino non kinamwe, tiwenon chok ekkewe chon sonan Katianton, ekkewe ra nonnom won ekkewe chuk, ekkewe ra chommong non ewe fonu; pun a fokkun pochokun nenier kewe me ar kewe nenien monomon pwe ekkewe aramas rese tongeni akkufur; iei minne ra fori chommong nii manau, me fori wachemuken ninnino me nein ekkewe aramas.\n\n28 Iwe non ewe fansoun pwe non ewe tiwe me ruanu ier ra poputa ne napeno non ew watten ukukun pokiten mi wor chommong chon rikino seni ekkewe chon Nifai ekkewe ra suno ngeni ir, minne ra efisi netipechou ngeni ekkewe chon Nifai ekkewe ir mi nomwetiw non ewe fonu.\n\n29 Iwe mi pwan wor ew popun watten netipechou me nein ekkewe chon Leiman; pun nengeni, a wor chommong nour semirit ekkewe ra marita me poputa ne pochokununo non ierir, pwe ra pwisin pochokuno won inisir, me ra emmwenino me ren ekkoch ekkewe ir chon Soram, ren ar chofona me ar kapas eingeing, pwe repwe choni ekkewe chon sonan Katianton.\n\n30 Iwe iei ekkewe chon Leiman ra pwan riaffou, me poputa ne kisino usun ar nuku me wenechar, pokiten fofforungawen ekkewe maritan tappin aramas.\n\n", "3-ne 2": "[center][font_size=26]Sopun 2[/font_size][/center]\n\n[i]Fofforungaw me angang mi anieput a napeno me nein ekkewe aramas—Ekkewe chon Nifai me ekkewe chon Leiman ra chufengen pwe repwe eppeti inisir seni ekkewe chon sonan Katianton—Ekkewe chon Leiman ra siwin ra pwecheno me ra iteni chon Nifai. Arap ngeni Ierin ewe Samon 5–16.[/i]\n\n1 Iwe non ewe fansoun pwe iei a pwan wesino ewe tiwe me nimuen ier, iwe ekkewe aramas ra poputa ne monnuki ekkena esisin me amwarar minne ra fen rongorong, me poputa ne kisino ne ingeno ren ew esisin are ew amwarar seni nang, ina popun pwe ra poputa ne pochokununo me non netiper, me chunnuno non ar ekiek, me poputa ne nukunukumangei minne ra fen rongorong me kuna meinisin—\n\n2 Ra ekiekieta ekkoch mettoch mi namotmwan non netiper, pwe a fis me ren aramas me ren ewe manamanen ewe tefin, an epwe emmwenano me otupano netipen ekkewe aramas; iwe iei Setan a angei sefan nemenem won netipen ekkewe aramas, ina popun pwe a achunnano meser me emwenireno pwe repwe nuku pwe ewe nongonong mi ennet an Kraist ew mettoch mi puch me namotmwan.\n\n3 Iwe non ewe fansoun pwe ekkewe aramas ra poputa ne pochokununo non fofforungaw me angang mi anieput; iwe rese nuku pwe epwe chiwen wor esisin are amwarar epwe kawor; iwe Setan a fein fetan, a emmwenano netipen ekkewe aramas, a otupereno me fori ir pwe repwe fori chommongun fofforungaw me non ewe fonu.\n\n4 Iwe iei a wesino ewe tiwe me wonuen ier; me pwan ewe tiwe me fusuwen ier; me pwan ewe tiwe me wanuen ier; me pwan ewe tiwe me tiuwen ier;\n\n5 Me pwan ew pukun ier a wesino seni ekkewe ranin Mosaia, i ewe a fen king won ekkewe aramasen ekkewe chon Nifai.\n\n6 Iwe wone puku me tiu ier a wesino seni an Liai su seni Jerusalem.\n\n7 Iwe tiu ier a wesino seni ewe fansoun nupwen ewe esisin a kawor, minne a fen affateno me ren ekkewe soufos, pwe Kraist epwe wareto ngeni ewe fonufan.\n\n8 Iei ekkewe chon Nifai ra poputa ne auku ar fansoun seni ei kinikinin fansoun nupwen ewe esisin a kawor, are seni ewe wareton Kraist; iei minne, tiu ier a wesino.\n\n9 Iwe Nifai, i ewe semen Nifai, i ewe a nom ren ewe tumunun ekkewe uruo, ese niwin ngeni ewe fonuen Saraemla, me ese wor ian epwe pwá me ia me non ewe fonu.\n\n10 Iwe non ewe fansoun pwe ekkewe aramas ir mi chok nonnom non fofforungaw, me nukun chommongun afanafan me osini minne ra titino me neir; iwe iei a pwan wesino ewe engon ier; iwe ewe engon me ewin ier a pwan wesino non angangangaw.\n\n11 Iwe non ewe fansoun non ewe engon me unungat ier a poputa ne wor maun me anini fengen non unusen ewe fonu; pun ekkewe chon sonan Katianton ra fokkun chommongono, me ra nieno chommong me nein ekkewe aramas, me atano chommong teninimw, me acheewano watten mano me watten ninnino non unusen ewe fonu, iwe a auchea pwe ekkewe aramas meinisin, ekkewe chon Nifai me pwan ekkewe chon Leiman, pwe repwe angei pisekin maun ne ungeni ir.\n\n12 Iei minne, ekkewe chon Leiman meinisin ekkewe ra siwin ngeni ewe Samon ra chungeni pwir kewe, ekkewe chon Nifai, me ra echimw, fan iten tumunun manauer me punuwer kewe me nour kewe, pwe repwe angei pisekin maun ne ungeni ekkena chon sonan Katianton, ewer, me pwan ar repwe eppeti ar pung, me ekkewe tufichin ar we mwichefen me ar pekin fen, me ar tufichin finata me ar ngaseno.\n\n13 Iwe non ewe fansoun pwe me mwen an ei engon me unungatin ier wesino ekkewe chon Nifai ra nom non pekin anuokus ren unusen kiteter pokiten ei maun, minne mi fokkun eriaffou.\n\n14 Iwe non ewe fansoun pwe ekkena chon Leiman ekkewe ra chungeni ekkewe chon Nifai ra anneanong nein ekkewe chon Nifai;\n\n15 Iwe ar we anumamau a mwokut seni ir, iwe unucher a pwecheno usun chok ekkewe chon Nifai;\n\n16 Iwe nour kewe anuon me nour kewe fopun ra fokkun mesoch, iwe ra anneanong nein ekkewe chon Nifai, me ra iteni chon Nifai. Iwe iei a muchuno ewe engon me unungatin ier.\n\n17 Iwe non ewe fansoun non nepoputan ewe engon me ruanuen ier, ewe maun nefinen ekkewe chon sona me ekkewe aramasen Nifai a soposopono me a fokkun eriaffou; nge inamo, ekkewe aramasen Nifai ra angei tufichin pochokun won ekkewe chon sona, ina popun pwe ra asusefanireu seni fonuer kewe ngeni won ekkewe chuk me ngeni non ar kewe neni mi monomon.\n\n18 Iwe iei a muchuno ewe engon me ruanuen ier. Iwe non ewe engon me nimuen ier ra feito ungeni ekkewe aramasen Nifai; iwe pokiten fofforungawen ekkewe aramasen Nifai, me ar kewe chommong anini fengen me aosukosuk fengen, ekkewe chon sonan Katianton ra angei tufichin pochokun wor.\n\n19 Iwe iei a muchuno ewe engon me nimuen ier, iwe iei ekkewe aramas ra nom non ew nikinikin chommong riaffou; iwe ewe ketinasen kiteter a ittiw wor, ina popun pwe ita repwene pokupokutiw me ren, iwe ei pokiten ar angangangaw.\n\n", "3-ne 3": "[center][font_size=26]Sopun 3[/font_size][/center]\n\n[i]Kitianai, ewe sou emmwenin ekkewe chon Katianton, a eis non pochokun pwe Lakonias me ekkewe chon Nifai repwe fangeta inisir me fonuer kewe—Lakonias a finata Kitkitonai pwe epwe kaptin mi nap won ekkewe sounfiu—Ekkewe chon Nifai ra achufengen non Saraemla me Fonuen ras pwe repwe eppeti inisir. Arap ngeni Ierin ewe Samon 16–18.[/i]\n\n1 Iwe iei non ewe fansoun pwe non ewe engon me wonuen ier seni ewe wareton Kraist, Lakonias, ewe kepinan ewe fonu, a angei echo toropwe seni ewe sou emmwen me ewe kepinan ei mwichen chon sona; iwe ikkei ekkewe kapas minne ra makketiw, ra apasa:\n\n2 Lakonias, unusen tekia me kepina mi nap won ewe fonu, nengeni, ua makkei ei toropwe ngonuk, me ua ngonuk fokkun watten mwar pokiten om pochokun, me pwan pochokunen noum aramas, ne amwochu met minne oua ekieki pwe ami pung me ngaseno; ewer, oua angoch non nukuchar, usun ita ami mi aninis me ren poun emon kot, non eppetin ami ngaseno, me ami pisek, me fonuemi, are met minne oua apasa pwe ami.\n\n3 Iwe a nikinikin ew attong ngeniei, unusen tekia Lakonias, pwe kopwe fokkun puch me namotmwan om ekieki pwe kopwe tongeni ungeni fokkun chommong mwan mi pwaracho ekkewe ra nom fan ai nemenem, ekkewe ra uta iei non ar pisekin maun, me awitiwiti ren ennetin mochen ewe kapas—Feitiw won ekkewe chon Nifai me nireno.\n\n4 Iwe ngang, ua sinei usun ar pwaracho ese tongeni kuf, ua fen sotunir me non ewe nenien maun, iwe ua sinei usun ar koput ngenikemi esemuch pokiten ekkewe chommong muan minne oua fen fori ngeni ir, iei minne ika repwe feitiw ngenikemi repwe churikemi ren unusen kiteter.\n\n5 Iei minne ua fen makkei ei toropwe, eppungano ren pwisin pei, pokiten ai aureki tufichimi, pokiten ami pochokun non met minne oua nuku pwe ami pung, me ngunumi mi pwaracho non ewe nenien maun.\n\n6 Iei minne ua mak ngonuk, ua mochen pwe oupwe fangeta ngeni ekkei nei aramas, teninimwemi kewe, fonuemi kewe, me pisekimi kewe, nap seni ar repwe churikemi ren ewe ketinas me ena kiteter epwe fis womi.\n\n7 Are non ekkoch kapas, oupwe fangeta inisimi ngenikem, me chungeni kem me kaeo usun am kewe angang mi monomon, me winiti pwim pwe oupwe usum chok—ousap noum slave, nge oupwe pwim me chiechiem ne pisekini pisekim kewe meinisin.\n\n8 Iwe nengeni, ua akkapon ngonuk, ika oupwe fori ei, ren ew pwon oupwe akkaponu, ousap ninnino; nge ika ousap fori ei, ua akkapon ngonuk ren ew pwon ua akkaponu, pwe non ewe maram epwe feito upwe annuku pwe nei kewe sounfiu repwe feitiw ungenikemi, me resap amwochu pour me resap awora mi manau, nge repwe nikemino, me repwe aturatiw ewe ketinas womi pwan mwo tori ami ousap chiwen fis.\n\n9 Iwe nengeni, ngang Kitianai; iwe ngang ewe kepinan ei mwichen Katianton mi monomon; minne mwich me angangan kewe ngang mi sinei pwe ir mi öch; iwe ir seni fansoun nom iwe ra fen keititiw ngenikem.\n\n10 Iwe ua makkei ei toropwe ngonuk, Lakonias, me ua mochen pwe oupwe fangeta fonuemi kewe me pisekimi kewe, me nukun ewe assukun cha, pwe ekkei nei aramas repwe angei sefan ar kewe pung me government, ir ekkewe ra fen keimuno seni kemi pokiten ami fofforungaw ne amwochu seni ir ar pung me government, iwe tiwenon chok ika oupwe fori ei, upwe angei niwinin ar muan. Ngang Kitianai.\n\n11 Iwe iei non ewe fansoun nupwen Lakonias a angei ei toropwe a fokkun ingeno, pokiten pwarachon Kitianai an eis non pochokun ewe nemenemen ewe fonuen ekkewe chon Nifai, me pwan an kapasen efeiengaw ngeni ekkewe aramas me an angei niwinin muanin ekkewe rese angei muan, tiwenon chok ar ra pwisin ammwani inisir ren ar rikino ngeni ekkena chon sona mi ngaw me anieput.\n\n12 Iwe iei, ei Lakonias, ewe kepina, i emon mwan mi pung, me ese tongeni nuokus me ren ekkewe tingor me kapasen anuokus an emon chon sona; iei minne i ese ausening ngeni ewe toropwe noun Kitianai, ewe kepinan ekkewe chon sona, nge a annuku pwe noun kewe aramas repwe sio ngeni ewe Samon fan iten pochokun ne ungeni ewe fansoun ekkewe chon sona repwe feitiw ungeni ir.\n\n13 Ewer, a tinano ew porous nein ekkewe aramas meinisin, pwe repwe ionfengeni nour kewe fefin, me nour kewe semirit, nour kewe penen man me nour kewe pwin man, me ar pisek meinisin, tiwenon chok fonuer we, ngeni ew neni.\n\n14 Iwe a annuku pwe tittin eppet repwe kauuta ne rokopwanireno, me pochokunan epwe fokkun pochokun. Iwe a annuku pwe sounfiu, ekkewe chon Nifai me pwan ekkewe chon Leiman, are seni ir meinisin ekkewe mi anneanong nein ekkewe chon Nifai, repwe annomur ne rokopwanireno pwe chon mas pwe repwe tumunur, me maser seni ekkewe chon sona neran me nepwin.\n\n15 Ewer, a apasa ngeni ir: Usun ewe Samon mi manau, tiwenon chok ika oupwe aier seni ami kewe angangangaw meinisin, me sio ngeni ewe Samon, esap wor aanen ami oupwe ngaseno seni ne poun ekkewe chon sonan Katianton.\n\n16 Iwe fokkun auchea me amwarar ekkewe kapas me osini an Lakonias ina popun ra efisi nuokus an epwe feito won ekkewe aramas meinisin; iwe ra achochoi inisir non ar unusen pochokun ne fori anongonong won ekkewe kapas an Lakonias.\n\n17 Iwe non ewe fansoun pwe Lakonias a kefinita kaptin mi nap me won ekkewe sounfiun ekkewe chon Nifai meinisin, pwe repwe emmweni ir atun ewe fansoun ekkewe chon sona repwe feitiw tou seni ewe fonu pon ne ungeni ir.\n\n18 Iei ewe mi wesen nap me nein ekkewe kaptin mi nap meinisin me ewe mi wesen tekia chon emmwenin ekkewe sounfiun ekkewe chon Nifai meinisin a kefinita, iwe itan Kitkitonai.\n\n19 Iwe iei ewe eereni me nein ekkewe chon Nifai meinisin pwe repwe finita pwe nour kaptin mi nap, (tiwenon chok non ar kewe fansoun angangangaw) emon mi wor ren ewe ngunun pwarata me pwan osini; iei minne, ei Kitkitonai a emon soufos mi napanap me neir, usun chok pwan ewe sou apung mi nap.\n\n20 Iei ekkewe aramas ra apasa ngeni Kitkitonai: Iotek ngeni ewe Samon, me sipwe feita won ekkewe chuk me non ewe fonu pon, pwe sipwe tongeni turuta won ekkewe chon sona me nireno me non pwisin fonuer kewe.\n\n21 Nge Kitkitonai a apasa ngeni ir: Ewe Samon a annuku pwe sisap fori; pun ika sipwe feita ungeni ir ewe Samon epwe fangeta kich ne pour; iei minne sipwe amonnata inisich nenukanapen fonuach kewe, iwe sipwe ionfengeni nouch kewe sounfiu meinisin, me sisap no ungeni ir, nge sipwe witiwit tori ar repwe feito ungenikich; iei minne usun ewe Samon mi manau, sipwe fori ei i epwe fangereto non pouch.\n\n22 Iwe non ewe fansoun non ewe engon me fisuen ier, non soponon ewe ier, ewe porous an Lakonias a fen no fetan non unusen ewe fonu, iwe ra fen angei nour kewe oris, me war kewe chariot, me nour kewe man, me nour kewe penen man, me nour pwin man, me ar kewe grain, me ar pisek meinisin, me karis ren ukukun ngorow me ren chommongun engon ngorow, tori ar ra feino meinisin ngeni ewe neni minne a fen kefinita pwe repwe ionfengeni inisir ie, pwe repwe eppeti inisir seni ekkewe chon koum ngeni ir.\n\n23 Iwe ewe fonu minne a kefinita ina ewe fonuen Saraemla, me ewe fonu minne a nom nefinen ewe fonu Saraemla me ewe fonu Fonuen ras, ewer, ngeni ewe kinikin minne a nom nefinen ewe fonu Fonuen ras me ewe fonu Tatakis.\n\n24 Iwe a wor ew fokkun chommongun ngorow aramas ekkewe ra iteni chon Nifai, ekkewe ra ionfengeni inisir non ei fonu. Iei Lakonias a annuku pwe repwe ionifengeni inisir non ewe fonu eor, pokiten ewe weiresin ewe anumamau minne a nom won ewe fonu ennefen.\n\n25 Iwe ra apochokunano inisir seni ekkewe chon koum ngeni ir; iwe ra nom won ewe fonu, me non ew mwicheich, iwe ra nuokusiti ekkewe kapas minne ra fen affateno me ren Lakonias, ina popun pwe ra aier seni ar kewe tipis meinisin; me ra wata ar iotek ngeni ewe Samon ar Kot, pwe i epwe angaser non ewe fansoun ekkewe chon koum ngeni ir repwe feitiw ungeni ir non maun.\n\n26 Iwe ra fokkun uren netipechou pokiten ekkewe chon koum ngeni ir. Iwe Kitkitonai a annuku pwe repwe for pisekin maun seni sokopaten nikinik, me repwe pochokun ren fouten eppet, me ren pwonupwon, me ren kukkun foukukkumosun pwonupwon, anongonong won napanapen an aurour.\n\n", "3-ne 4": "[center][font_size=26]Sopun 4[/font_size][/center]\n\n[i]Ekkewe sounfiun ekkewe chon Nifai ra akkufu ekkewe chon sonan Katianton—Kitianai a ninnino, me ewe chon siwini non wisan, Semnaraia, a fwor—Ekkewe chon Nifai ra mwareiti ewe Samon pokiten ar win. Arap ngeni Ierin ewe Samon 19–22.[/i]\n\n1 Iwe non ewe fansoun pwe non soponon amuchunon ewe engon me wanuen ier ekkena sounfiun chon sona ra monneta ngeni maun, me poputa ne feitiw me mwitiriu seni ekkewe chukuchukuta, me seni ekkewe chuk, me ewe fonu pon, me ar kewe neni mi pochokun, me ar kewe neni mi monomon, me poputa ne angei nemenem won ekkewe fonu, minne ir mi nom non ewe fonu eor me pwan minne ir mi nom non ewe fonu ennefen, me poputa ne angei nemenem won ekkewe fonu meinisin minne ra fen nikitino me ren ekkewe chon Nifai, me ekkewe teninimw minne ra fen ponnuno.\n\n2 Nge nengeni, ese wor man mwacho are man ar repwe kut non ekkena fonu minne ra fen nikitino me ren ekkewe chon Nifai, iwe ese wor man ar repwe kut ngeni ekkewe chon sona tiwenon chok me non ewe fonu pon.\n\n3 Iwe ekkewe chon sona rese tongeni manau tiwenon chok me non ewe fonu pon, pokiten ewe mochenin mwongo; pun ekkewe chon Nifai ra aponnano fonuer kewe, me ra ionfengeni nour kewe penen man me nour pwin man me ar kewe pisek meinisin, iwe ir ra nom non ew mwicheich.\n\n4 Iei minne, ese wor tufich ngeni ekkewe chon sona ar repwe angemwan me angei mwongo, tiwenon chok ar repwe feita non maun esap monomon ngeni ekkewe chon Nifai; iwe ekkewe chon Nifai pokiten ir mi nom non ew mwicheich, me pokiten a fokkun chommong chochor, me ra tumunu ngeni pwisin inisir pisekin mwongo, me oris me man, me penen man seni sokopaten nikinik, pwe repwe tongeni soposopono ne manau ren ukukun fisu ier, non minne fansoun ra aneanei pwe repwe nieno ekkewe chon sona seni won unungen ewe fonu; iwe iei ewe engon me wanuen ier a wesino.\n\n5 Iwe non ewe fansoun pwe non ewe engon me tiuen ier Kitianai a kuna pwe mi auchea pwe i epwe feita pwe epwe maun ngeni ekkewe chon Nifai, pun ese wor aanen ar repwe tongeni soposopono ne manau tiwenon chok ika repwe angemwan me sona me nii manau.\n\n6 Iwe rese pwaracho ne toropas fetan won unungen ewe fonu ina popun pwe rese tongeni amari grain, ren nuokusun ika ekkewe chon Nifai repwe feito wor me nireno; iei minne Kitianai a annuku ngeni noun kewe sounfiu pwe non ei ier repwe feita pwe repwe maun ngeni ekkewe chon Nifai.\n\n7 Iwe non ewe fansoun pwe ra feita pwe repwe maun; iwe ina non ewe owonuen maram; iwe nengeni, ewe ran mi auchea me anoninen non ukukun ar feita pwe repwe maun; iwe ra finitireno ren uf mwirin napanapen chon sona; iwe a wor unuchen appanen siip nukanaper, me ra enuwa inisir non cha, me mokurer ra raisono, me ra aea pwonupwonun mokur wor; iwe mi auchea me anoninen nikinikin ekkewe sounfiun Kitianai, pokiten ar kewe fouten eppet, me pokiten ar enuwer non cha.\n\n8 Iwe non ewe fansoun pwe ekkewe sounfiun Nifai, nupwen ra kuna nikinikin ekkewe sounfiun Kitianai, ra turuno ngeni ewe puun, me ra sachetai ar sio ngeni ewe Samon ar Kot, pwe i epwe tumunur me angasereu seni ne poun ekkewe chon koum ngeni ir.\n\n9 Iwe non ewe fansoun pwe nupwen ekkewe sounfiun Kitianai ra kuna ei ra poputa ne puchor ren ew neuwomongun mongungu, pokiten ar pwapwa, pun ra ekieki pwe ekkewe chon Nifai ra turuno ren nuokus pokiten nuokusun nour kewe sounfiu.\n\n10 Nge non ei mettoch ra tipengaw, pun ekkewe chon Nifai rese nuokusiti ir; nge ra nuokusiti ar Kot me ra sio ngeni i fan iten tumun; iei minne, nupwen ekkewe sounfiun Kitianai ra mwitirita wor ra monneta ne churi ir; ewer, non pochokunen ewe Samon ra ungeni ir.\n\n11 Iwe ewe maun a poputa non ei ewe owonuen maram; iwe mi auchea me anoninen ewe maun, ewer, auchea me anoninen wachemuken ninninon we, ina popun pwe rese pwan sinei ew watten ninnino me nein ekkewe aramasen Liai meinisin seni ewe fansoun a suseni Jerusalem.\n\n12 Iwe me nukun ekkewe kapasen efeiengaw me ekkewe pwon minne Kitianai a akkaponu, nengeni, ekkewe chon Nifai ra akkufur, ina popun pwe ra maresefan me mwer.\n\n13 Iwe non ewe fansoun pwe Kitkitonai a annuku pwe noun kewe sounfiu repwe tapwer towaweno ngeni ekkewe kian ewe fonu pon, me resap mut ngeni ekkewe repwe manau ion epwe turunong ne pour won ewe aan; iwe iei ra tapwer me nireno, ngeni ekkewe kian ewe fonu pon, pwan mwo tori ar apwonueta ewe annuk an Kitkitonai.\n\n14 Iwe non ewe fansoun pwe Kitianai, ewe a fen nukuchar me fiu ren pwaracho, a tapw nupwen a suno; iwe pokiten an apwangapwang pokiten watten an fiu a ono me ninnino. Iwe iei amuchunon Kitianai ewe chon sona.\n\n15 Iwe non ewe fansoun pwe ekkewe sounfiun ekkewe chon Nifai ra niwin sefan ngeni ar kewe nenien tumun. Iwe non ewe fansoun pwe ei engon me tiuen ier a wesino, iwe ekkewe chon sona rese chiwen feito sefan pwe repwe maun; rese pwan feito sefan non ewe ruwe ier.\n\n16 Iwe non ewe rue me ewin ier rese feita pwe repwe maun, nge ra feita ngeni won nepekin kinikinir kewe meinisin pwe repwe rokopwanieno ekkewe aramasen Nifai; pun ra ekieki pwe repwe eimueno ekkewe aramasen Nifai seni fonuer kewe, me repwe aukurenong me won meinisin nepekin nikinir kewe, iwe ika pwe repwe eimureno seni ar kewe tufich nukun, iwe repwe tongeni annuku ir ar repwe fangeta inisir anongonong won ar kewe mochen.\n\n17 Iei ra fen finata ngeni pwisin inisir pwan emon sou emmwen, ewe a iteni Semnaraia; iei minne Semnaraia i ewe a annuku pwe ei napanapen rokopwanieno ewe teninimw epwe fis.\n\n18 Nge nengeni, ei a ew tufich ngeni ekkewe chon Nifai; pun ese tawe an ekkewe chon sona epwe naf ar fansoun ne rokopwanieno ewe teninimw an epwe wor pungunon won ekkewe chon Nifai, pokiten ar watten pisekin mwongo minne ra fen isonano,\n\n19 Iwe pokiten an ese naf pisekin mwongo me nein ekkewe chon sona; pun nengeni, ese wor rer mettoch tiwenon chok futuk fan iten ar repwe manau, minne futuk ra angei me non ewe fonu pon.\n\n20 Iwe non ewe fansoun pwe man mwacho ar repwe kut a kukkununo me non ewe fonu pon ina popun pwe ekkewe chon sona ita repwene mano ren echik.\n\n21 Iwe ekkewe chon Nifai ir mi chok soposopono ne fetaneu fansoun ran me fansoun pwin, me turuta won nour kewe sounfiu, me nireno ren ukukun ngorow me ren chommongun engon ngorow.\n\n22 Iwe iei a winiti ew mochen an ekkewe aramasen Semnaraia pwe repwe fangeta ar kewe kokkot, pokiten ewe weiresin kiteter minne a fis wor fansoun pwin me fansoun ran.\n\n23 Iwe non ewe fansoun pwe Semnaraia a annuku ngeni noun kewe aramas pwe repwe amara inisir seni ewe napanapen rokopwanieno ewe teninimw, me karisino ngeni non ekkewe towawenon kinikinin ewe fonu ennefen.\n\n24 Iwe iei, Kitkitonai pokiten mi sinei usun ar kokkot, me mi sinei usun ar apwangapwang pokiten ewe mochenin mwongo, me ewe wachemuken ninnino minne a fen fis me neir, iei minne a tinau noun kewe sounfiu non fansoun nepwin, me aukano aanen ar marsefan, me enenia noun kewe sounfiu non ar we aanen marsefan.\n\n25 Iwe ei ra fori non fansoun nepwin, me poputani ar karis towaw seni ekkewe chon sona, pwe non ewe soran, nupwen ekkewe chon sona ra poputani ar fetan, ra chu me ren ekkewe sounfiun ekkewe chon Nifai me mwer me pwan nukunuper.\n\n26 Iwe ekkewe chon sona ekkewe ir mi nom eor ra pwan koukuno me non ar kewe nenien marsefan. Iwe ekkei mettoch meinisin ra fis ren annukun Kitkitonai.\n\n27 Iwe mi wor chommong ngorow ekkewe ra fangeta inisir pwe repwe chon kanapus ngeni ekkewe chon Nifai, me nussur kewe ra ninnino.\n\n28 Iwe nour we sou emmwen, Semnaraia, a ono me fwor won efoch ira, ewer, pwan mwo won unungan we tori an a mano. Iwe nupwen ar fworusi tori an a mano ra pokuetiw ewe ira ngeni ewe puun, me ra puchor ren ew neuwomongun mongungu, ra apasa:\n\n29 Amwo ewe Samon epwe tumunu noun kewe aramas non wenechar me non netip mi fel, pwe repwe turuno ngeni ewe puun meinisin ir ekkewe repwe kutta ar repwe nireno pokiten nemenem me mwicheich mi monomon, pwan mwo usun ei mwan a fen turuno ngeni ewe puun.\n\n30 Iwe ra pwapwa me puchor sefan ren ew mongungu, ra apasa: Amwo ewe Koten Abraham, me ewe Koten Isaac, me ewe Koten Jacob, epwe tumunu ekkei aramas non wenechar, non ukukun fansoun repwe kokkori iten ar Kot fan iten tumun.\n\n31 Iwe non ewe fansoun pwe ra puchoruu, meinisin usun chok ew mwicheich, non kön, me mwareiti ar Kot pokiten ekkewe mettoch mi auchea minne a fen fori fan iter, ne tumunur seni ar turunong ne poun ekkewe chon koum ngeni ir.\n\n32 Ewer, ra puchor: Mwareiti ngeni ewe Kot mi Fokkun Tekia. Me ra puchor: Feioch ewe iten ewe Samon Kot mi Napanap, ewe Kot mi Fokkun Tekia.\n\n33 Iwe netiper ra ureno ren pwapwa, tori an esenipato suputiwen chommong chonun mas, pokiten ewe kirekirochun Kot esemuch ne angasereu seni ne poun ekkewe chon koum ngeni ir; iwe ir mi sinei pwe pokiten ar aier me ar tipetekison ewe popun ra fen ngaseno seni ew kiteter esemuch.\n\n", "3-ne 5": "[center][font_size=26]Sopun 5[/font_size][/center]\n\n[i]Ekkewe chon Nifai ra aier me fangeta ar kewe tipis—Mormon a makkei uruon noun kewe aramas me affata ewe kapas esemuch ngeni ir—Israel epwe achufengen seni an nangatamen toropas fetan. Arap ngeni Ierin ewe Samon 22–26.[/i]\n\n1 Iwe iei nengeni, ese wor emon aramas mi manau me nein ekkewe aramasen Nifai meinisin a tipemwaramwar non ekis kukkunun ekkewe kapas an ekkewe soufos mi fel meinisin ekkewe ra fen kapas; pun ir mi sinei pwe mi fokkun auchea pwe repwe ennetin pwonueta.\n\n2 Me ir mi sinei pwe mi fokkun auchea pwe Kraist a fen wareto, pokiten ekkewe chommong esisin minne ra fen kawor, anongonong won ekkewe kapas an ekkewe soufos; iwe pokiten ekkewe mettoch minne ra fen fis ra sinei pwe mi auchea pwe mettoch meinisin repwe fis anongonong won met minne a fen affateno.\n\n3 Iei minne ra fangeta ar kewe tipis meinisin, me ar kewe angang mi anieput, me ar kewe nisou, me ra angang ngeni Kot ren unusen achocho neran me nepwin.\n\n4 Iwe iei non ewe fansoun pwe nupwen ra angei ekkewe chon sona meinisin pwe repwe chon kanapus, ina popun pwe ese wor a suno ekkewe rese ninnino, ra aturanong nour kewe chon kanapus non kanapus, me annuku pwe repwe afanafana ewe kapasen Kot ngeni ir; iwe meinisin ekkewe repwe aier seni ar kewe tipis me tonong non ew pwon mi pin pwe resap chiwen nii manau sefan ra ngaseno.\n\n5 Nge meinisin ekkewe rese tonong non ew pwon mi pin, me ekkewe ir mi chok soposopono ne wor rer ekkewe nii manau mi monomon non netiper, ewer, meinisin ekkewe ra pwá ne ngasepwichinau kapasen efeiengaw ngeni pwir kewe ra kapunguno me angei niwinir anongonong won ewe annuk.\n\n6 Iwe iei ra osopwano ekkena mi ngaw meinisin, me monomon, me mwicheich mi anieput, non minne mi fokkun chommong fofforungaw, me fokkun chommong nii manau ra fen fori.\n\n7 Iwe iei ewe rue me ruen ier a wesino, me pwan ewe rue me unungatin ier, me ewe rue me ruanu, me ewe rue me nimu; iwe iei ekkewe rue me nimu ier ra wesino.\n\n8 Iwe a fen chommong mettoch ra fis minne, me ne mesen ekkoch, repwe auchea me amwarar; nge inamo, rese tongeni makketiw non ei puk meinisin; ewer, ei puk ese tongeni masoweni mwo ew ne ipukun kinikinin met a fen fis me nein fokkun chommong aramas non ewe ukukun chok rue me nimu ier;\n\n9 Nge nengeni mi wor uruo minne ra masoweni ekkewe angang an ekkei aramas; me ew mi mwochomwoch nge mi ennet uruo a kawor me ren Nifai.\n\n10 Iei minne ua fen fori ai kewe uruon ekkei mettoch anongonong won ewe uruo an Nifai, minne a makketiw won seleich minne ra iteni ekkewe seleichen Nifai.\n\n11 Iwe nengeni, ua fori ewe uruo won seleich minne ua fen fori ren pwisin pei.\n\n12 Iwe nengeni, ua iteni Mormon, ua eiteit mwirin ewe fonuen Mormon, ewe fonu non minne Alma a forata ewe mwichefen me nein ekkewe aramas, ewer, ewe aewin imwen fan minne a foruta me neir mwirin ar we atai annuk.\n\n13 Nengeni, ngang emon chon kunon Jises Kraist, ewe Noun Kot. Ua fen kokko me ren pwe upwe affata an kapas me nein noun kewe aramas, pwe repwe tongeni angei manau esemuch.\n\n14 Iwe a auchea pwe ngang, anongonong won ewe mochenin Kot, pwe iotekin ekkewe ra fen feino, ekkewe ir mi fel, repwe pwonueta anongonong won ar nuku, ai upwe fori ew uruon ekkei mettoch minne ra fen fis—\n\n15 Ewer, ew kukkunun uruon met minne a fen fis seni ewe fansoun Liai a suseni Jerusalem, pwan mwo feitiw tori ewe fansoun iei.\n\n16 Iei minne ua fori ai uruo seni ekkewe uruo minne ra fen kawor me ren ekkewe ir ra akkom mwei, tori nepoputan rani;\n\n17 Iwe mwirin ua fori ew uruon ekkewe mettoch minne ua fen kuna ren pwisin mesei.\n\n18 Iwe ngang mi sinei ewe uruo minne ua fori pwe ew uruo mi pung me ennet; nge inamo mi wor chommong mettoch minne, anongonong won am kapas, am ause tongeni makker.\n\n19 Iwe iei ua osopwano ai kapas, minne usun porousei, me soposopono ne makkei ai uruon ekkewe mettoch minne ra fen fis me mwei.\n\n20 Ngang Mormon, me emon ennetin mwirimwirin Liai. Mi wor ai popun ai upwe mwareiti Kot me ai Chon Amanau Jises Kraist, pwe i a uweiau semach kewe seni ewe fonu Jerusalem, (iwe ese wor emon mi sinei tiwenon chok i pwisin me ekkewe i a uweireu seni ena fonu) pokiten i a ngeniei me nei kewe aramas watten mirit ngeni amanauen ngunum.\n\n21 Ennetin i a fen efeiochu ewe imwen Jacob, me a fen uren umoumoch ngeni mwirimwirin Joseph.\n\n22 Iwe non ukukun an ekkewe noun Liai ra fen aneasochisi an kewe annuk i a fen efeiochur me episekisekireno anongonong won an kapas.\n\n23 Ewer, iwe ennetin i epwe uwei ew nussun mwirimwirin Joseph sefan ngeni ewe miritin ewe Samon ar Kot.\n\n24 Iwe usun ennetin ewe Samon mi manau, i epwe ionfengenienong seni ekkewe ruanu kinikinin ewe fonufan ekkewe nussun mwirimwirin Jacob meinisin, ekkewe ir mi toropas fetan won unusen unungen ewe fonufan.\n\n25 Iwe usun a fen fori ew pwon mi pin ngeni ewe imwen Jacob meinisin, pwan ina usun ewe pwon mi pin ren minne i a fen pwon mi pin ngeni ewe imwen Jacob epwe pwonueta non pwisin an fansoun, tori niwinsefaniton imwen Jacob kewe meinisin ngeni ewe miritin ewe pwon mi pin i a fen pwonei ngeni ir.\n\n26 Iwe non na fansoun repwe sinei ar Chon Angasano, i Jises Kraist, ewe Noun Kot; iwe mwirin repwe ionfengeninong seni ekkewe ruanu kinikinin ewe fonufan ngeni pwisin fonuer kewe, seni ian ra fen toropas seni; ewer, usun ewe Samon mi manau epwe pwan ina. Amen.\n\n", "3-ne 6": "[center][font_size=26]Sopun 6[/font_size][/center]\n\n[i]Ekkewe chon Nifai ra feioch—Namanam tekia, pisekisek, me sokkofesenin kinikinin aramas a poputa—Ewe Mwichefen a keimufesen pokiten anini fengen—Setan a emmweni ekkewe aramas non ungeni mi pwápwáno—Chommong soufos ra afanafana aier me ra ninnino—Ekkewe chon nireno ra kokkot pwe repwe angei ewe government. Arap ngeni Ierin ewe Samon 26–30.[/i]\n\n1 Iwe iei non ewe fansoun pwe ekkewe aramasen ekkewe chon Nifai meinisin ra niwin ngeni pwisin fonuer kewe non ewe rue me wonuen ier, emon me emon meinisin, fiti an famini, noun penen man me noun pwin man, noun oris me noun sokopaten man, me mettoch meinisin met chok pisekir.\n\n2 Iwe non ewe fansoun pwe rese enieno meinisin ar kewe pisekin mwongo; iei minne ra uwei ngeni ir meinisin met rese enieno, seni ar kewe grain seni ew me ew sokkun nikinik, me nour gold, me nour silver, me ar kewe auchean mettoch meinisin, iwe ra niwin ngeni pwisin fonuer me nenier, non ennefen me pwan non eor, non ewe fonu ennefen me pwan non ewe fonu eor.\n\n3 Iwe ra ngeni ekkewe chon sona ekkewe ra tonong non ew pwon mi pin pwe repwe aneasochisi kinamwen ewe fonu, ekkewe ra wesen mochen repwe soposopono ar repwe chon Leiman, fonu, anongonong won chochor, pwe epwe tongeni wor rer, ren ar angang, met repwe tongeni manau won; iwe iei ra forata kinamwe non unusen ewe fonu.\n\n4 Iwe ra poputa sefan ne feiochuno me ne pisekisekino; iwe ewe rue me wonuen me fisuen ier ra wesino, iwe a wor ennetin tetten me non ewe fonu; iwe ra fen fori ar kewe annuk anongonong won nonnopok me pungoch.\n\n5 Iwe iei ese wor och mettoch non unusen ewe fonu an epwe eppeti ekkewe aramas seni ar repwe soposopono ne feioch, tiwenon chok ika repwe turunong non atai annuk.\n\n6 Iwe iei Kitkitonai, ewe sou apung, Lakonias, me ekkewe ra fen kefinita pwe sou emmwen, ir ekkewe ra forata ei ennetin kinamwe non ewe fonu.\n\n7 Iwe non ewe fansoun pwe mi wor chommong minafo teninimw ra kauuta, me mi wor chommong teninimwen nom ra kauusefan.\n\n8 Iwe mi wor chommong aanenap ra foruta, me chommong aan ra for, minne ra aaneno seni teninimw ngeni teninimw, me seni fonu ngeni fonu, me seni neni ngeni neni.\n\n9 Iwe iei a wesino ewe rue me wanuen ier, iwe ekkewe aramas ra soposopono non kinamwe.\n\n10 Nge non ewe fansoun non ewe rue me tiuen ier a poputa ne wor ekkoch anini fengen me nein ekkewe aramas; iwe ekkoch ra nuapas ngeni namanam tekia me sikaseni pokiten ar fokkun chommong pisekisek, ewer, pwan mwo ngeni eriaffou;\n\n11 Pun mi chommong chon amömö pisek non ewe fonu, me pwan chommong sou annuk, me chommong sou angei annuk.\n\n12 Iwe ekkewe aramas ra poputa ne sokko fesen ren tettenir, anongonong won ar pisekisek me ar tufichin kaeo; ewer, ekkoch rese mirit pokiten ar woungaw, me ekkoch ra angei ar watten kaeo pokiten ar pisekisek.\n\n13 Ekkoch ra nuapas non namanam tekia, me ekkoch ra fokkun tipetekison; ekkoch ra eniwini kapas pochokun ngeni kapas pochokun, nupwen ekkoch ra engino ngeni kapas pochokun me eriaffou me sokopaten riaffou meinisin, me rese ungeni me kapas mi ngaw sefan, nge ra tipetekison me ennetin aier me mwen Kot.\n\n14 Iwe iei a wor ew ennetin pekin ese wor nonnofengen non unusen ewe fonu, ina popun pwe ewe mwichefen a poputa ne keimufesen; ewer, ina popun pwe non ewe inik ier ewe mwichefen a keimufesen non unusen ewe fonu tiwenon chok me nein ekkoch ekkewe chon Leiman ir ekkewe ra siwin ngeni ewe ennetin nuku; me rese mochen kunnuno seni, pun ir mi pochokun, me tipepos, me nukuchar, tipemecheres ren unusen achocho ne aneasochisi ekkewe annukun ewe Samon.\n\n15 Iei ewe popun ei angangangaw an ekkewe aramas—Setan a wor an watten manaman, ngeni an amwasangata ekkewe aramas ne fori sokopaten angangangaw meinisin, me esikereta ngeni namanam tekia, otupereno pwe repwe kutta pochokun, me nemenem, me pisekisek, me ekkewe namotmwanin mettochun ewe fonufan.\n\n16 Iwe iei Setan a emmwenano netipen ekkewe aramas ne fori sokopaten angangangaw meinisin; iei minne ra chok pwapwaiti kinamwe non ekkoch chok ier.\n\n17 Iwe iei, non nepoputan ewe inik ier—ekkewe aramas ra fen fangeta ren ew ukukun nangatamen fansoun ar repwe emmwenfetan me ren sossotun ewe tefin ian chok a mochen epwe emmwenireno ia, me ne fori met chok sokkun angangangaw a mochen repwe fori—iwe iei non nepoputan ei, ewe inik ier, ra nom non ew nikinikin anoninenin fofforungaw.\n\n18 Iwe iei rese tipis non ar rese weweiti, pun ir mi sinei mochenin Kot usur, pun a fen keit ngeni ir; iei minne ra finata repwe ungeni Kot.\n\n19 Iwe iei a fis non ranin Lakonias kewe, ewe noun Lakonias, pun Lakonias a nenieni nenien seman we me a emmweni ekkewe aramas non ena ier.\n\n20 Iwe a poputa ne wor mwan mi aurour seni nang me titino, ra nonnom nein ekkewe aramas non unusen ewe fonu, ra afanafan me pwaracho ne pwarata usun tipisin me angangangawen ekkewe aramas, me pwarata ngeni ir usun ewe ngaseno minne ewe Samon epwe fori fan iten noun kewe aramas, are non ekkoch kapas, ewe manausefanitan Kraist; iwe ra pwaracho ne pwarata usun an mano me riaffou.\n\n21 Iei mi wor chommong me nein ekkewe aramas ekkewe ra fokkun song pokiten ir ekkewe ra pwarata usun ekkei mettoch; iwe ekkewe ra song napengeni ir ekkewe sou apung mi nap, me ir ekkewe ra fen akkom pris mi nap me sou annuk; ewer, meinisin ekkewe ir sou annuk ra song ren ekkewe ir ra pwarata usun ekkei mettoch.\n\n22 Iei ese wor sou annuk are sou apung are pris mi nap a tongeni wor an nemenem ne apungano emon ngeni mano tiwenon chok ika ar kapung a kapunguno non mak me ren kepinan ewe fonu.\n\n23 Iei mi wor chommong ekkewe ra pwarata usun ekkewe mettoch ren pekin Kraist ekkewe ra pwaracho ne pwarata, ekkewe ra ono me ninnino non monomon me ren ekkewe sou apung, pwe porousen ar mano esap tori ewe kepinan ewe fonu tori mwirin ar mano.\n\n24 Iwe iei, ei mi ungeni ekkewe annukun ewe fonu, pwe emon aramas epwe ninnino tiwenon chok a wor ar mumuta seni ewe kepinan ewe fonu—\n\n25 Iei minne ew anini a feita ngeni ewe fonuen Saraemla, ngeni ewe kepinan ewe fonu, usun ekkewe sou apung ekkewe ra apungano ekkewe soufosun ewe Samon ngeni mano, ese anongonong ngeni ewe annuk.\n\n26 Iei non ewe fansoun pwe ra ono me emmwenino me mwen ewe sou apung, pwe repwe kapung ren ewe attai annuk minne ra fen fori, anongonong won ewe annuk minne a fen kawor me ren ekkewe aramas.\n\n27 Iei non ewe fansoun pwe ekkena sou apung a wor chommong chiechier me aramaser; me ekkewe nussun, ewer, pwan mwo napengeni ekkewe sou annuk meinisin me ekkewe pris mi nap, ra ioifengen, me chungeni aramasen ekkena sou apung ir ekkewe repwe kapung anongonong won ewe annuk.\n\n28 Iwe ra tonong non ew pwon emon ngeni pwan emon, ewer, pwan mwo non ena pwon mi pin minne a kawor me rer chon nom, minne pwon mi pin a kawor me emmwen me ren ewe tefin, pwe repwe chu ne ungeni wenchar meinisin.\n\n29 Iei minne ra chu ne ungeni ekkewe aramasen ewe Samon, me tonong non ew pwon pwe repwe nireno, me repwe angasa ekkewe ir mi tipisin nii manau seni ewe kamwochun pungoch, minne ita epwene fis anongonong won ewe annuk.\n\n30 Iwe ra finata pwe repwe ungeni ewe annuk me ekkewe tufichin fonuer we; iwe ra pwon emon ngeni pwan emon pwe repwe nieno ewe kepina, me ne forata emon king won ewe fonu, pwe ewe fonu esap chiwen ngaseno nge epwe nom fan nemenien king.\n\n", "3-ne 7": "[center][font_size=26]Sopun 7[/font_size][/center]\n\n[i]Ewe sou apung mi nap a ninnino, ewe government a tano, iwe ekkewe aramas ra kinikinitiw non einang—Jacob, emon chon koum ngeni Kraist, a winiti kingen ew mwicheich mi monomon—Nifai a afanafana aier me nuku non Kraist—Chon nang ra angang ngeni i iteiten ran, me a amanauata pwin we seni mano—Chommong ra aier me papatais. Arap ngeni Ierin ewe Samon 30–33.[/i]\n\n1 Iei nengeni, upwe pwari ngenikemi pwe rese forata emon king won ewe fonu; nge non ei pwan chok ier, ewer, ewe inik ier, ra ninni won ewe nenien mwottun kapung, ewer, ra nii manauei ewe sou apung mi nap won ewe fonu.\n\n2 Iwe ekkewe aramas ra keimufesen emon ngeni pwan emon; iwe ra keimufesen emon seni pwan emon ngeni non einang, emon me emon mwan anongonong won an famini me aramasan me chiechian; iwe iei ra atano ewe government an ewe fonu.\n\n3 Iwe ew me ew einang a finata emon mi nap are emon sou emmwen wor; iwe iei ra winiti einang me sou emmwenin einang.\n\n4 Iei nengeni, ese wor emon me neir tiwenon chok ika a wor an chommong famini me chommong aramasan me chiechian; iei minne ar kewe einang ra fokkun watte chochor.\n\n5 Iei ekkei meinisin ra fis, iwe iei ese mwo wor maun me neir; iwe ekkei angangangaw meinisin ra fen fis won ekkewe aramas pokiten ra fangeta inisir ngeni manamanen ewe Setan.\n\n6 Iwe ekkewe annukun ewe government ra tano, pokiten ewe mwicheich mi monomon an chiechien me aramasen ir ekkewe ra nii manauen ekkewe soufos.\n\n7 Iwe ra efisi ew ennetin anini fengen non ewe fonu, ina popun pwe napengeni meinisin kinikinin ekkewe aramas mi kon tupwon ra winiti aramas mi ngaw; ewer, a chok wor ekkoch aramas mi tupwon me neir.\n\n8 Iwe iei wonu ier esamo fen wesino seni ewe fansoun napengeni kinikinin ekkewe aramas ra kunnuno seni ar wenechar, usun ewe konak ngeni mwusan, are usun ewe pik ngeni an a sokopen non ewe pwakak.\n\n9 Iei ei mwicheich mi monomon, minne a fen efisi unusen angangangaw won ekkewe aramas, ra ionfengeni inisir, me ra enenia mwer emon mwan ewe ra eita ngeni Jacob;\n\n10 Iwe ra eita ngeni i nour king; iei minne a winiti emon king won ei mwicheich mi ngaw; iwe i emon me nein ekkewe mi unusen nap ewe a fen kapas ne ungeni ekkewe soufos ekkewe ra pwarata usun Jises.\n\n11 Iwe non ewe fansoun pwe rese kon pochokun non chochor usun ekkewe einangen ekkewe aramas, ekkewe ra chufengen tiwenon chok nour kewe sou emmwen ne forata ar kewe annuk, emon me emon anongonong won an einang; nge inamo ir chon koum fengen; me nukun ar rese aramas tupwon, ra chok chufengen non koputen ir ekkewe ra tonong non ew pwon pwe repwe atano ewe government.\n\n12 Iei minne, Jacob a kuna pwe ekkewe chon koum ngeni ir ra kon chommong nap senir, i ewe kingen ewe mwicheich, iei minne a annuku noun kewe aramas pwe repwe poputani ar su ngeni non ewe kinikinin ennefenin ewe fonu, iwe ikewe repwe aueta ngeni ir pwisin ew muu, tori ar repwe chufengen me ren chon rikino, (pun a otupereno pwe epwe chommong chon rikino) iwe ar pochokun a naf ne fiu ngeni ekkewe einangen ekkewe aramas; iwe ra fori.\n\n13 Iwe a kon mwitir ar we karis ina popun ese tongeni kouno tori ar ra fen towaweno seni an ekkewe aramas repwe tori ir. Iwe iei a muchuno ewe inik ier; iwe iei ekkewe mwokutukutun ekkewe aramasen Nifai.\n\n14 Iwe non ewe fansoun non ewe inik me ewin ier pwe ra keimufesen non einang, emon me emon mwan anongonong won an famini, aramasan me chiechian; nge inamo ra etipeew pwe resap maun emon ngeni pwan emon; nge rese tipefengen usun ar kewe annuk, me napanapen ar we government, pun ra forireta anongonong won ekiekin ekkewe ir nour mi nap me nour sou emmwen. Nge ra forata annuk mi fokkun tichik pwe esap wor ew einang epwe ungeni pwan ew, ina popun pwe non ekkoch ukukun a wor ar kinamwe non ewe fonu; nge inamo, netiper ra kunnuno seni ewe Samon ar Kot, me ra monei ngeni fau ekkewe soufos me aturareu seni me neir.\n\n15 Iwe non ewe fansoun pwe Nifai—pokiten a fen chu me ren chon nang me pwan mongungun ewe Samon, iei minne pokiten a kuna chon nang, me pokiten i emon chon kuna, me pokiten a wor manaman a kawor ngeni i pwe i epwe tongeni sinei usun ewe angangen Kraist, me pwan i emon chon kuna ar mwitir niwin seni wenechar ngeni ar fofforungaw me angang mi anieput;\n\n16 Iei minne, pokiten a netipengaw ren pochokunen netiper me chunnunon ar ekiek—a feino neir non ena pwan chok ier, me poputa ne pwarata, non pwaracho, aier me omusomusen tipis non nuku non ewe Samon Jises Kraist.\n\n17 Iwe a afanafana chommong mettoch ngeni ir; iwe meinisin ir rese tongeni makketiw, me ew kinikinin me neir esap naf, iei minne rese makketiw non ei puk. Iwe Nifai a afanafan fiti pochokun me fiti watten nemenem.\n\n18 Iwe non ewe fansoun pwe ra song ren, pwan mwo pokiten a wor an manaman mi napanap nap seni ir, pun ese tufich pwe repwe tongeni nukunukumangei an kewe kapas, pun a fokkun pochokun an we nuku non ewe Samon Jises Kraist ina minne chon nang ra angang ngeni i iteiten ran.\n\n19 Iwe non iten Jises a asueno ekkewe tefin me ngun mi nimengaw; me pwan pwin we i a amanauata seni mano, mwirin ar monei ngeni fau me riaffouni mano me ren ekkewe aramas.\n\n20 Iwe ekkewe aramas ra kuna, me nenengeni, me ra song ren pokiten an we manaman; me a pwan fori chommong manaman, me mwen mesen ekkewe aramas, non iten Jises.\n\n21 Iwe non ewe fansoun pwe ewe inik me ewin ier a wesino, me mi wor nge ekkoch ekkewe ra siwin ngeni ewe Samon; nge meinisin ekkewe ra siwin ra ennetin pwomengeni ekkewe aramas pwe ra fen chu me ren ewe manaman me Ngunun Kot, minne a nom non Jises Kraist, i ewe ra nuku non.\n\n22 Me meinisin ekkewe ra katuruu tefin me non ir, ra chikareta seni ar kewe semwen me ar kewe apwangapwang, me ra ennetin pwarata ngeni ekkewe aramas pwe ra fen memef me ren ewe Ngunun Kot, me ra fen chikareta; me ra pwan pwarano ekkoch esisin me fori ekkoch manaman me nein ekkewe aramas.\n\n23 Iei a pwan wesino ewe inik me ruen ier. Iwe Nifai a afanafan ngeni ekkewe aramas non nepoputan ewe inik me unungatin ier; me a afanafan ngeni ir aier me omusomusen tipis.\n\n24 Iei ua mochen pwe oupwe pwan chechemeni, pwe ese wor emon a emmwen ngeni aier ewe ese papatais ren konik.\n\n25 Iei minne, mi wor ra seikita me ren Nifai, mwan ngeni ei angang, pwe ir meinisin repwe feito ngeni ir repwe papatais ren konik, iwe ei pwe epwe ew pisekin pwarata me ew pwarata me mwen Kot, me ngeni ekkewe aramas, pwe ra fen aier me angei ew omusomusen ar kewe tipis.\n\n26 Iwe mi wor chommong non nepoputan ei ier ekkewe ra papatais ngeni aier; me iei unusen kinikinin ewe ier a wesino.\n\n", "3-ne 8": "[center][font_size=26]Sopun 8[/font_size][/center]\n\n[i]Asepwan watte, chechin fonu, ekkei, ewuniar, me osukosuken tatakisin fonufan ra pwarata ewe irapengesinon Kraist—Chommong aramas ra ninnino—Rochopwak a pwonueno ewe fonu ukukun unungat ran—Ekkewe ir mi nomwetiw ra nonineniti nonnomur. Arap ngeni Ierin ewe Samon 33–34.[/i]\n\n1 Iwe iei non ewe fansoun pwe anongonong won am we uruo, me am mi sinei pwe am we uruo mi ennet, pun nengeni, emon mwan mi pung ewe a sopweno ne makkei ewe uruo—pun a ennetin fori chommong manaman non iten Jises; iwe ese wor emon a tongeni fori ew manaman non iten Jises tiwenon chok ika i mi unusen nimenimoch seni an angangangaw—\n\n2 Iwe iei non ewe fansoun, ika pwe ese wor mettoch mi muan a fis me ren ei mwan non kaukun ar fansoun, ewe inik me unungat ier a wesino;\n\n3 Iwe ekkewe aramas ra poputa ne ewitiwit fiti ennetin netip ren ewe esisin minne a fen kawor me ren ewe soufos Samuel, ewe chon Leiman, ewer, ren ewe fansoun ita epwe wor rochopwak ren ukukun unungat ran won unungen ewe fonu.\n\n4 Iwe a poputa ne wor ennetin tipemwaramwar me anini fengen me nein ekkewe aramas, ina mwo ekkewe fokkun chommong esisin a fen kawor.\n\n5 Iwe non ewe fansoun non ewe inik me ruanu ier, non ewe ewin maram, won ewe eruanun ranin ewe maram, a poputa ew anuokusun monumon, sokkun ew ese mwo fen pin fis akkom me non unusen ewe fonu.\n\n6 Me a pwan fis ew watten me anuokusun monumon; me mi wor anuokusun chopunap, ina popun pwe a achechechi unusen fonufan usun ita epwene keimufesen non ruepek.\n\n7 Me a fis fokkun fatafatochun inefi, sokkun ese mwo fen pin fis akkom me non unusen ewe fonu.\n\n8 Iwe ewe teninimwen Saraemla a poputa ne kareno.\n\n9 Iwe ewe teninimwen Moronai a kokotiw non anonnonun ewe sat, me aramasan non ra monum.\n\n10 Iwe ewe puun a sikkita won ewe teninimwen Moronaia, ina minne non nenien ewe teninimw we a winiti ew watten chuk.\n\n11 Iwe a fis ew ennetin me anoninenin kiteter me non ewe fonu eor.\n\n12 Nge nengeni, a wor ew unusen watten me anoninenin kiteter me non ewe fonu ennefen; pun nengeni, unusen unungen ewe fonu a siwin, pokiten ewe monumon me ekkewe ewuniar, me ekkewe chopunap me ekkewe inefi, me ewe fokkun pochokunen chechechin unusen kinikinin ewe puun;\n\n13 Iwe ekkewe aanenap ra tatakis, me ekkewe aan mi sonoch ra ngaweno, me chommong neni mi sosonoch ra sonongaw.\n\n14 Iwe chommong teninimw mi napanap me auchea ra kokotiw, me chommong ra kareno, me chommong ra chunguchung tori imwer kewe ra turutiw ngeni ewe puun, iwe ekkewe aramas non ra ninnino, iwe ekkewe neni ra ponnuno.\n\n15 Iwe mi wor ekkoch teninimw minne ra nomwetiw; nge tatakisir kewe ra fokkun watte, iwe mi wor chommong non ir ra ninnino.\n\n16 Iwe mi wor ekkoch ekkewe ra assuno me non ekkewe ewuniar; iwe ian ra no ia ese wor emon a sinei, tiwenon chok ra sinei pwe ra assuno.\n\n17 Iwe iei unungen unusen kinikinin ewe puun a siwin, pokiten ekkewe monumon, me ekkewe chopunap, me ekkewe inefi, me chechechin ewe puun.\n\n18 Iwe nengeni, ekkewe fau ra mokfesen non ru; ra tatakisitiw me won unungen unusen kinikinin ewe puun, ina popun pwe ra pwá non tatakisin kinikin, me non mokufesen me nangefesen, won unusen unungen ewe fonu.\n\n19 Iwe non ewe fansoun pwe nupwen ekkewe chopunap, me ekkewe inefi, me ewe asepwan, me ewe monumon, me ewe chechechin ewe puun a kouno—pun nengeni, a soposopono ren ukukun unungat awa; iwe ekkoch ra fen apasa pwe ewe fansoun a nangatam seni ena; nge inamo, ekkei auchean me anoninenin mettoch meinisin ra fis non ukukun unungat awa—iwe ina nengeni, a wor rochopwak won unungen ewe fonu.\n\n20 Iwe non ewe fansoun pwe a fis chouchoun rochopwak won unusen unungen ewe fonu, ina popun pwe aramasan kewe rese mano ra tongeni mefi ewe otuotun rochopwak;\n\n21 Iwe ese tongeni wor saram, pokiten ewe rochopwak, ese pwan tongeni wor kanten, are pwan tön; ese pwan tongeni wor ekkei epwe kek ren ar kewe ira mi echipwer me fokkun pwas, iwe pwe ese tongeni wor och saram;\n\n22 Iwe ese wor och saram a pwá, are pwan ekkei, are kukkunun saram, are ewe akkar, are ewe maram, are ekkewe fu, pun a fokkun chouchou ekkewe toputopun rochopwak minne ra nom won unungen ewe fonu.\n\n23 Iwe non ewe fansoun pwe a soposopono ren ukukun unungat ran ina popun ese wor saram a pwá; iwe a wor ennetin soposoponon netipeta me ngungures me kechiw me nein ekkewe aramas meinisin; ewer, a ennet ewe kechiwen noninen an ekkewe aramas, pokiten ewe rochopwak me ewe weiresin kiteter minne a fen fis wor.\n\n24 Iwe non ew neni ra rong pwe ra pupuchor, ra apasa: O amwo kich mi fen aier me mwen ei auchean me anoninenin ran, iwe ika epwe ina pwich kewe repwe fen manau, iwe ita resap fen kareno me non ewe teninimwen Saraemla mi napanap.\n\n25 Iwe non pwan ew neni ra rong pwe ra pupuchor me netipeta, ra apasa: O amwo kich mi fen aier me mwen ei auchean me anoninenin ran, me ika sise nieno me monei ngeni fau ekkewe soufos, me aturareu; iwe inach kewe me nouch kewe fopun mi nioch, me nouch kewe semirit repwe fen manau, me resap fen ireno non ewe auchean teninimwen Moronaia. Iwe iei ekkewe ngungures an ekkewe aramas ra amwarar me anoninen.\n\n", "3-ne 9": "[center][font_size=26]Sopun 9[/font_size][/center]\n\n[i]Non ewe rochopwak, mongungun Kraist a affatano ewe kiteterin chommong aramas me teninimw ren ar fofforungaw—A pwan affatano An manaman, apasa pwe ewe annukun Moses a pwonueta, me tingorei aramas pwe repwe feito ngeni I me manau. Arap ngeni Ierin ewe Samon 34.[/i]\n\n1 Iwe non ewe fansoun pwe a wor ew mongungu ra rong me nein ekkewe aramasen ewe neni, won unusen unungen ei fonu, a apasa:\n\n2 Riaffou, riaffou, riaffou ngeni ekkei aramas; riaffou ngeni aramasen unusen ewe fonufan tiwenon chok ika repwe aier; pun ewe tefin a tattakir, me noun kewe chon nang ra pwapwa, pokiten ninninon ekkewe anuon me fopun mi mesoch noun nei kewe aramas; iwe iei pokiten ar angangangaw me angang anieput ina ra mano!\n\n3 Nengeni, ena teninimw Saraemla mi napanap ua fen kenano ren ekkei, me aramasan kewe non.\n\n4 Iwe nengeni, ena teninimw Moronai mi napanap ua fen fori pwe epwe kokotiw non anonnonen ewe sat, me aramasan kewe non pwe repwe monum.\n\n5 Iwe nengeni, ena teninimw Moronaia mi napanap ua fen pwonueno ren puun, me aramasan kewe non, pwe upwe opano ar angangangaw me ar angang mi anieput seni me mwen mesei, pwe chan ekkewe soufos me ekkewe souneng resap chiwen feito ngeniei ne ungeni ir.\n\n6 Iwe nengeni, ewe teninimwen Gilgal ua fen annuku pwe epwe kokotiw, me aramasan kewe non pwe repwe ireno non anonnonun ewe puun;\n\n7 Ewer, me ewe teninimwen Onia me aramasan kewe non, me ewe teninimwen Mokam me aramasan kewe non, me ewe teninimwen Jerusalem me aramasan kewe non; me ekkewe konik ua fen fori pwe repwe feita nemor kewe, pwe epwe opano ar kewe fofforungaw me angang mi anieput seni me mwen mesei, pwe chan ekkewe soufos me ekkewe souneng resap chiwen feita ngeniei ne ungeni ir.\n\n8 Iwe nengeni, ewe teninimwen Katiantai, me ewe teninimwen Katiomna, me ewe teninimwen Jacob, me ewe teninimwen Kimkimno, ekkei meinisin ua fen annuku pwe repwe kokotiw, me fori chukuchukuta me nemonun chuk non nenier kewe; iwe aramaser kewe non ua fen irereno non anonnonun ewe puun, pwe upwe opano ar fofforungaw me angang mi anieput seni me mwen mesei, pwe chan ekkewe soufos me ekkewe souneng resap chiwen feita ngeniei ne ungeni ir.\n\n9 Iwe nengeni, ena teninimw Jekopukat mi napanap, minne a masow me ren ekkewe aramasen king Jacob, ua fen fori pwe epwe kareno ren ekkei pokiten ar tipis me ar fofforungaw, minne a kon nap seni ekkewe fofforungaw meinisin won unusen fonufan, pokiten ar kewe nii manau mi monomon me mwicheich mi monomon; pun ir ekkewe ra atano ewe kinamwe an nei kewe aramas me ewe government an ewe fonu; iei minne ua fori ir pwe repwe kareno, pwe upwe nireno seni me mwen mesei, pwe chan ekkewe soufos me ekkewe souneng resap chiwen feita ngeniei ne ungeni ir.\n\n10 Iwe nengeni, ewe teninimwen Leiman, me ewe teninimwen Jos, me ewe teninimwen Gad, me ewe teninimwen Kiskuman, ua fen annuku pwe repwe kareno ren ekkei, me aramaser kewe non, pokiten ar fofforungaw ne aturau ekkewe soufos, me monei ngeni fau ekkewe ua tinireto pwe repwe affata ngeni ir usun ar fofforungaw me ar angang mi anieput.\n\n11 Iwe pokiten ar aturareu meinisin, ese chiwen wor mi tupwon me neir, ua fen tinatiw ekkei me nireno, pwe ar fofforungaw me angang mi anieput repwe tongeni opono seni me mwen mesei, pwe chan ekkewe soufos me ekkewe souneng ua fen tinireno neir resap kechiw ngeniei seni ewe puun ne ungeni ir.\n\n12 Iwe chommong weiresin kiteter ua fen annuku pwe repwe fis won ei fonu, me won ekkei aramas, pokiten ar fofforungaw me ar angang mi anieput.\n\n13 O ami meinisin ekkewe oua fen manau pokiten ami mi kon tupwon nap seni ir, ousap niwin ngeniei iei, me aier seni ami kewe tipis, me siwin, pwe upwe tongeni echikarakemi?\n\n14 Ewer, ennetin ua apasa ngenikemi, ika oupwe feito ngeniei oupwe angei manau esemuch. Nengeni, pei mi umoumoch a keitiuu ngenikemi, iwe ion chok epwe feito, i upwe etiwa; me efeioch ir ekkewe ra feito rei.\n\n15 Nengeni, ngang Jises Kraist ewe Noun Kot. U forata ekkewe nang me ewe fonufan, me mettoch meinisin minne ra nom non ir. Ngang mi nom ren ewe Sam seni nepoputan. Ngang mi nom non ewe Sam, me ewe Sam mi nom non ngang; iwe non ngang ewe Sam a eningano itan.\n\n16 Ua feito ngeni pwisin nei aramas, iwe nei aramas rese etiwaei. Iwe ekkewe pukefel usun ai wareto ra pwonueta.\n\n17 Iwe meinisin ekkewe ra fen etiwaei, ir ua fen mutireta pwe repwe winiti noun Kot; iwe pwan mwo ngang upwe mutata meinisin ekkewe repwe nuku non itei we, pun nengeni, seniei ngaseno a fisita, me non ngang ewe annukun Moses a pwonueta.\n\n18 Ngang ewe saram me ewe manauen ewe fonufan. Ngang Aewin me Amuchunon, ewe nepoputan me ewe nesoponon.\n\n19 Iwe ousap chiwen asorata ngeniei ewe assukun cha; ewer ami asor me ami asoren kek repwe wesino, pun usap etiwa ew me nein ami kewe asor me ami asoren kek.\n\n20 Iwe oupwe asorata ew asor ngeniei ew asoren netipechou me netip niemam. Iwe ion chok epwe feito rei fiti ew netipechou me ew netip niemam, i upwe papataisei ren ekkei me ren ewe Ngun mi Fel, usun chok ekkewe chon Leiman, pokiten ar we nuku non ngang atun ewe fansoun ar siwin, ra papatais ren ekkei me ren ewe Ngun mi Fel, me rese sinei.\n\n21 Nengeni, ua fen feito ngeni ewe fonufan pwe upwe efisi ngaseno ngeni ewe fonufan, pwe upwe tumunu ewe fonufan seni tipis.\n\n22 Iei minne, ion chok epwe aier me feito rei usun emon kukkun semirit, i upwe etiwa, pun ena sokkun i seni ewe muun Kot. Nengeni, fan iten ena sokkun ua fen fangeno manauei, me ua fen angei sefani; iei minne aier, me feito rei ami meinisin ekis meinisin non ewe fonufan, me oupwe manau.\n\n", "3-ne 10": "[center][font_size=26]Sopun 10[/font_size][/center]\n\n[i]A wor fanafaneno non ewe fonu ren chommong awa—Ewe mongungun Kraist a pwonei pwe epwe ionfengeni Noun kewe aramas usun emon inenapen chuko a ionfengeni etenin kewe—Ewe kinikinin ekkewe aramas mi kon tupwon a fen tumun. Arap ngeni Ierin ewe Samon 34–35.[/i]\n\n1 Iwe iei nengeni, non ewe fansoun pwe ekkewe aramasen ewe fonu meinisin ra rongorong ekkei kapas, me ra pwarata usun. Iwe mwirin ekkei kapas a fis fanafaneno non ewe fonu ren ukukun chommong awa;\n\n2 Pun a fokkun watte ewe mairu an ekkewe aramas ina popun ra kouno ne noninen me ngungures fan iten manon aramaser kewe minne ra fen ninnino; iei minne a wor fanafaneno non unusen ewe fonu ren ukukun chommong awa.\n\n3 Iwe non ewe fansoun pwe a feito ew mongungu sefan ngeni ekkewe aramas, iwe ekkewe aramas meinisin ra rongorong, me pwarata usun, a apasa:\n\n4 O ami aramasen ekkei teninimw mi napanap minne ra fen turutiw, ami ekkewe mwirimwirin Jacob, ewer, ami oua feito seni ewe imwen Israel, fan fitu ua fen ionfengeni kemi usun emon inenapen chuko a ionfengeni etenin kewe fan poun, me ua fen tumunu kemi.\n\n5 Iwe pwan, fan fitu upwe ionfengeni kemi usun emon inenapen chuko a ionfengeni etenin kewe fan poun, ewer, O ami aramasen ewe imwen Israel, ekkewe oua fen mano non pekin ngun; ewer, O ami aramasen ewe imwen Israel, ami ekkewe oua nonnom non Jerusalem, usun pwan ami ekkewe oua fen mano non pekin ngun; ewer, fan fitu upwe ionfengeni kemi usun emon inenapen chuko a ionfengeni etenin kewe, nge ouse mut ngeniei.\n\n6 O ami imwen Israel ekkewe ua fen amanaua, fan fitu upwe ionfengeni kemi usun emon inenapen chuko a ionfengeni etenin kewe fan poun, ika oupwe aier me niwin ngeniei fiti unusen netip.\n\n7 Nge ika esap ina, O imwen Israel, ekkewe nenien ami nonnom repwe ponnuno tori ewe fansoun ewe pwonuetan ewe pwon mi pin ngeni sememi kewe.\n\n8 Iwe iei non ewe fansoun pwe mwirin an ekkewe aramas ra rongorong ekkei kapas, nengeni, ra poputa ne kechiw me ngungures sefan pokiten manon aramaser kewe me chiechier kewe.\n\n9 Iwe non ewe fansoun pwe iei ekkewe unungat ran ra wesino. Iwe a fis non ewe soran, me ewe rochopwak a mworono seni won unungen ewe fonu, iwe ewe puun a kouno ne chechech, me ekkewe fau ra kouno ne mwokfesen, me ewe anoninenin kechiw a kouno, me ekkewe neuwomongun akurang meinisin ra wesino.\n\n10 Iwe ewe puun a pachefengen sefan, iwe a nukuchar; iwe ewe netipeta, me ewe kechiw, me ewe puchor an ekkewe aramas ekkewe ra manau a kouno; iwe ar netipeta a kun ngeni pwapwa, me ar noninen ngeni mwareiti me kinisou ngeni ewe Samon Jises Kraist, ar Chon Angasano.\n\n11 Iwe ngeni ei fansoun ekkewe pukefel ra pwonueta minne ra fen affateno me ren ekkewe soufos.\n\n12 Iwe ewe kinikinin ekkewe aramas mi kon tupwon ekkewe ir mi manau, iwe ir ekkewe re etiwa ekkewe soufos me rese monei ngeni ir fau; iwe ir ekkewe rese assuku chan ekkewe souneng, ir ekkewe mi manau—\n\n13 Iwe ir mi manau me rese kokotiw me ireno non ewe puun; me rese monum non anonnonun ewe sat; me rese kareno ren ekkei, rese pwan turutiw me chapapetiw ngeni mano; me rese assuno non ekkewe ewuniar; rese pwan nemenemeno me ren ewe otuotun toputop me otuotun rochopwak.\n\n14 Iwe iei, ion epwe annea, mut ngeni epwe weweiti; i ewe a wor ren ekkewe pukefel, mut ngeni epwe attonaochur, me kuna me nengeni ika ekkei mano meinisin me kiteter me ren ekkei, me ren toputop, me ren monumon, me ren ewuniar, me ren sukkunon ewe puun pwe epwe etiwer, me ekkei mettoch meinisin esap ngeni pwonuetan ekkewe osini an chommong me nein ekkewe soufos mi fel.\n\n15 Nengeni, ua apasa ngenikemi, Ewer, chommong ra fen pwarata usun ekkei mettoch atun wareton Kraist we, me ra ninnino pokiten ra pwarata usun ekkei mettoch.\n\n16 Ewer, ewe soufos Sinos a pwarata usun ekkei mettoch, me pwan Sinok a kapas usun ekkei mettoch, pokiten ra pwarata akkaewin usuch, kich ekkewe nussun mwirimwirir kewe.\n\n17 Nengeni, semach we Jacob a pwan pwarata usun ew nussun mwirimwirin Joseph we. Iwe nengeni, esap kich ew nussun mwirimwirin Joseph? Iwe ekkei mettoch minne ra pwarata usuch, met rese makketiw won ekkewe seleichen brass minne semach we Liai a uweiau seni Jerusalem?\n\n18 Iwe non ewe fansoun pwe non nesoponon ewe inik me ruanu ier, nengeni, upwe pwari ngenikemi pwe ekkewe aramasen Nifai ekkewe ir mi manau, me pwan ekkewe ra fen iteni chon Leiman, ekkewe ir mi manau, a wor auchean chen a pwá ngeni ir, me auchean feioch ra unusuu won mokurer, ina popun pwe mwitir mwirin chok feitan Kraist ngeni nang i a ennetin pwarano inisin ngeni ir—\n\n19 A pwarano inisin ngeni ir, me afanafan ngeni ir; iwe ew uruon an we angang epwe kawor mwirin. Iei minne ren ei fansoun ua osopwano ai kapas.\n\n", "3-ne 11": "Jises Kraist a pwarano inisin ngeni ekkewe aramasen Nifai, nupwen ewe mwicheich a ionfengen non ewe fonu Fonuen ras, me a afanafan ngeni ir; iwe non ei napanap i a pwarano inisin ngeni ir.\n\nMi kapachenong non sopun 11 ngeni 26.\n\n[center][font_size=26]Sopun 11[/font_size][/center]\n\n[i]Ewe Sam a pwarata usun Noun mi Achengicheng—Christ a pwato me affatano usun An we Achasefan—Ekkewe aramas ra attapa ekkewe esisinen kinas non poun kewe me pechen me nepekin—Ra pupuchor ne apasa Mwareiti—A aitir usun me napanapen papatais—Ewe ngunun anini fengen a feito seni ewe tefin—An Kraist nongonong mi ennet pwe aramas repwe nuku me papatais me angei ewe Ngun mi Fel. Arap ngeni Ierin ewe Samon 34.[/i]\n\n1 Iwe iei non ewe fansoun pwe a wor ew watten mwicheich a ioifengen, seni ekkewe aramasen Nifai, ra pwennieno ewe tempel minne a nom non ewe fonu Fonuen ras; iwe ra ingeno me mwar emon ngeni pwan emon, me ra pwar ngeni emon me emon ewe watten me amwararen siwin minne a fen fis.\n\n2 Iwe ra pwan kakapas usun ei Jises Kraist, i ewe esisin a fen kawor usun an mano.\n\n3 Iwe non ewe fansoun pwe nupwen ir mi chiwen kakapas fengen nefiner, ra rongorong ew mongungu usun ita a feitiw seni nang; iwe ra nenefetanei meser, pun rese weweiti ewe mongungu minne ra fen rongorong; iwe esap ew mongungu mi pochokun, ese pwan ew mongungu mi neuwomong; nge inamo, me nukun an ew mongungu mi pwetete a tonong non ir ekkewe mi rongorong ngeni netiper, ina popun pwe ese wor ekis kinikinin inisir ese pouk; ewer, a kur tori ngunur, me a efisi netiper pwe epwe pwichipwich.\n\n4 Iwe non ewe fansoun pwe ra rongorong ewe mongungu sefan, iwe rese weweiti.\n\n5 Iwe pwan ewe aunungatin fansoun ra rongorong ewe mongungu, me ra suku seninger pwe repwe rongorong; iwe meser kewe ra nenengeni mongungun we; iwe ra nikitu neneta ngeni nang, seni ian ewe mongungu a feito me ia.\n\n6 Iwe nengeni, ewe aunungatin fansoun ra weweiti ewe mongungu minne ra rongorong; iwe a apasa ngeni ir:\n\n7 Nengeni Nei mi Achengicheng, non i ngang ua pwapwa, non i ua fen eningano itei—rongorong ngeni i.\n\n8 Iwe non ewe fansoun, nupwen ra weweiti ra sachetai meser sefan ngeni nang; iwe nengeni, ra kuna emon Mwan a feitiw seni nang; iwe a ufouf echo uf mi pwech; iwe a feitiw me uta nukanaper; iwe mesen unusen ewe mwicheich ra kunnuno ngeni i, iwe rese pwaracho ne suki awer, pwan mwo ngeni emon me emon, me rese sinei met a wewe ngeni, pun ra ekieki pwe emon chon nang ewe a pwato ngeni ir.\n\n9 Iwe non ewe fansoun pwe a eitieu poun me kapas ngeni ekkewe aramas, a apasa:\n\n10 Nengeni, ngang Jises Kraist, ewe ekkewe soufos ra pwarata pwe epwe wareto ngeni ewe fonufan.\n\n11 Iwe nengeni, Ngang ewe saram me ewe manauen ewe fonufan; ua fen un seni ewe kap mi kipwin minne ewe Sam a fen ngeniei, me ua fen eningano ewe Sam non ai wata woi tipisin ewe fonufan, non minne ua fen riaffouni mochenin ewe Sam non mettoch meinisin seni nepoputan.\n\n12 Iwe non ewe fansoun pwe nupwen an Jises wes ne apasa ekkei kapas ewe unusen mwicheich a turuno ngeni ewe puun; pun ra chechemeni pwe a fen pin osini me neir pwe Kraist epwe pwarano inisin ngeni ir mwirin an feita ngeni nang.\n\n13 Iwe non ewe fansoun pwe ewe Samon a kapas ngeni ir a apasa:\n\n14 Uta me feito rei, pwe oupwe tongeni wanong poumi non nepeki, me oupwe pwan tongeni attapa nemon ekkewe chufon non pei me won pechei, pwe oupwe tongeni sinei pwe Ngang ewe Koten Israel, me ewe Koten ewe unusen fonufan, me ua fen ninnino fan iten tipisin ewe fonufan.\n\n15 Iwe non ewe fansoun pwe ewe mwicheich ra feino, me wata pour won nepekin, me attapa nemon ekkewe chufon non poun me won pechen; iwe ei ra fori, feino emon me emon tori ar ra feino meinisin, me ra kuna ren meser me ra attapa ren pour, me ra sinei usun ennetin me ra pwarata, pwe i ewe, usun a fen makketiw me ren ekkewe soufos, pwe epwe wareto.\n\n16 Iwe nupwen ar ra feino meinisin me ra kuna ren pwisin inisir, ra puchoruu meinisin, ra apasa:\n\n17 Mwareiti! Feioch ewe iten ewe Kot mi Fokkun Tekia! Iwe ra chappetiw ren pechen Jises, me ra fen ngeni i.\n\n18 Iwe non ewe fansoun pwe a kapas ngeni Nifai (pun Nifai a nom nein ewe mwicheich) iwe a annuku ngeni i pwe epwe feito ren.\n\n19 Iwe Nifai a uta me feino, me a chappetiw me mwen ewe Samon me a kisi pechen.\n\n20 Iwe ewe Samon a annuku ngeni i pwe epwe pwáta. Iwe a pwáta me uta me mwen i.\n\n21 Iwe ewe Samon a apasa ngeni i: Ua ngonuk ewe mumuta pwe kopwe papataisei ekkei aramas nupwen upwe feita sefan ngeni nang.\n\n22 Iwe ewe Samon a pwan kokkori ekkoch, me apasa ngeni ir ekkewe pwan chok kapas; iwe a ngeni ir ewe mumuta ne papatais. Iwe a apasa ngeni ir: Non ei napanap oupwe fori angangen papatais; iwe esap wor anini fengen nefinemi.\n\n23 Ennet ua apasa ngenikemi, pwe ion chok epwe aier seni an tipis pokiten ami kapas, me mochen pwe epwe papatais non itei, non ei napanap oupwe papataiser—Nengeni, oupwe feitiw me uta non ewe konik, iwe non itei oupwe papataiser.\n\n24 Iwe iei nengeni, ikkei ekkewe kapas minne oupwe apasa, kori ir ren iter, me apasa:\n\n25 Seni ewe mumuta me ren Jises Kraist a nom rei, ua papataisek fan iten ewe Sam, me ewe Nau, me ewe Ngun mi Fel. Amen.\n\n26 Iwe mwirin oupwe otuonor non ewe konik, me uweireu sefan seni ewe konik.\n\n27 Iwe anongonong won ei napanap oupwe fori papatais non itei; pun nengeni, ennetin ua apasa ngenikemi, pwe ewe Sam, me ewe Nau, me ewe Ngun mi Fel ir chok ew; iwe ngang mi nom non ewe Sam, me ewe Sam mi nom non ngang, iwe ewe Sam me ngang am ew chok.\n\n28 Iwe usun chok ua annuku ngenikemi iei usun oupwe fori papatais. Iwe esap wor anini fengen nefinemi, usun mi fen fis me akkom; esap pwan wor anini fengen nefinemi usun ekkewe kinikinin ai we nongonong mi ennet, usun mi fen fis me akkom.\n\n29 Pun ennet, ennet ua apasa ngenikemi, i ewe a wor ren ewe ngunun anini i ese feito seniei, nge a feito seni ewe tefin, i ewe semenapen anini, iwe i a amwasangata netipen aramas pwe repwe anini ren song, emon ngeni pwan emon.\n\n30 Nengeni, esap iei ai nongonong mi ennet, ne amwasangata netipen aramas ren song, emon ngeni pwan emon; nge iei ai nongonong mi ennet, pwe ekkena sokkun mettoch repwe kouno.\n\n31 Nengeni, ennet, ennet, ua apasa ngenikemi, upwe affata ngenikemi ai nongonong mi ennet.\n\n32 Iwe iei ai nongonong mi ennet, me ewe nongonong mi ennet minne ewe Sam a fen ngeniei; me ua pwarata usun ewe Sam, me ewe Sam a pwarata usun ngang, me ewe Ngun mi Fel a pwarata usun ewe Sam me ngang; iwe ua pwarata pwe ewe Sam a annuku aramas meinisin, ekis meinisin, pwe repwe aier me nuku non ngang.\n\n33 Iwe ion chok a nuku non ngang, me a papataisino, i ewe pwan chok epwe manau; iwe ir ekkewe repwe muuni ewe muun Kot.\n\n34 Iwe ion chok ese nuku non ngang, me esap papataisino, epwe poutmwanino.\n\n35 Ennet, ennet, ua apasa ngenikemi, pwe iei ai nongonong mi ennet, iwe ua pwarata usun seni ewe Sam; iwe ion chok epwe nuku non ngang mi pwan nuku non ewe Sam; iwe ewe Sam epwe pwarata ngeni i usun ngang, pun epwe churi i ren ekkei me ren ewe Ngun mi Fel.\n\n36 Iwe iei ewe Sam epwe pwarata usun ngang, me ewe Ngun mi Fel epwe pwarata ngeni i usun ewe Sam me ngang; pun ewe Sam, me ngang, me ewe Ngun mi Fel am chok ew.\n\n37 Iwe ua apasa ngenikemi sefan, oupwe fokkun aier, me winiti usun emon kukkun semirit, me oupwe papatais non itei, are esap ina iwe ese pwan wor ew aan an ami oupwe tongeni angei ekkei mettoch.\n\n38 Iwe ua apasa ngenikemi sefan, oupwe fokkun aier, me oupwe papatais non itei, me winiti usun emon kukkun semirit, are esap ina iwe ese pwan wor ew aan an ami oupwe muuni ewe muun Kot.\n\n39 Ennet, ennet, ua apasa ngenikemi, pwe iei ai nongonong mi ennet, iwe ion epwe foruta won ei a foruta won ai nongonong, iwe ekkewe tittin hell resap tongeni pwaracho ngeni ir.\n\n40 Iwe ion chok epwe anapano are ekisano seni ei, me forata pwe ai nongonong mi ennet, i ewe pwan chok a feito seni ngaw, me ese foruta won ai we nongonong; nge a foruta won ew nongonongen pi, iwe ekkewe tittin hell ir mi sukkuno pwe repwe etiwa ekkena sokkun nupwen ekkewe konik ra puu me ekkewe asepwan ra wichir.\n\n41 Iei minne, feino ngeni ekkei aramas, me affatano ekkewe kapas minne ua fen apasa, ngeni nesopun ewe fonufan.\n\n", "3-ne 12": "[center][font_size=26]Sopun 12[/font_size][/center]\n\n[i]Jises a kori me ngeni ekkewe engon me ruomon chon kuno pochokun me mumuta—A ngeni ekkewe chon Nifai ew porous mi nonnofengen ngeni ewe Porous won ewe Chuk—A apasa ekkewe Feioch—An we afanafan a nap seni me a kon auchea seni ewe annukun Moses—Aramas ra annuk pwe repwe unusoch pwan mwo usun I me Seman ir mi unusoch—Anonno ngeni Matthew 5. Arap ngeni Ierin ewe Samon 34.[/i]\n\n1 Iwe non ewe fansoun pwe nupwen an Jises wes ne apasa ekkei kapas ngeni Nifai, me ngeni ekkewe ir ra fen kokko, (iei chochon ir ekkewe ra fen kokko, me angei pochokun me mumuta ne papatais, ir engon me ruomon) iwe nengeni, a eitieu poun ngeni ewe mwicheich, me puchor ngeni ir, a apasa: Feioch ami ika oupwe aneasochis ngeni ekkewe kapas an ekkei engon me ruomon ekkewe ua fen finireta seni neimi pwe repwe angang ngenikemi, me pwe repwe noumi chon angang; iwe ua fen ngeni ir pochokun pwe repwe tongeni papataisekemi ren konik; iwe mwirin oua papatais ren konik, nengeni, upwe papataisekemi ren ekkei me ren ewe Ngun mi Fel; iei minne oua feioch ika oupwe nuku non ngang me papatais, mwirin oua fen kunaei me sinei pwe Ngang ewe.\n\n2 Iwe pwan, ra kon feioch ir ekkewe repwe nuku non ami kapas pokiten oupwe pwarata pwe oua fen kunaei, me pwe ami mi sinei pwe Ngang ewe. Ewer, feioch ir ekkewe repwe nuku non ami kewe kapas, me feitiw non anonnonen tipetekison me papatais, pun repwe chu me ren ekkei me ren ewe Ngun mi Fel, me repwe angei ew omusomusen are kewe tipis.\n\n3 Ewer, feioch ir ekkewe mi osupwang non ngun ekkewe repwe feito rei, pun muur ewe muun nang.\n\n4 Iwe pwan, feioch ir meinisin ekkewe mi netipeta, pun repwe kinamwe.\n\n5 Me feioch ir ekkewe mi tipetekison, pun repwe muuni ewe fonufan.\n\n6 Me feioch ir meinisin ekkewe ra echik me kaka mwirin wenechar, pun repwe ureno ren ewe Ngun mi Fel.\n\n7 Me feioch ir ekkewe mi uren umoumoch, pun repwe angei umoumoch.\n\n8 Me feioch ir meinisin ekkewe mi nimenimoch non netiper, pun repwe kuna Kot.\n\n9 Me feioch ir meinisin ekkewe chon fori kinamwe, pun repwe iteni ekkewe noun Kot.\n\n10 Me feioch ir meinisin ekkewe ra riaffou fan asengesin itei, pun muur ewe muun nang.\n\n11 Me feioch ami nupwen aramas repwe kapas mi ngaw usumi me eriaffou kemi, me repwe apasa sokopaten mettoch mi ngaw ngeni kemi non chofona, fan asengesi;\n\n12 Pun epwe wor ami ennetin pwapwa me oupwe fokkun chengen, pun epwe auchea niffangemi me non nang; pun ra fokkun eriaffou ekkewe soufos ekkewe mi manau akkom mwemi.\n\n13 Ennet, ennet, ua apasa ngenikemi, ua ngenikemi pwe oupwe ewe salten ewe puun; nge ika ewe salt epwe nepatapateno iwe ian ewe puun epwe salt me ia? Ewe salt seni ena fansoun esap chiwen öch ngeni och mettoch, nge epwene katuruu me epwe chapapetiw fan pechen aramas.\n\n14 Ennet, ennet, ua apasa ngenikemi, ua ngenikemi pwe oupwe ewe saramen ekkei aramas. Ew teninimw mi nom won ew chukuchukuta ese tongeni monono.\n\n15 Nengeni, met aramas ra keni efoch kanten me isetiw fan ew sepi? Apw, nge won efoch nenian kanten, iwe a awora saram ngeni meinisin ekkewe mi nom non ewe imw;\n\n16 Iei minne mut ngeni ami saram epwe sarameno me mwen ekkei aramas, pwe repwe tongeni kuna ami kewe foffor me mwareiti Sememi we ewe mi nom non nang.\n\n17 Ousap ekieki pwe ua feito pwe upwe angawano ewe annuk are ekkewe soufos. Use feito pwe upwe angawereno nge upwe apwonureta;\n\n18 Pun ennet ua apasa ngenikemi, emas mesen mak are ew tichikin ese moreno seni ewe annuk, nge non ngang ra fen pwonueta meinisin.\n\n19 Iwe nengeni, ua fen ngenikemi ewe annuk me ekkewe annuk an Semei we, pwe oupwe nuku non ngang, me pwe oupwe aier seni ami kewe tipis, me feito rei fiti ew netip mi netipechou me ew netip niemam. Nengeni, ekkewe annuk ra nom mwemi, iwe ewe annukun Moses a pwonueta.\n\n20 Iei minne feito rei me oupwe manau; pun ennet ua apasa ngenikemi, pwe tiwenon chok ika oupwe aneasochisi ai kewe annuk, minne ua fen annuku ngenikemi atun ei fansoun, ouse tongeni non och apungupung tonong non ewe muun nang.\n\n21 Oua fen rongorong pwe a fen affateno me rer chon nom, me mi pwan makketiw mwemi, pwe ousap nii manau, iwe ion chok epwe nii manau epwe nom non feiengawen ewe kapungun Kot;\n\n22 Nge ua apasa ngenikemi, pwe ion chok mi song ren pwin epwe nom non feiengawen an we kapung. Iwe ion epwe apasa ngeni pwin, En ese wor namotom, epwe nom non feiengawen ewe mwich; iwe ion epwe apasa, En mi umwes, epwe nom non feiengawen ekkein hell.\n\n23 Iei minne, ika oupwe feito rei, are oupwe mochen feito rei, me chechemeni pwe pwiumi mi ungenikemi—\n\n24 Feino ngeni pwium, me akkom fori kapasen affor ngeni pwium, iwe mwirin feito rei fiti unusen netip, iwe upwe etiwakemi.\n\n25 Mwitir etipeew ngeni chon koum ngonuk nupwen en mi nom non ewe aan ngeni i, ren nuokusun ika pwe non och fansoun i epwe turufuk, iwe kopwe katurunong non kanapus.\n\n26 Ennet, ennet, ua apasa ngenikemi, ousap non och napanap tou seni ena neni tori ami oupwe monatiw ewe unusen senine. Iwe nupwen ami mi nom non kanapus ami mi tongeni monatiw mwo efou senine? Ennet, ennet, ua apasa ngenikemi, Apw.\n\n27 Nengeni, a makketiw me ren ir chon nom, pwe kosap fori angangen nisou;\n\n28 Nge ua apasa ngenikemi, pwe ion chok epwe nenengeni emon fefin, pwe epwe mocheniaiti, i a fen fori angangen nisou non netipan.\n\n29 Nengeni, ua ngenikemi ew annuk, pwe ousap mut ngeni och ekkei mettoch epwe tonong non netipemi;\n\n30 Pun mi murino pwe oupwe amam inisimi seni ekkei mettoch, ren minne oupwe mwarei ami irapenges, pwe ousap katurunong non hell.\n\n31 A fen makketiw, pwe ion chok epwe poutano punuwan fefin, i epwe ngeni echo taropwen mwufesen.\n\n32 Ennet, ennet, ua apasa ngenikemi, pwe ion epwe poutano punuwan fefin, tiwenon chok ren ewe popun nisou nefinen ruemon rese pupunu, a fori neminewe pwe epwe fori angangen nisou; iwe ion epwe punuweni neminewe mi poutano i a fori angangen nisou.\n\n33 Iwe mi pwan makketiw, ousap akkapon mwan, nge oupwe fori ngeni ewe Samon ami akkapon;\n\n34 Nge ennet, ennet, ua apasa ngenikemi, ousap fen akkapon; esap pwan ngeni nang, pun ina nenien mwottun Kot;\n\n35 Esap pwan ngeni ewe fonufan, pun ina nenien nongonongen pechen;\n\n36 Ousap pwan akkaponu mokuremi, pokiten ouse tongeni fori emet meten mokur epwe chochon are pwech;\n\n37 Nge mut ngeni ami kakapas epwe Ewer, ewer; Apw, apw; pun met chok epwe tou nap seni ekkei mi ngaw.\n\n38 Iwe nengeni, a makketiw, ew mas ngeni ew mas, me efoch ni ngeni efoch ni;\n\n39 Nge ua apasa ngenikemi, pwe ousap fiu sefan ngeni mi ngaw, nge ion chok epwe wichikemi won peniefichin sapemi, okunnu ngeni i ewe pwan epek;\n\n40 Iwe ika emon epwe kapung ngenikemi ren ewe annuk me angeiano ufemi soch, oupwe pwan mut ngeni i ufemi sekit;\n\n41 Iwe ion epwe echimwakemi pwe oupwe fiti i non ew main, fiti i non ru main.\n\n42 Mut ngeni i ewe a tingor senikemi, me ousap kun seni i ewe a mochen niwinimang senikemi.\n\n43 Iwe nengeni mi pwan makketiw, pwe oupwe tongei chon orumi me oput chon koum ngenikemi;\n\n44 Nge nengeni ua apasa ngenikemi, tongei ekkewe chon koum ngenikemi, efeiochu ir ekkewe ra anumamaua kemi, fori mi öch ngeni ir ekkewe ra oput ami, me ioteki ekkewe ra turunufasakemi me eriaffou kemi;\n\n45 Pwe oupwe noun Sememi we mi nom non nang; pun a efisi an akkar pwe epwe tineta won ekkewe mi ngaw me won ekkewe mi öch.\n\n46 Iei minne ekkena mettoch minne ir minen nom, minne ir mi nom fan ewe annuk, non ngang ir meinisin ra pwonueta.\n\n47 Mettochun nom ra wesino, iwe mettoch meinisin ra winiti sofo.\n\n48 Iei minne ua mochen pwe oupwe unusoch pwan mwo usun ngang, are Sememi we mi nom non nang mi unusoch.\n\n", "3-ne 13": "[center][font_size=26]Sopun 13[/font_size][/center]\n\n[i]Jises a aiti ekkewe chon Nifai ewe Iotek an ewe Samon—Ra isonano pisek mi auchea non nang—Ekkewe engon me ruemon chon kuno non ar angang ra aurour pwe resap aureki mettochun inis—Anonno ngeni Matthew 6. Arap ngeni Ierin ewe Samon 34.[/i]\n\n1 Ennet, ennet, ua apasa pwe ua mochen pwe oupwe fori foffor mi öch ngeni ekkewe mi woungaw; nge oupwe tumunu pwe ousap fori ami foffor mi öch me mwen aramas pwe repwe kuner; are ina esap wor niwinimi me ren Sememi we mi nom non nang.\n\n2 Iei minne, nupwen oupwe fori ami foffor mi öch ousap opwu rappwa mwemi, usun ekkewe mi nikatupotup non ekkewe sinakok me won ekkewe aan, pwe repwe tongeni mwar me ren aramas. Ennet ua apasa ngenikemi, ra angei niwinir.\n\n3 Nge nupwen oupwe fori foffor mi öch ousap mut ngeni peniefefinen poumi epwe sinei met peniemwanin poumi a fori;\n\n4 Pwe ami foffor mi öch epwe non monomon; iwe Sememi we mi kuna non monomon, i pwisin epwe niwini ngenikemi non pwápwáno.\n\n5 Iwe nupwen oupwe iotek ousap fori usun ekkewe chon nikatupotup, pun ra efich ar repwe iotek, ar repwe uta non ekkewe sinakok me non pukepuken ekkewe aan, pwe repwe tongeni pwá ngeni aramas. Ennet ua apasa ngenikemi, ra fen angei niwinir.\n\n6 Nge ami, nupwen oupwe iotek, tonong non ami kewe kapet, iwe nupwen oua appungano asamemi kewe, iotek ngeni Sememi we mi nom non monomon; iwe Sememi, ewe mi kuna non monomon, epwe niwini ngenikemi non pwápwáno.\n\n7 Nge nupwen oupwe iotek, ousap epini met mi namotmwan, usun ekkewe rese nuku Kot, pun ra ekieki pwe repwe ausening ngeni ir pokiten ar kapas chommong.\n\n8 Ren ena popun ousap appiru ir, pun Sememi a sinei met mettoch mi namot ngenikemi me mwen ami tingorei.\n\n9 Mwirin ei napanap iei minne oupwe iotek: Semach mi nonnom non nang, itom epwe pin.\n\n10 Netipom epwe pwonueta won fonufan usun chok non nang.\n\n11 Iwe omusano am niwinimang, usun chok am omusano ekkewe chon niwinimang ngenikem.\n\n12 Me kosap emmwenikeminong non sossot, nge angasakem seni mi ngaw.\n\n13 Pun om ewe muu, me ewe manaman, me ewe ning, feinfeino chok. Amen.\n\n14 Pun, ika oupwe omusano aramas ren ar atai annuk Sememi non nang epwe pwan omusakemino;\n\n15 Nge ika ousap omusano aramas ren ar atai annuk Sememi we esap pwan omusano ami kewe atai annuk.\n\n16 Soposopono, nupwen oupwe echikipin ousap usun ekkewe chon nikatupotup, ra woungaw won meser, pun ra angawano meser pwe repwe tongeni pwá ngeni aramas pwe ra echikipin. Ennet ua apasa ngenikemi, ra fen angei niwinir.\n\n17 Nge ami, nupwen oupwe echikipin, epiti mokuremi, me oresi mesemi;\n\n18 Pwe ousap pwá ngeni aramas pwe oua echikipin, nge ngeni Sememi, ewe mi nom non monomon; iwe Sememi, ewe mi kuna non monomon, epwe niwini ngenikemi non pwápwáno.\n\n19 Ousap isonano ngenikemi pisek mi auchea won fonufan, ikewe manchonap me parang repwe atareno, me chon sona repwe atanong me sonanir;\n\n20 Nge oupwe isonano ngenikemi pisek mi auchea non nang, ikewe manchonap are pwan parang rese tongeni atareno, me ikewe chon sona rese atanong are sonanir.\n\n21 Pun ian pisekimi mi auchea epwe nom ie, ikewe netipemi epwe pwan nom ie.\n\n22 Saramen ewe inis ewe mas; ika, iei minne, mesemi epwe wenechar, unusen inisimi epwe uren saram.\n\n23 Nge ika mesemi epwe ngaw, unusen inisimi epwe uren rochopwak. Ika, iei minne, ewe saram mi nom non ami mi rochopwak, ifa watten ena rochopwak!\n\n24 Ese wor emon a tongeni angang ngeni ruomon masta; pun epwe oput emon me tongei ewe pwan emon, are epwe nukuchar ngeni emon me wesen oput ewe pwan emon. Kose tongeni angang ngeni Kot me moni.\n\n25 Iwe iei non ewe fansoun pwe nupwen an Jises wes ne apasa ekkei kapas a nenengeni ekkewe engon me ruomon ekkewe a fen finireta, me apasa ngeni ir: Chechemeni ekkewe kapas minne ua fen apasa. Pun nengeni, ami ekkewe ua fen finata pwe oupwe angang ngeni ekkei aramas. Iei minne ua apasa ngenikemi, ousap aureki manauemi, met oupwe ani, are met oupwe unumi; are fen usun inisimi, met oupwe ufouf. Met ewe manau ese nap seni futuk, me ewe inis mi nap seni mangaku?\n\n26 Nengeni ekkewe mansusun fan nang, pun rese fotuki foun ira, rese pwan kini uwa are ionfengenienong non imwen isois; nge Sememi non nang a amwongonir. Esap ami mi nap seni ir?\n\n27 Ion neimi ren an aurek a tongeni apachata ew kupit ngeni taman inisin?\n\n28 Iwe pwata oupwe aureki usun mangaku? Ekieki ekkewe ira lilies seni ewe masies usun ar marita; rese angang weires, rese pwan for terech;\n\n29 Iwe inamo ua apasa ngenikemi, pwe pwan mwo Solomon, non unusen an ning, ese ning non foutan usun efoch ekkei.\n\n30 Ina minne, ika Kot a aufoufa ewe fetinin ewe masies, minne ikenai mi fis, iwe nesor a katurunong non ewe um, usun chok i epwe aufoufa kemi, ika pwe ese kukkun ami nuku.\n\n31 Iei minne ousap aurek, ne apasa, Met sipwe eni? are, Met sipwe unumi? are, Ren met sipwe ufouf?\n\n32 Pun Sememi non nang mi sinei pwe mi namot ngenikemi ekkei mettoch meinisin.\n\n33 Nge oupwe kutta akkom ewe muun Kot me an wenechar, iwe ekkei mettoch meinisin repwe kawor ngenikemi.\n\n34 Iei minne ousap aureki usun nesor, pun nesor epwe pwisin aureki ekkewe mettochun. Ew ran a pwisin naf osukosukan.\n\n", "3-ne 14": "[center][font_size=26]Sopun 14[/font_size][/center]\n\n[i]Jises a annuku: Ousap apungu ekkoch; tingorei Kot; tumunuoch seni soufos mi chofona—A pwonei amanau ngeni ekkewe ir repwe fori mochenin ewe Sam—Anonno ngeni Matthew 7. Arap ngeni Ierin ewe Samon 34.[/i]\n\n1 Iwe iei non ewe fansoun pwe nupwen an Jises wes ne apasa ekkei kapas a kunnuno sefan ngeni ewe mwicheich, me a pwan suki sefani awan ngeni ir, a apasa: Ennet, ennet, ua apasa ngenikemi, Ousap apungu emon, pwe oute kapung.\n\n2 Pun ren met chok kapung oupwe apungu ekkoch, oupwe kapung ren; me ren met met chok napanap oupwe aea ne kapung, epwe pwan ina ewe napanap ngenikemi.\n\n3 Iwe pwata ka kuna ewe kukkun pipi minne mi nom mesen pwium, nge kese eteneki ewe sopun ira minne mi nom ne mesom?\n\n4 Are ifa usun ka tongeni ereni pwium: Ete upwe wau ewe kukkun pipi seni ne meseom—iwe nengeni, efoch sopun ira mi nom ne mesom?\n\n5 En mi nikatupotup, akkom aturau ewe sopun ira seni ne mesom; iwe mwirin kopwe kunafichi ne aturau ewe kukkun pipi seni ne mesen pwium.\n\n6 Ousap ngeni ekkewe konak met minne mi pin, ousap pwan aturano noumi kewe pwei mi watte niwinin me mwen ekkewe pik, ren nuokusun ika repwe puriretiw fan pecher, me kun sefan me atatakisikemi.\n\n7 Tingor, iwe epwe kawor ngenikemi; kutta, iwe oupwe kuna; fichifich, iwe epwe suk ngenikemi.\n\n8 Pun emon me emon a tingor, a angei; me i ewe a kutta, a kuna; iwe ngeni i ewe a fichifich, epwe suk.\n\n9 Are ion aramas neimi, ewe, ika noun at a tingor pinewa, epwe ngeni i efou foun fau?\n\n10 Are ika a tingor emon iik, epwe ngeni i emon serepenit?\n\n11 Iwe ika ami, mi ngaw, oua sinei ifa usun oupwe awora niffang mi öch ngeni noumi semirit, ifa usun watten napenon Sememi we mi nom non nang a awora niffang mi öch ngeni ir ekkewe ra tingorei?\n\n12 Iei minne, mettoch meinisin met chok oua mochen pwe aramas repwe fori ngenikemi, oupwe pwan fori ngeni ir, pun iei ewe annuk me ekkewe soufos.\n\n13 Oupwe tonong non ewe asamen ewe tit mi aukukkun; pun ewe tit mi auwatte, me ewe aan mi chonap, minne a aaneno ngeni kiteter, iwe mi chommong ekkewe repwe tonong non;\n\n14 Pokiten mi aukukkun ewe tit, me mi chokisikis ewe aan, minne a aaneno ngeni manau, iwe chokukkun ekkewe repwe kuna.\n\n15 Oupwe tumunuoch seni soufos mi chofona, ekkewe repwe feito remi non napanapen siip, nge non nenuker ir wonif mi echik.\n\n16 Oupwe siner ren uwar. Aramas repwe ioni kreip seni kukkun ira mi fonufon, are fik seni panen ira mi fonufon?\n\n17 Pwan usun chok ira meinisin mi öch ra uwani foun ira mi öch; nge efoch ira mi ngaw a uwani foun ira mi ngaw.\n\n18 Efoch ira mi öch ese tongeni uwani foun ira mi ngaw, pwan efoch ira mi ngaw ese tongeni uwani foun ira mi öch.\n\n19 Iteiten ira minne esap uwani foun ira mi öch a pokupokutiw, me katurunong non ewe ekkei.\n\n20 Ina minne, seni uwar oupwe sinei ir.\n\n21 Esap emon me emon a apasa ngeniei, Samon, Samon, epwe tonong non ewe muun nang; nge i ewe a fori mochenin Semei we mi nom non nang.\n\n22 Chommong repwe apasa ngeniei non ena ran: Samon, Samon, esap am mi fen osini non itom, me non itom am aua fen asueno ekkewe tefin, me non itom am aua fen fori chommong angang mi amwarar?\n\n23 Iwe mwirin upwe affata ngeni ir: Ngang use sineikemi; suno seniei, ami oua angangangaw.\n\n24 Iei minne, ion chok epwe rongorong ekkei kapas seniei me fori ir, upwe anonno i ngeni emon mwan mi mirit, ewe a aueta imwan won ew achaw—\n\n25 Iwe ewe ran a pungutiw, me ekkewe konik ra puu, me ekkewe asepwan ra enien, me wichi ewe imw; iwe ese turuno, pun a kauuta me won ew achaw.\n\n26 Iwe emon me emon mi rongorong ekkei kapas seniei me ese fori ir epwe anonno ngeni emon mwan mi umwes, ewe a aueta imwan won ewe pii—\n\n27 Iwe ewe ran a pungutiw, me ekkewe konik ra puu, me ekkewe asepwan ra enien, me wichi ewe imw; iwe a turuno, me watte turutiwan we.\n\n", "3-ne 15": "[center][font_size=26]Sopun 15[/font_size][/center]\n\n[i]Jises a apasa pwe ewe annukun Moses a pwonueta me non I—Ekkewe chon Nifai ir ekkewe ekkoch siip A apasa usur me non Jerusalem—Pokiten angangangaw, noun ewe Samon kewe aramas non Jerusalem rese sinei usun ekkewe siipen Israel mi toropas fetan. Arap ngeni Ierin ewe Samon 34.[/i]\n\n1 Iwe non ewe fansoun pwe nupwen an Jises awesano ekkei kapas a nenefetanei mesan won ewe mwicheich, me apasa ngeni ir: Nengeni, oua fen rongorong ekkewe mettoch minne ua fen afanafana me mwen ai feita ngeni Semei we; iei minne, ion epwe chechemeni ekkei kapas seniei me fori ir, i upwe seikata non ewe ranin soponon.\n\n2 Iwe non ewe fansoun pwe nupwen an Jises apasa ekkei kapas a weweiti pwe mi wor ekkoch me neir ekkewe ra ingeno, me ekieki ika met i epwe fori usun ewe annukun Moses; pun rese weweiti ewe kapas minne mettochun nom ra wesino, me mettoch meinisin ra winiti sofo.\n\n3 Iwe a apasa ngeni ir: Ousap ingeno ren ai apasa ngenikemi pwe mettochun nom ra wesino, me mettoch meinisin ra winiti sofo.\n\n4 Nengeni, ua apasa ngenikemi pwe ewe annuk a pwonueta ewe a kawor ngeni Moses.\n\n5 Nengeni, ngang ewe a awora ewe annuk, me ngang i ewe a pwon mi pin ngeni nei kewe aramasen Israel; iei minne, ewe annuk non ngang a pwonueta, pun ua fen feito pwe upwe apwonueta ewe annuk, iei minne a wor soponon.\n\n6 Nengeni, use angawano ekkewe soufos, pun meinisin ekkewe rese pwonueta non ngang, ennet ua apasa ngenikemi, repwe pwonueta meinisin.\n\n7 Iwe pokiten ua apasa ngenikemi pwe mettochun nom ra wesino, use angawano met minne a fen affateno usun mettoch minne repwe feito.\n\n8 Pun nengeni, ewe pwon mi pin minne ua fen fori ngeni nei kewe aramas ese unusen pwonueta; nge ewe annuk minne a kawor ngeni Moses a wor soponon non ngang.\n\n9 Nengeni, ngang ewe annuk, me ewe saram. Nengeniei, me nikitu ngeni soponon, iwe oupwe manau; pun i ewe a nikitu ngeni soponon upwe ngeni i manau esemuch.\n\n10 Nengeni, ua fen ngenikemi ekkewe annuk; iei minne aneasochisi ai kewe annuk. Iwe iei ewe annuk me ekkewe soufos, pun ra fen pwarata usui.\n\n11 Iwe iei non ewe fansoun pwe nupwen an Jises wes ne apasa ekkei kapas, a apasa ngeni ekkewe engon me ruomon ekkewe a fen finireta:\n\n12 Ami nei chon kuno; iwe ami ew saram ngeni ekkei aramas, ir ekkewe nussunon ewe imwen Joseph.\n\n13 Iwe nengeni, iei ewe fonuen ami kewe neuo; iwe ewe Sam a fen ngenikemi.\n\n14 Iwe esap mwo fan ew ewe Sam a ngeniei annuk pwe upwe ureni ngeni pwiumi kewe non Jerusalem.\n\n15 Esap pwan mwo fan ew ewe Sam a ngeniei annuk pwe upwe apasa ngeni ir usun ekkewe ekkoch einangen ewe imwen Israel, ekkewe ewe Sam a fen emmwenireno seni ewe fonu.\n\n16 Iei chok ukukun ewe Sam a annuku ngeniei, pwe upwe apasa ngeni ir:\n\n17 Pun ekkoch nei siip ir resap seni ei mwicheich; ir pwan upwe emmwenir, pwe repwe rongorong neuwei; iwe epwe wor ew mwicheich, me emon chon masen siip.\n\n18 Iwe iei, pokiten nukumach me nukunukumang rese weweiti ai we kapas; iei minne ua annuk pwe usap chiwen apasa pwan och me ren ewe Sam usun ei mettoch ngeni ir.\n\n19 Nge, ennet, ua apasa ngenikemi pwe ewe Sam a fen annuku ngeniei, pwe upwe apasa ngenikemi, pwe oua keimuseni me neir pokiten ar angangangaw; iei minne pokiten ar angangangaw ina popun rese sinei usumi.\n\n20 Iwe nengeni, ua apasa ngenikemi sefan pwe ekkewe ekkoch einang ewe Sam a fen eimusenir; iwe ina pokiten ar angangangaw rese sinei usur.\n\n21 Iwe ennet ua apasa ngenikemi, pwe ami ir ekkewe ua fen kapas usun: Ekkoch nei siip ir resap seni ei mwicheich; ir pwan upwe emmwenir, iwe repwe rongorong neuwei; iwe epwe wor ew chok mwicheich, me emon chon masen siip.\n\n22 Iwe rese weweitiei, pun ra ekieki pwe ita ekkewe chon Gentile; pun rese weweiti pwe ekkewe chon Gentile repwe siwin me ren ar afanafan.\n\n23 Iwe rese weweitiei pwe ua apasa pwe repwe rongorong ai kapas; me rese weweitiei pwe ekkewe chon Gentile esap wor ew fansoun repwe rongorong neuwei—pwe usap pwarano inisi ngeni ir tiwenon chok epwe seni ewe Ngun mi Fel.\n\n24 Nge nengeni, ami me ru mwicheich oua fen rongorong neuwei, me kunaei; iwe ami nei siip, me oua anneanong nein ekkewe Semei we a fen ngeniei.\n\n", "3-ne 16": "[center][font_size=26]Sopun 16[/font_size][/center]\n\n[i]Jises epwe churi ekkewe ekkoch siipen Israel mi monucheno—Non ekkewe ranin soponon ewe kapas allim epwe no ngeni ekkewe chon Gentile me mwirin ngeni ewe imwen Israel—Noun ewe Samon kewe aramas repwe kuna ren meser nupwen I epwe uweiato sefan Zion. Arap ngeni Ierin ewe Samon 34.[/i]\n\n1 Iwe ennet, ennet, ua apasa ngenikemi pwe me wor nei ekkoch siip, minne esap ir seni ei fonu, esap pwan ir seni ewe fonuen Jerusalem, esap pwan non ew kinikinin ena fonu unukun ikewe ua fen no ngeni ne angang.\n\n2 Pun ir ekkewe ua kapas usun ir ekkewe resamo rongorong neuwei; are esap mwo fan ew ua pwarano inisi ngeni ir.\n\n3 Nge ua fen angei ew annuk seni ewe Sam pwe upwe feino rer, iwe pwe repwe rongorong neuwei, me repwe anneanong nein nei kewe siip, pwe epwe wor ew chok mwicheich me emon chon masen siip; iei minne ua no pwe upwe pwarano inisi ngeni ir.\n\n4 Iwe ua annuku ngenikemi pwe oupwe makkei ekkei kapas mwirin ai upwe feino, pwe ika pwe nei kewe aramas non Jerusalem, ir ekkewe ra fen kunaei me nonnom rei non ai angang, rese tingor seni ewe Sam non itei, pwe repwe tongeni angei mirit usumi me ren ewe Ngun mi Fel, me pwan usun ekkewe ekkoch einang rese sinei usur, pwe ekkei kapas minne oupwe makkei repwe soposopono me pwano ngeni ekkewe chon Gentile, pwe ren unusochun ekkewe chon Gentile, nussun mwirimwirir kewe, ekkewe repwe toropas fetan won unungen ewe fonufan pokiten ar nukunukumang, repwe tongeni emmwenito, are repwe tongeni emmwen ngeni ew mirit usun ngang, ar Chon Angasano.\n\n5 Iwe mwirin upwe ionfengenir seni ekkewe ruanu kinikinin ewe fonufan; iwe mwirin upwe apwonueta ewe pwon mi pin minne ewe Sam a fen fori ngeni ekkewe aramasen ewe imwen Israel meinisin.\n\n6 Iwe ra feioch ekkewe chon Gentile, pokiten ar nuku non ngang, non me ren ewe Ngun mi Fel, minne a pwarata ngeni ir usun ngang me usun ewe Sam.\n\n7 Nengeni, pokiten ar nuku non ngang, anon ewe Sam, me pokiten ewe nukunukumang ami, O imwen Israel, non ewe ranin soponon ewe ennet epwe feito ngeni ekkewe chon Gentile, pwe unusochun ekkei mettoch repwe pwano ngeni ir.\n\n8 Nge riaffou, anon ewe Sam, ngeni nukunukumangen ekkewe chon Gentile—pun ina mwo ra fen feito won unungen ei fonu, me ra fen atoropasa nei kewe aramas ekkewe ir seni ewe imwen Israel; iwe nei kewe aramas ir seni ewe imwen Israel ra fen katuruu seni me neir, me ra fen chapapetiw me fan peche me rer;\n\n9 Iwe pokiten umoumochun ewe Sam ngeni ekkewe chon Gentile, me pwan ekkewe kapung an ewe Sam won nei kewe aramas ir ekkewe seni ewe imwen Israel, ennet, ennet, ua apasa ngenikemi, pwe mwirin ekkei meinisin, me ua fen annuku nei kewe aramas ekkewe ir seni ewe imwen Israel pwe repwe wichiwich, me repwe riaffou, me repwe ninnino, me repwe katuruu me neir, me repwe koput me rer, me repwe winiti ew eisis me minen atakirikir me neir—\n\n10 Iwe iei ewe Sam a annuku pwe upwe apasa ngenikemi: Atun ena ran nupwen ekkewe chon Gentile repwe tipis ngeni ai we kapas allim, me resap etiwa unusochun ai we kapas allim, me repwe nuapas non namanam tekian netiper nap seni muu meinisin, me nap seni ekkewe aramasen unusen fonufan meinisin, me repwe uren sokopaten chofona meinisin, me nikatupotup, me uren nukumach, me sokopaten nikatupotup meinisin, me nii manau, me mwokutukutun pris, me nisou, me uren anieput mi monomon; iwe ika repwe fori ekkena mettoch meinisin, me resap etiwa unusochun ai we kapas allim, nengeni, anon ewe Sam, upwe angei unusochun ai we kapas allim seni me neir.\n\n11 Iwe mwirin upwe chechemeni ai we pwon mi pin minne ua fen fori ngeni nei kewe aramas, O imwen Israel, iwe upwe uwei ai we kapas allim ngeni ir.\n\n12 Iwe upwe pwar ngenikemi, O imwen Israel, pwe ekkewe chon Gentile esap wor ar nemenem womi; nge upwe chechemeni ai we pwon mi pin ngenikemi, O imwen Israel, iwe oupwe emmwen ngeni miritin unusochun ai we kapas allim.\n\n13 Nge ika ekkewe chon Gentile repwe aier me niwin ngeniei, anon ewe Sam, nengeni repwe anneanong nein nei kewe aramas, O imwen Israel.\n\n14 Iwe usap mutata nei kewe aramas, ekkewe ir seni ewe imwen Israel, pwe repwe feino me neir, me puriretiw, anon ewe Sam.\n\n15 Nge are resap kun ngeniei, me ausening ngeni neuwei, upwe mutireta, ewer, upwe mutata nei kewe aramas, O imwen Israel, pwe repwe feino me neir, me repwe puriretiw, iwe repwe usun salt a nepatapateno, minne seni ena fansoun ese chiwen öch ngeni och mettoch nge epwene katuruu, me chapapetiw me fan pechen nei kewe aramas, O imwen Israel.\n\n16 Ennet, ennet, ua apasa ngenikemi, iei ewe Sam a annuku ngeniei—pwe upwe ngeni ekkei aramas ei fonu pwe nenien ar nonnom.\n\n17 Iwe mwirin ekkewe kapas an ewe soufos Isaiah repwe pwonueta, minne ra apasa:\n\n18 Noumi kewe chon mas repwe sachetai neuwer; fiti ewe mongungu repwe kön fengen, pun repwe kuna ren meser nupwen ewe Samon epwe uweiato sefan Zion.\n\n19 Puchoruu non pwapwa, kon fengen, ami neni mi pon non Jerusalem; pun ewe Samon a fen ekinamwei noun kewe aramas, i a fen angeisefani Jerusalem.\n\n20 Ewe Samon a fen pwarano poun mi fel me ne mesen ekkewe muu meinisin; me unusen nesopun ewe fonufan meinisin repwe kuna ewe amanauen Kot.\n\n", "3-ne 17": "[center][font_size=26]Sopun 17[/font_size][/center]\n\n[i]Jises a emmweni ekkewe aramas pwe repwe ekipwichi An kewe kapas me iotek fan iten mirit—A echikera ar semwen—A iotek fan iten ekkewe aramas, a aea kapas ese tongeni makketiw—Chon nang ra angang ngeni me ekkei a rokopwanieno nour kewe semirit. Arap ngeni Ierin ewe Samon 34.[/i]\n\n1 Nengeni, iei non ewe fansoun pwe nupwen an Jises wes ne apasa ekkei kapas a nenefetan sefan won ewe mwicheich, iwe a apasa ngeni ir: Nengeni, ai fansoun a arapeto.\n\n2 Ua weweiti pwe ami mi apwangapwang, pwe ouse tongeni weweiti ai kewe kapas meinisin minne ua fen annuk me ren ewe Sam pwe upwe apasa ngenikemi atun ei fansoun.\n\n3 Iei minne, feino ngeni imwemi kewe, me ekipwichi usun ekkewe mettoch minne ua fen apasa, me tingorei ewe Sam, non itei, pwe oupwe tongeni wewe, me amonnata ami ekiek ren nesor, iwe upwe feito ngenikemi sefan.\n\n4 Nge iei ua feino ngeni ewe Sam, me upwe pwan pwarano inisi ngeni ekkewe einangen Israel mi monucheno, pun rese monucheno ngeni ewe Sam, pun i mi sinei ian a wareno ie.\n\n5 Iwe non ewe fansoun pwe nupwen an Jises apasa ekkei kapas, a nenefetanei mesan sefan won ewe mwicheich, me kuna pwe ir mi kechiw, me ra nukuchar ne nenengeni usun ita repwe tingorei pwe epwe nonnom ekis rer.\n\n6 Iwe a apasa ngeni ir: Nengeni, nenukei a uren kirekiroch ngenikemi.\n\n7 Mi wor emon neimi mi semwen? Uweireto ikei. Mi wor neimi mi pechema, are chun, are fetanengaw, are mwok, are kinipotur, are ekkewe ir mi pwaseno inisir, are ekkewe ir mi pung seninger, are ekkewe ir mi riaffou non sokopaten napanap? Uweireto ikei iwe upwe echikarareta, pun mi wor ai kirekiroch womi; nenukei a uren umoumoch.\n\n8 Pun ua weweiti pwe oua mochen pwe upwe pwari ngenikemi met ua fen fori ngeni pwiumi kewe non Jerusalem, pun ua kuna pwe ami nuku a naf pwe upwe echikarakemi.\n\n9 Iwe non ewe fansoun pwe nupwen an a kapas, unusen ewe mwicheich, fengen, ra feino fiti nour kewe mi semwen me nour kewe mi riaffou, me nour kewe mi pechema, me fiti nour kewe mi chun, me fiti nour kewe rese tongeni kapas, me fiti meinisin ir ekkewe mi riaffou non sokopaten napanap; iwe a echikarareta emon me emon nupwen ra emmwenito ngeni i.\n\n10 Iwe ir meinisin, ekkewe ir ra fen chikar me pwan ir ekkewe mi unusoch, ra chappetiw ren pechen, me ra fen ngeni i; iwe meinisin ekkewe ra tongeni feito inamo ewe mwicheich ra kisi pechen, ina popun pwe ra tonu pechen ren chonun meser.\n\n11 Iwe non ewe fansoun pwe a annuku pwe nour kewe kukkun semirit repwe emmwenito.\n\n12 Iwe ra emmwenato nour kewe kukkun semirit me waretiw won ewe puun unukun, iwe Jises a uta nukanaper; iwe ewe mwicheichen aramas ra marfesen tori ir meinisin ra emmwenito ngeni i.\n\n13 Iwe non ewe fansoun pwe nupwen ar emmwenito meinisin, me Jises a uta nukanaper, a annuku ewe mwicheich pwe repwe fotopukutiw won ewe puun.\n\n14 Iwe non ewe fansoun pwe nupwen ra fotopukutiw won ewe puun, Jises a ngungures non netipan, me apasa: Semei, ngang ua osukosuk pokiten fofforungawen ekkewe aramasen ewe imwen Israel.\n\n15 Iwe nupwen an apasa ekkei kapas, i pwisin a pwan fotopukutiw won ewe puun; iwe nengeni a iotek ngeni ewe Sam, iwe ekkewe mettoch minne a ioteki rese tongeni makketiw, iwe ewe mwicheich ra pwarata ekkewe ir mi rongorong ngeni i.\n\n16 Iwe mwirin ei napanap ra pwarata: Ewe mas esamo kukuna, ewe pwan sening esamo rongorong, akkom, fokkun auchea me amwarar ekkewe mettoch usun am aua kuna me rongorong an Jises kapas ngeni ewe Sam;\n\n17 Me ese wor channaw a tongeni apasa, rese pwan tongeni makketiw me ren emon aramas, are netipen aramas rese pwan tongeni ekiekieta ekkei auchean me amwararen mettoch usun am aua kuna me rongrong Jises a apasa; me ese wor emon a tongeni chok ekiekieta ewe pwapwa minne a aurano ngunum atun ewe fansoun am aua rongorong ngeni i an iotek fan item ngeni ewe Sam.\n\n18 Iwe non ewe fansoun pwe nupwen an Jises awesano an iotek ngeni ewe Sam, a uta; nge a fokkun chouchou ewe pwapwa an ewe mwicheich ina pwata ra apwangapwangeno.\n\n19 Iwe non ewe fansoun pwe Jises a kapas ngeni ir, me annukur pwe repwe uta.\n\n20 Iwe ra uta seni ewe puun, iwe a apasa ngeni ir: Oua feioch pokiten ami nuku. Iwe iei nengeni, ai pwapwa a ureno.\n\n21 Iwe nupwen an a apasa ekkei kapas, a kechiw, iwe ewe mwicheich ra pwarata usun, iwe a angei nour kewe kukkun semirit, emon me emon, me efeiochur, me iotek ngeni ewe Sam fan iter.\n\n22 Iwe nupwen a fori ei a kechiw sefan;\n\n23 Iwe a kapas ngeni ewe mwicheich, me apasa ngeni ir: Nengeni noumi kewe semirit.\n\n24 Iwe nupwen ar nengeni pwe repwe kuna ra nenetai meser ngeni nang, iwe ra kuna ekkewe nang pwe ra sukkuno, iwe ra kuna chon nang ra feitiw seni nang usun ita non nukanapen ekkei; iwe ra feitiw me rokopwanieno ekkewe kukkun semirit, iwe ra rokopanino ren ekkei; iwe ekkewe chon nang ra angang ngeni ir.\n\n25 Iwe ewe mwicheich ra kuna me rongorong me pwarata; iwe ir mi sinei pwe ar we pwarata mi ennet pun ir meinisin mi kuna me rongorong, emon me emon pwisin won inisin; iwe chochor a arap ngeni ru ngerou nime puku aramas; iwe mi wor mwan, fefin, me semirit.\n\n", "3-ne 18": "[center][font_size=26]Sopun 18[/font_size][/center]\n\n[i]Jises a poputani ewe sakrament me nein ekkewe chon Nifai—Ra annuk pwe repwe iotek iteiten fansoun non Itan we—Ekkewe ir mi ani Futukan me unumi Chan nupwen ir mi nimenimengaw repwe poutmwanino—Ekkewe chon kuno ra angei pochokun ar repwe ngeni emon ewe Ngun mi Fel. Arap ngeni Ierin ewe Samon 34.[/i]\n\n1 Iwe non ewe fansoun pwe Jises a annuku noun kewe chon kuno pwe repwe wato ekkoch pinewa me wain ngeni.\n\n2 Iwe nupwen ra feino kut pinewa me wain, a annuku ngeni ewe mwicheich pwe repwe mwotiw won ewe puun.\n\n3 Iwe nupwen ekkewe chon kuno ra wareto fan pinewa me wain, a angei ekkoch pinewa me kinikisiretiw me a efeiochu; iwe a ngeni ekkewe chon kuno me annuku ngeni ir pwe repwe ani.\n\n4 Iwe nupwen ra wes ne mwongo me ra mot, a annuku pwe repwe ngeni ewe mwicheich.\n\n5 Iwe nupwen ewe mwicheich ra wes ne mwongo me ra mot, a apasa ngeni ekkewe chon kuno: Nengeni epwe wor emon epwe seikita me neimi, iwe upwe ngeni i pochokun pwe i epwe kinikisietiw pinewa me efeiochu me ngeni ekkewe aramasen ai we mwichefen, ngeni ir meinisin ekkewe repwe nuku me papatais non itei.\n\n6 Iwe ei oupwe achocho ne fori fansoun meinisin, pwan mwo usun ua fen fori, usun mwo ai ua fen kinikisietiw pinewa me efeiochu me ngeni kemi.\n\n7 Iwe ei oupwe fori ren achechemenien inisi, minne ua fen pwari ngenikemi. Iwe epwe ew pisekin pwarata ngeni ewe Sam pwe ami mi chechemeniei fansoun meinisin. Iwe ika oupwe chechemeniei fansoun meinisin oupwe annomu Nguni remi.\n\n8 Iwe non ewe fansoun pwe nupwen an apasa ekkei kapas, a annuku ngeni noun kewe chon kuno pwe repwe angei och ewe wain seni ewe kap me unumi, me repwe pwan ngeni ewe mwicheich pwe repwe tongeni unumi.\n\n9 Iwe non ewe fansoun pwe ra fori, me unumi seni me ra mot; iwe ra ngeni ewe mwicheich, iwe ra unumi, iwe ra mot.\n\n10 Iwe nupwen ekkewe chon kuno ra wes ne fori ei, Jises a apasa ngeni ir: Oua feioch ren ei mettoch minne oua fen fori, pun ei a apwonueta ai kewe annuk, iwe ei a pwari ngeni ewe Sam pwe oua mochen pwe oupwe fori met minne ua fen annuku ngenikemi.\n\n11 Iwe ei oupwe fori fansoun meinisin ngeni ekkewe ir ra aier me papataisino non itei; iwe oupwe fori non achechemenien chai, minne ua fen asuratiw fan itemi, pwe oupwe tongeni pwari ngeni ewe Sam pwe oua chechemeniei fansoun meinisin. Iwe ika oua chechemeniei fansoun meinisin oupwe annomu Nguni remi.\n\n12 Iwe ua ngenikemi ew annuk pwe oupwe fori ekkei mettoch. Iwe ika oupwe fori ekkei mettoch fansoun meinisin oupwe feioch, pun oua kauuta won ai we nongonong.\n\n13 Nge ion neimi epwe anapano are ekisano seni ekkei rese kauuta won ai we nongonong, nge ra kauuta won ew nongonongen pi; iwe nupwen ewe pungun ran a pungutiw, me ekkewe konik ra puu, me ekkewe asepwan ra enien, me wichir, repwe turutiw, iwe ekkewe tittin hell ra monneta ne suk pwe repwe etiwer.\n\n14 Iei minne feioch ami ika oupwe aneasochisi ai kewe annuk, minne ewe Sam a fen annuku ngeniei pwe upwe ngenikemi.\n\n15 Ennet, ennet, ua apasa ngenikemi, pwe mi auchea oupwe mammasa me iotek fansoun meinisin, pwe ousap weri sossot me ren ewe tefin, me ina oupwe emmwenino pwe chon fotek me ren.\n\n16 Iwe usun ua fen iotek neimi pwan ina usun oupwe iotek me non ai we mwichefen, nein nei kewe aramas ekkewe ra aier me ra papataisino non itei. Nengeni ngang ewe saram; ua fen awora ew nenien appiru fan itemi.\n\n17 Iwe non ewe fansoun pwe nupwen an Jises wes ne apasa ekkei kapas ngeni noun kewe chon kuno, a kunnuno sefan ngeni ewe mwicheich me apasa ngeni ir:\n\n18 Nengeni, ennet, ennet, ua apasa ngenikemi, mi auchea oupwe mammasa me iotek fansoun meinisin pwe ousap tonong non sossot; pun Setan a mochen pwe epwe nemenikemi, pwe epwe mworekemi usun wheat.\n\n19 Iei minne oupwe fokkun iotek fansoun meinisin ngeni ewe Sam non itei;\n\n20 Iwe met chok oupwe tingorei ewe Sam non itei, minne mi pung, me nuku pwe oupwe angei, nengeni epwe kawor ngenikemi.\n\n21 Iotek non ami kewe famini ngeni ewe Sam, fansoun meinisin non itei, pwe punuwemi kewe me noumi kewe repwe feioch.\n\n22 Iwe nengeni, oupwe mwichfengen iteiten fansoun; me ousap annuku seni an emon epwe feito ngenikemi nupwen oupwe mwichfengen, nge mutireta pwe repwe tongeni feito remi me ousap annuku seni ir.\n\n23 Nge oupwe iotek fan iter, me ousap aturareu; iwe ika pwe repwe feito remi iteiten fansoun oupwe iotek fan iter ngeni ewe Sam, non itei.\n\n24 Iei minne, chunata ami saram pwe epwe tongeni asarama ewe fonufan. Nengeni ngang ewe saram minne oupwe chunata—ewe minne oua fen kuna pwe ua fori. Nengeni oua kuna pwe ua fen iotek ngeni ewe Sam, me ami meinisin oua fen kuna.\n\n25 Iwe oua kuna pwe ua fen annuku pwe esap wor neimi epwe suno; nge ua fen annuku pwe oupwe feito rei, pwe oupwe tongeni mefi me kuna; iei usun oupwe pwan fori ngeni ewe fonufan; iwe ion epwe atai ei annuk a mutata inisin an epwe emmwenino non sossot.\n\n26 Iwe iei non ewe fansoun pwe nupwen an Jises wes ne apasa ekkei kapas, a akunnu mesan sefan ngeni won ekkewe chon kuno ekkewe i a fen finireta, iwe a apasa ngeni ir:\n\n27 Nengeni ennet, ennet, ua apasa ngenikemi, ua ngenikemi pwan ew annuk, pwe mwirin mi auchea upwe feino ngeni Semei pwe upwe tongeni apwonueta ekkewe ekkoch annuk minne a fen ngeniei.\n\n28 Iwe iei nengeni, iei ewe annuk minne ua ngenikemi, pwe ousap mutata emon an epwe angei seni futukei me chai nge ami mi sinei pwe mi nimenimengaw, nupwen oupwe fori angangan.\n\n29 Pun ion epwe ani me unumi futukei me chai nge mi nimenimengaw a ani me unumi poutmwanino ngeni ngunun; iei minne ika ami mi sinei pwe emon aramas mi nimenimengaw an epwe ani me unumi seni futukei me chai oupwe annuku seni.\n\n30 Nge inamo, ousap asueu i seni neimi, nge oupwe angang ngeni i me oupwe iotek fan itan ngeni ewe Sam, non itei; iwe ika pwe i epwe aier me a papataisino non itei, iwe oupwe etiwa i, iwe oupwe ngeni i seni futukei me chai.\n\n31 Nge ika esap aier esap anneanong nein nei kewe aramas, pwe i esap tongeni amworano nei kewe aramas, pun nengeni ngang mi sinei nei siip, iwe ir mi anneanong non nei kewe aramas.\n\n32 Nge inamo, ousap asueu i seni ami kewe sinakok, are ami kewe nenien fen, pun ngeni ena sokkun oupwe soposopono ne angang ngeni; pun ouse sinei ika non ew ran repwe niwin me aier, me feito rei ren unusen netip, iwe upwe echikarar; iwe ami oupwe wisen popun chon awora amanau ngeni ir.\n\n33 Iei minne, aneasochisi ekkei kapas minne ua fen annuku ngenikemi pwe ousap angei kapung; pun riaffou ngeni i ewe Sam epwe apungu.\n\n34 Iwe ua ngenikemi ekkei annuk pokiten ekkewe anini fengen minne a fen fis neimi. Iwe feioch ami ika esap wor anini fengen neimi.\n\n35 Iwe iei ua no ngeni ewe Sam, pokiten mi auchea pwe upwe feino ngeni ewe Sam fan asengesimi.\n\n36 Iwe non ewe fansoun pwe nupwen an Jises awesano ekkei kapas, a attapa ren poun ekkewe chon kuno ekkewe i a fen finireta, emon me emon, pwan tori an a attaper meinisin, me kapas ngeni ir nupwen a attaper.\n\n37 Iwe ewe mwicheich rese rongorong ekkewe kapas minne a apasa, iei minne rese pwarata usun; nge ekkewe chon kuno ra pwarata pwe a ngeni ir pochokun pwe repwe ngeni emon ewe Ngun mi Fel. Iwe upwe pwari ngenikemi mwirin pwe ei uruo mi ennet.\n\n38 Iwe non ewe fansoun pwe nupwen an Jises wes ne attaper meinisin, a feito ew kuchu me pwonueno ewe mwicheich pwe resap tongeni kuna Jises.\n\n39 Iwe nupwen ir mi pwonuno a feino seni ir, me feita ngeni nang. Iwe ekkewe chon kuno ra kuna me pwarata pwe a feita sefan ngeni nang.\n\n", "3-ne 19": "[center][font_size=26]Sopun 19[/font_size][/center]\n\n[i]Ekkewe engon me ruomon chon kuno ra angang ngeni ekkewe aramas me iotek fan iten ewe Ngun mi Fel—Ekkewe chon kuno ra papatais me angei ewe Ngun mi Fel me ewe angang me ren chon nang—Jises a iotek ne aea kapas rese tongeni makketiw—A pwarata ewe fokkun pochokunen nuku an ekkei chon Nifai. Arap ngeni Ierin ewe Samon 34.[/i]\n\n1 Iwe iei non ewe fansoun pwe nupwen an Jises feita ngeni nang, ewe mwicheich ra toropas fetan, iwe emon me emon mwan a angei punuwan me noun semirit me niwin ngeni pwisin imwan.\n\n2 Iwe porous a mwitir choufetan me nein ekkewe aramas, me mwen epwe rochono, pwe ewe mwicheich ra fen kuna Jises, me pwe i a fen angang ngeni ir, me i epwe pwan pwari inisin nesorotan ngeni ewe mwicheich.\n\n3 Ewer, iwe pwan unusen ewe pwinin porous a choufetan usun Jises; iwe ina popun pwe ra titino ngeni ekkewe aramas pwe mi chommong, ewer, ew fokkun watten chochon aramas, ra fokkun angang unusen ena pwinin, pwe repwe tongeni nom non ewe neni non ewe soran ikewe Jises epwe pwari inisin ngeni ewe mwicheich.\n\n4 Iwe non ewe fansoun pwe non ewe soran, nupwen ewe mwicheich ra ionfengen, nengeni, Nifai me pwin we ewe a fen amanauata seni mano, ewe itan Timothy, me pwan noun we, ewe itan Jonas, me pwan Matonai, Matonaia, pwin we, me Kumen, Kumenonai, me Jeremiah, me Semnon, me Jonas, me Zedekiah, me Isaiah—iei ekkewe iten ekkewe chon kuno ekkewe Jises a finireta—iwe non ewe fansoun pwe ra feino me uta nein ewe mwicheich.\n\n5 Iwe nengeni, ewe mwicheich a fokkun watte ina popun ra annuku pwe repwe keimufesen non engon me ru mwich.\n\n6 Iwe ekkewe engon me ruomon ra asukuna ewe mwicheich; iwe nengeni, ra annuku pwe ewe mwicheich repwe fotopukutiw won unungen ewe puun, me repwe iotek ngeni ewe Sam non iten Jises.\n\n7 Iwe ekkewe chon kuno ra iotek ngeni ewe Sam pwan non iten Jises. Iwe non ewe fansoun pwe ra uta me angang ngeni ekkewe aramas.\n\n8 Iwe nupwen ar asukuna ekkena pwan chok kapas minne Jises a fen apasa—ese wor a sokkono seni ekkewe kapas minne Jises a fen apasa—nengeni, ra fotopukutiw sefan me iotek ngeni ewe Sam non iten Jises.\n\n9 Iwe ra iotek fan iten met minne ra wesewesen mochen; iwe ra mochen pwe ewe Ngun mi Fel epwe kawor ngeni ir.\n\n10 Iwe nupwen ra wes ne iotek ra feitiw ngeni nesopun ewe konik, iwe ewe mwicheich ra tapweno mwirir.\n\n11 Iwe non ewe fansoun pwe Nifai a feitiw non ewe konik me a papatais.\n\n12 Iwe a feita tou seni ewe konik me poputa ne papatais. Iwe a papataisei meinisin ekkewe Jises a fen finireta.\n\n13 Iwe non ewe fansoun nupwen ra papataisino meinisin me ra tou seni ewe konik, ewe Ngun mi Fel a feitiw wor, iwe ra ureno me ren ewe Ngun mi Fel me pwan ren ekkei.\n\n14 Iwe nengeni, ra rokopwanino usun ita ren ekkei; me a feitiw seni nang, iwe ewe mwicheich ra kuna, me ra pwarata; iwe chon nang ra feitiw seni nang me ra angang ngeni ir.\n\n15 Iwe non ewe fansoun pwe nupwen an ekkewe chon nang ra angang ngeni ekkewe chon kuno, nengeni, Jises a feito me uta nukanaper me angang ngeni ir.\n\n16 Iwe non ewe fansoun pwe a kapas ngeni ewe mwicheich, me annuku ngeni ir pwe repwe fotopukutiw sefan won ewe puun, me pwan noun kewe chon kuno pwe repwe fotopukutiw won ewe puun.\n\n17 Iwe non ewe fansoun pwe nupwen ra fotopukutiw meinisin won ewe puun, a annuku ngeni noun kewe chon kuno pwe repwe iotek.\n\n18 Iwe nengeni, ra poputa ne iotek; iwe ra iotek ngeni Jises, ra kokkori i pwe ar Samon me ar Kot.\n\n19 Iwe non ewe fansoun pwe Jises a feino seni me neir, me feino ekis towaw seni ir me chappetiw won ewe puun, me a apasa:\n\n20 Semei, ua kinisou ngonuk pwe ka fang ewe Ngun mi Fel ngeni ekkei ua fen finireta; iwe pokiten ar nuku non ngang ina popun ua fen finireta seni ewe fonufan.\n\n21 Semei, ua iotek ngonuk pwe kopwe fang ewe Ngun mi Fel ngeni ir meinisin ekkewe repwe nuku non ar kewe kapas.\n\n22 Semei, ka fen fang ngeni ir ewe Ngun mi Fel pokiten ar nuku non ngang; me ka kuna pwe ra nuku non ngang pokiten ka rongorong ngeni ir, iwe ra iotek ngeniei; me ra iotek ngeniei pokiten ngang mi nom rer.\n\n23 Iwe iei Semei, ua iotek ngonuk fan iter, me pwan fan iten ir meinisin ekkewe repwe nuku non ar kewe kapas, pwe repwe nuku non ngang, pwe upwe nom non ir usun en, Semei, ka nom non ngang, pwe am aupwe chok ew.\n\n24 Iwe non ewe fansoun pwe nupwen Jises a fen iotek ngeni ewe Sam, a feito ngeni noun kewe chon kuno, iwe nengeni, ir mi chiwen soposopono, rese kouno, ne iotek ngeni i; iwe rese achommongano chommong kapas, pun a fen kawor ngeni ir met repwe iotekini, iwe ra ureno ren mochen.\n\n25 Iwe non ewe fansoun pwe Jises a efeiochur nupwen ar iotek ngeni i; iwe won mesemesan a emenimenita wor, iwe saramen mesemesan a sarameta wor, iwe nengeni ra usun chok pwechepwechan mesemesan me pwan ufan Jises kewe; iwe nengeni pwechepwecher we a nap seni unusen pwechepwech meinisin, ewer, ese pwan mwo wor och mettoch won fonufan mi fokkun pwechepwech usun pwechepwecher we.\n\n26 Iwe Jises a apasa ngeni ir: Soposopono ne iotek; nge inamo rese kouno ne iotek.\n\n27 Iwe a kunnuno sefan seni ir, me feino ekis towaweno me chappetiw ngeni ewe puun; iwe a iotek sefan ngeni ewe Sam, a apasa:\n\n28 Semei, ua kinisou ngonuk pwe ka fen enimenimochueno ekkewe ua fen finireta, pokiten ar nuku, iwe ua iotek fan iter, me pwan fan iter ekkewe repwe nuku non ar kewe kapas, pwe repwe nimenimochuno non ngang, seni ar nuku non ar kewe kapas, pwan mwo usun ir mi nimenimochuno non ngang.\n\n29 Semei, use iotek fan iten ewe fonufan, nge fan iten ekkewe ka fen fang ngeniei seni ewe fonufan, pokiten ar nuku, pwe repwe nimenimochuno non ngang, pwe upwe nom non ir usun en, Semei, ka nom non ngang, pwe am aupwe chok ew, pwe upwe tongeni ningeno me non ir.\n\n30 Iwe nupwen an Jises wes ne apasa ekkei kapas a feito sefan ngeni ekkewe chon kuno; iwe nengeni ir mi chok tipepos ne iotek, rese kouno, ngeni i; iwe a emenimenita sefan wor; iwe nengeni ir mi pwechepwech, pwan mwo usun Jises.\n\n31 Iwe non ewe fansoun pwe a feino sefan ekis towaweno me iotek ngeni ewe Sam;\n\n32 Iwe channaw rese tongeni apasa ekkewe kapas minne a iotekini, rese pwan tongeni makketiw me ren aramas ekkewe kapas minne a iotekini.\n\n33 Iwe ewe mwicheich ra rongorong me ra pwarata; iwe netiper a suk iwe ra weweiti non netiper ekkewe kapas minne a iotekini.\n\n34 Nge inamo, fokkun auchea me amwarar ekkewe kapas minne a iotekini ina popun rese tongeni makketiw, aramas rese pwan tongeni apaser.\n\n35 Iwe non ewe fansoun pwe nupwen an Jises awesano an iotek a feito sefan ngeni ekkewe chon kuno, me apasa ngeni ir: Fokkun pochokun nuku use mwo kukuna akkom ne nein ekkewe chon Jew meinisin; ina minne use tongeni pwari ngeni ir manaman mi napanap, pokiten ar nukunukumang.\n\n36 Ennet ua apasa ngenikemi, ese wor neir a fen kuna mettoch mi auchea usun oua fen kuna; rese pwan rongorong mettoch mi auchea usun oua fen rongorong.\n\n", "3-ne 20": "[center][font_size=26]Sopun 20[/font_size][/center]\n\n[i]Jises a awora pinewa me wain ren an manaman me fori angangen ewe sakrament sefan ngeni ekkewe aramas—Ewe nussun mwirimwirin Jacob epwe angei ewe miritin ewe Samon ar Kot me epwe nenieni ekkewe fonuen Merika—Jises i ewe soufos usun Moses, me ekkewe chon Nifai ir ekkewe semiriten ekkewe soufos—Ekkoch me nein noun ewe Samon kewe aramas repwe ioifengen ngeni Jerusalem. Arap ngeni Ierin ewe Samon 34.[/i]\n\n1 Iwe non ewe fansoun pwe a annuku ewe mwicheich pwe repwe kouno ne iotek, me pwan noun kewe chon kuno. Iwe a annuku ngeni ir pwe resap kouno ne iotek me non netiper.\n\n2 Iwe a annuku ngeni ir pwe repwe pwata me uta won pecher. Iwe ra pwata me uta won pecher.\n\n3 Iwe non ewe fansoun pwe a kinikisietiw pinewa sefan me efeiochu, me ngeni ekkewe chon kuno pwe repwe ani.\n\n4 Iwe nupwen ra wes ne ani a annuku ngeni ir pwe repwe kinikisietiw pinewa, me ngeni ewe mwicheich.\n\n5 Iwe nupwen ra wes ne ngeni ewe mwicheich a pwan ngeni ir wain pwe repwe unumi, me annuku ngeni ir pwe repwe ngeni ewe mwicheich.\n\n6 Iei, ese wor pinewa, ese pwan wor wain, ra kawor me ren ekkewe chon kuno, esap pwan me ren ewe mwicheich;\n\n7 Nge a ennetin ngeni ir pinewa pwe repwe ani, me pwan wain pwe repwe unumi.\n\n8 Iwe a apasa ngeni ir: I ewe a ani ei pinewa a ani seni inisi ngeni ngunun; me i ewe a unumi seni ei wain a unumi seni chai ngeni ngunun; iwe ngunun esap chiwen echik are kaka, nge epwene mot.\n\n9 Iei, nupwen ewe mwicheich ra wes me mwongo me unumi, nengeni, ra ureno me ren ewe Ngun; iwe ra puchoruu ren ew mongungu, me mwareiti Jises, ewe ir mi kuna me pwan rongorong.\n\n10 Iwe non ewe fansoun pwe nupwen ir meinisin ra wes ne mwareiti Jises, a apasa ngeni ir: Nengeni iei ua awesi ewe annuk minne ewe Sam a fen annuku ngeniei usun ekkei aramas, ir ekkewe nussun mwirimwirin ewe imwen Israel.\n\n11 Oua chechemeni pwe ua kapas ngenikemi, me apasa pwe nupwen ekkewe kapas an Isaiah repwe pwonueta—nengeni ir mi makketiw, ra nonnom mwemi, iei minne oupwe attonaochur—\n\n12 Iwe ennet, ennet, ua apasa ngenikemi, pwe nupwen repwe pwonueta iwe ina pwonuetan ewe pwon mi pin minne ewe Sam a fen fori ngeni ekkei aramas, O imwen Israel.\n\n13 Iwe mwirin ekkewe nussun, minne repwe toropas fetan won unungen ewe fonufan, repwe ionfengeninong seni otiw me seni notou, me seni eor me seni ennefen; iwe repwe emmwen ngeni ewe miritin ewe Samon ar Kot, ewe a fen angaser.\n\n14 Iwe ewe Sam a fen annuku ngeniei pwe upwe ngenikemi ei fonu, pun oupwe fonueni.\n\n15 Iwe ua apasa ngenikemi, pwe ika ekkewe chon Gentile resap aier mwirin ewe feioch minne ra fen angei, mwirin ar ra fen atoropasa nei kewe aramas—\n\n16 Iwe ami, ekkewe nussun ewe imwen Jacob, oupwe feino neir; iwe oupwe nonnom neir ir repwe chommong; iwe oupwe nonnom neir usun emon naion nein ekkewe man mwacho seni ewe petewen, me usun emon kukkun naion nein ekkewe penen siip, ewe, ika a feino me neir epwe puriretiw me atatakisiretiw, iwe esap wor epwe angaser.\n\n17 Poumi repwe keitita me won ekkewe chon koum ngenikemi, iwe ekkewe chon koum ngenikemi meinisin repwe pokupokuno.\n\n18 Iwe upwe ionfengeni nei aramas usun emon mwan a ionfengeni an pinuken grain won ewe simen.\n\n19 Pun upwe fori nei kewe aramas ekkewe ewe Sam a fen pwon mi pin ngeni ir, ewer, upwe fori feenumi repwe mecha, me upwe fori apachapachemi repwe brass. Iwe oupwe atatakisietiw chommong aramas; iwe upwe epinano tufichir kewe ngeni ewe Samon, me ar pisek ngeni ewe Samonun ewe unusen fonufan. Iwe nengeni, ngang i ewe a fori.\n\n20 Iwe ewe fansoun epwe feito, anon ewe Sam, pwe ewe ketinasen ai pungoch epwe ittiw womi atun ena ran; iwe tiwenon chok ika oupwe aier epwe turutiw womi, anon ewe Sam, ewer, pwan mwo won unusen muun ekkewe chon Gentile.\n\n21 Iwe ewe fansoun epwe feito pwe upwe aueta nei kewe aramas, O imwen Israel.\n\n22 Iwe nengeni, ekkei aramas upwe aureta me non ei fonu, tori pwonuetan ewe pwon mi pin minne ua fen fori ngeni sememi we Jacob; iwe epwe ew Minafon Jerusalem. Iwe ekkewe manamanen nang repwe nonnom nein ekkei aramas; ewer, pwan mwo ngang upwe nonnom neimi.\n\n23 Nengeni, ngang i ewe Moses a kapas usun, a apasa: Emon soufos ewe Samon ami Kot epwe seikata ngenikemi me nein pwiumi kewe, usun chok ngang; i oupwe rongorong ngeni non mettoch meinisin met chok epwe apasa ngenikemi. Iwe ewe fansoun epwe feito pwe meinisin aramas resap rongorong ngeni ena soufos repwe pokupokuno me nein ekkewe aramas.\n\n24 Ennet ua apasa ngenikemi, ewer, me ekkewe soufos meinisin seni Samuel me ekkewe ra tapweto mwirin, meinisin ra fen kapas, ra pwarata usui.\n\n25 Iwe nengeni, ami ekkewe noun ekkewe soufos; me ami seni ewe imwen Israel; me ami chon ewe pwon mi pin minne ewe Sam a fori ngeni sememi kewe, a apasa ngeni Abraham: Iwe me ren mwirimwirum meinisin ewe fonufan repwe feioch.\n\n26 Ewe Sam a fen amanauaeita ngenikemi akkom, me tinieito pwe upwe efeiochukemi ren an aukatiw emon me emon ami seni ami angangangaw; iwe ei pokiten ami ekkewe semiriten ewe pwon mi pin—\n\n27 Iwe mwirin ami oua feioch ewe Sam a apwonueta ewe pwon mi pin minne a fen fori ngeni Abraham, a apasa: Ren mwirimwirum meinisin ekkewe einangen ewe fonufan repwene feioch—tori kaworen ewe Ngun mi Fel seniei won ekkewe chon Gentile, minne feioch won ekkewe chon Gentile epwe efisi ar repwe nap seni meinisin, tori toropas fetanin nei kewe aramas, O imwen Israel.\n\n28 Iwe repwe ew chon ninni ngeni ekkewe aramasen ei fonu. Nge inamo, nupwen repwe angei unusochun ai we kapas allim, iwe ika repwe apochokunano netiper seniei upwe eniwini ar angangangaw ngeni won pwisin mokurer, anon ewe Sam.\n\n29 Iwe upwe chechemeni ewe pwon mi pin minne ua fen fori ngeni nei kewe aramas; me ua fen pwon mi pin ngeni ir pwe upwe ionfengeni ir non ai pwisin fansoun, pwe upwe ngeni ir sefan fonuen semer kewe pwe fonuer, ina ewe fonuen Jerusalem, ina ewe fonuen pwon ngeni ir feinfeino chok, anon ewe Sam.\n\n30 Iwe ewe fansoun epwe feito pwe ewe fansoun epwe wareto, nupwen unusochun ai kapas allim epwe affateno ngeni ir;\n\n31 Iwe repwe nuku non ngang, pwe ngang Jises Kraist, ewe Noun Kot, me repwe iotek ngeni ewe Sam non itei.\n\n32 Mwirin nour kewe chon mas repwe anoumwongata neuwer; iwe ren mongungur fengen repwe kon; pun repwe kuna ren meser.\n\n33 Iwe non ena fansoun ewe Sam epwe ionsefanir, me ngeni ir Jerusalem pwe epwe fonuen ar neuo.\n\n34 Mwirin repwe puchoruu non pwapwa—Kon fengen, ami neni mi pon non Jerusalem; pun ewe Samon a fen ekinamwei noun kewe aramas, i a fen angasa Jerusalem.\n\n35 Ewe Sam a fen pwarano poun mi fel me ne mesen ekkewe muu meinisin; me unusen nesopun ewe fonufan meinisin repwe kuna ewe amanauen ewe Sam; iwe ewe Sam me ngang am ew chok.\n\n36 Iwe mwirin epwe fis met minne mi makketiw: Neno, neno sefan, me ufoufuta om pochokun, O Zion; ufoufuta ufom mangaku mi ning, O Jerusalem, ewe teninimw mi fel, pun seni ei fansoun esap chiwen wor epwe feito ngonuk ewe ese sirkumsais me ewe mi nimengaw.\n\n37 Uchikano inisum seni ewe toputop; uta, mwotiw, O Jerusalem; epichakeno seni ekkewe fofon uwom, O chon fotek fopunun Zion.\n\n38 Pun iei anon ewe Samon: Oua fen amomono inisimi ren namotmuan, iwe oupwe ngaseno me nukun moni.\n\n39 Ennet, ennet, ua apasa ngenikemi, pwe nei aramas repwe sinei itei; ewer, non ena ran repwe sinei pwe ngang i ewe a kapas.\n\n40 Iwe repwe apasa: Ifa me ningen won ekkewe chuk ikewe pechen i ewe a wato porousen pwapwa ngeni ir, ewe a afanafana kinamwe; ewe a wato porousen pwapwan mettoch mi öch ngeni ir, ewe a afanafana amanau; ewe a apasa ngeni Zion: Om Kot epwe nemenem!\n\n41 Iwe mwirin ew porous epwe no fetan: Oupwe suno, oupwe suno, oupwe tou seni ena neni, ousap attapa met mi nimengaw; oupwe tou seni nenukanapan; oupwe nimenimoch ekkewe oua uwei pisekin ewe Samon.\n\n42 Pun ousap tou non atapwanapwan are ren nikasusu; pun ewe Samon epwe no me mwemi, me ewe Koten Israel epwe noumi chon tumun mwirimi.\n\n43 Nengeni, nei chon angang epwe fofforoch; epwe tekia me epwe sufon me fokkun napanap.\n\n44 Usun chok chommong repwe ingeno ren—mesemesan a fokkun ngaweno, nap seni emon aramas, iwe napanapan inisin a ngaweno nap seni ekkewe noun aramas—\n\n45 Iwe epwe echichi chommong muu; ekkewe king repwene kumi awer ngeni i, pun met minne esamo affat ngeni ir repwene kuna; me met minne resamo rongorong repwene weweiti.\n\n46 Ennet, ennet, ua apasa ngenikemi, ekkei mettoch meinisin repwe ennetin fis, pwan mwo usun ewe Sam a fen annuku ngeniei. Atun ena fansoun ei pwon mi pin minne ewe Sam a fen pwonei ngeni noun kewe aramas epwe pwonueta; iwe atun ena fansoun Jerusalem epwe masow sefan ren nei kewe aramas, iwe epwe ewe fonuen ar kewe neuo.\n\n", "3-ne 21": "[center][font_size=26]Sopun 21[/font_size][/center]\n\n[i]Israel epwe ioifengen nupwen ewe Puken Mormon epwe feito—Ekkewe chon Gentile repwe winipos Merika usun ew aramas mi ngaseno—Repwe tumun ika repwe nuku me aneasochis; are esap ina, repwe pokupokuno me ninnino—Israel epwe aueta ewe Minafon Jerusalem, iwe ekkewe einang mi monucheno repwe niwinsefanito. Arap ngeni Ierin ewe Samon 34.[/i]\n\n1 Iwe ennet ua apasa ngenikemi, ua ngenikemi ew esisin, pwe oupwe tongeni sinei ewe fansoun nupwen ekkei mettoch repwe arap ne fis—pwe upwe achufengenirenong, seni ar nangatamen toropas fetan, nei kewe aramas, O imwen Israel, me fori sefani neir ai Zion;\n\n2 Iwe nengeni, iei ewe mettoch minne upwe ngenikemi pwe ew esisin—pun ennet ua apasa ngenikemi pwe nupwen ekkei mettoch minne ua affata ngenikemi, me minne upwe affata ngenikemi mwirin ei fansoun usui, me ren manamanen ewe Ngun mi Fel minne epwe kawor ngenikemi seni ewe Sam, epwe pwano ngeni ekkewe chon Gentile pwe repwe tongeni sinei usun ekkei aramas ir ekkewe nussun mwirimwirin ewe imwen Jacob, me usun ekkei aramas ekkewe repwe toropas fetan me rer;\n\n3 Ennet, ennet ua apasa ngenikemi, nupwen ekkei mettoch repwe pwano ngeni ir me ren ewe Sam, me repwe feito me ren ewe Sam, seni ir ngenikemi;\n\n4 Pun iei miritin ewe Sam pwe repwe winiposono non ei fonu, me repwe winipos pwe ew aramas ngaseno me ren manamanen ewe Sam, pwe ekkei mettoch repwe tongeni feito seni ir ngeni ew nussun mwirimwirimi, pwe ewe pwon mi pin an ewe Sam epwe tongeni pwonueta minne a fen fori ew pwon mi pin ngeni ekkei aramas, O imwen Israel;\n\n5 Iei minne, nupwen ekkei angang me ekkewe angang minne repwe fis neimi mwirin ei fansoun repwe feito seni ekkewe chon Gentile, ngeni mwirimwirimi kewe minne repwe kukkununo non ar nuku pokiten angangangaw;\n\n6 Pun iei mochenin ewe Sam pwe epwe feito seni ekkewe chon Gentile, pwe i epwe pwarano an manaman ngeni ekkewe chon Gentile, pun ei popun pwe ekkewe chon Gentile, ika pwe resap apochokunano netiper, pwe ika repwe aier me feito rei me papatais non itei me sinei usun ewe ennetin kinikinin ai nongonong mi ennet, pwe repwe anneanong nein nei kewe aramas, O imwen Israel.\n\n7 Iwe nupwen ekkei mettoch repwe fisino pwe mwirimwirimi repwe poputa ne sinei usun ekkei mettoch—epwe ew esisin ngeni ir, pwe repwe tongeni sinei pwe ewe angangen ewe Sam a fen poputa pwe epwe pwonueta ewe pwon mi pin minne i a fen fori ngeni ekkewe aramas ekkewe ir seni ewe imwen Israel.\n\n8 Iwe nupwen ena ran epwe feito, ewe fansoun epwe feito pwe king repwe kumi awer; pun met minne esamo affat ngeni ir repwene kuna; me met minne resamo ren rongorong repwene weweiti.\n\n9 Pun non ena ran, fan asengesi ewe Sam epwe anganga ew angang, minne epwe ew auchea me ew amwararen angang me neir; iwe epwe wor neir ekkewe ir resap nuku, ina mwo emon mwan epwe afanafana ngeni ir.\n\n10 Nge nengeni, manauen nei we chon angang epwe nom non pei; iei minne resap efeiengawa i, ina mwo i epwe ngaweno nikinikin pokiter. Nge upwe echikera i, pun upwe pwari ngeni ir pwe ai mirit a nap seni ewe nikatupotupen ewe tefin.\n\n11 Iei minne ewe fansoun epwe feito pwe ion chok esap nuku non ai kewe kapas, ngang Jises Kraist, minne ewe Sam epwe efisi i pwe epwe feito ngeni ekkewe chon Gentile, me epwe ngeni i manaman pwe i epwe uweireno ngeni ekkewe chon Gentile, (epwe fis usun chok Moses a apasa) repwe pokupokuno seni me nein nei kewe aramas ekkewe ir seni ewe pwon mi pin.\n\n12 Iwe nei kewe aramas ir ew nussun mwirimwirin Jacob repwe nonnom nein ekkewe chon Gentile, ewer, repwe nonnom neir usun emon naion me nein ekkewe man mwacho seni ewe petewen, usun emon kukkun naion nein ekkewe penen siip, ewe, ika epwe feino neir me ru epwe puriretiw me atatakisiretiw, iwe esap wor epwe angaser.\n\n13 Pour repwe keitita won ekkewe chon koum ngeni ir, iwe ekkewe chon koum ngeni ir meinisin repwe pokupokuno.\n\n14 Ewer, riaffou epwe ngeni ekkewe chon Gentile tiwenon chok ika repwe aier; pun ewe fansoun epwe feito non ena ran, anon ewe Sam, pwe upwe eimueno noumi kewe oris seni neimi, iwe upwe atano wami kewe chariot;\n\n15 Me upwe pokueno ekkewe teninimwen fonuemi we, me aturatiw neniemi kewe mi pochokun meinisin;\n\n16 Me upwe pokueno angangen pout seni fonuemi we, iwe esap chiwen wor noumi sou-pwe;\n\n17 Noumi kewe niosun anu muan upwe pwan pokureno, me noumi kewe nios mi ukkuta me neimi, iwe ousap chiwen fen ngeni angangen poumi;\n\n18 Iwe upwe uttata fatami punuken ira seni neimi; usun chok upwe atano ami kewe teninimw.\n\n19 Iwe ewe fansoun epwe feito pwe chofona meinisin, me nikatupotup, me nonowo, me anini, me angangen pris, me nisou, repwe wesino.\n\n20 Pun ewe fansoun epwe feito, anon ewe Sam, pwe atun ena ran ion chok esap aier me feito ngeni Nei mi Achengicheng, ir upwe pokureno seni nein nei kewe aramas, O imwen Israel;\n\n21 Iwe upwe ngeni niwinir me ningeringer wor, usun chok won ekkewe rese nuku Kot, ew sokkun resamo fen rongorong usun.\n\n22 Nge ika repwe aier me ausening ngeni ai kewe kapas, me resap apochokunano netiper, upwe forata ai we mwichefen me neir, iwe repwe tonong non ewe pwon mi pin me anneanong nein ekkei nussun mwirimwirin Jacob, ir ekkewe ua fen ngeni ir ei fonu pwe fonuer;\n\n23 Iwe repwe anisi nei kewe aramas, ekkewe nussun mwirimwirin Jacob, me pwan meinisin ekkewe seni ewe imwen Israel repwe feito, pwe repwe tongeni aueta ew teninimw, minne epwe iteni ewe Minafon Jerusalem.\n\n24 Iwe non na fansoun repwe anisi nei kewe aramas pwe repwe tongeni ioifengeninong, ekkewe ir mi toropas fetan won unusen unungen ewe fonu, non ewe Minafon Jerusalem.\n\n25 Iwe non na fansoun ewe manamanen nang epwe feitiw nonnom neir; iwe upwe pwan nonnom neir.\n\n26 Iwe non na fansoun ewe angangen ewe Sam epwe poputa non na ran, pwan mwo nupwen ei kapas allim epwe affateno nein nussun ekkei aramas. Ennet ua apasa ngenikemi, non na ran ewe angangen ewe Sam epwe poputa nein nei kewe aramas mi toropas fetan meinisin, ewer, pwan mwo ekkewe einang minne ir mi monucheno, minne ewe Sam a fen emmwenireno seni Jerusalem.\n\n27 Ewer, ewe angang epwe poputa nein nei kewe aramas mi toropas fetan meinisin, fiti ewe Sam epwe amonnata ewe aan non minne repwe tongeni feito rei, pwe repwe tongeni kokkori ewe Sam non itei.\n\n28 Ewer, iwe non na fansoun ewe angang epwe poputa, fiti ewe Sam nein ekkewe muu meinisin ne amonnata ewe aan non minne noun kewe aramas repwe tongeni ioifengen non nenier ngeni ewe fonuen ar kewe neuo.\n\n29 Iwe repwe tou seni muu meinisin; iwe resap tou non atapwanapwan, are no ren ar nikasusu, pun upwe no me mwer, anon ewe Sam, me upwe nour chon tumun mwirir.\n\n", "3-ne 22": "[center][font_size=26]Sopun 22[/font_size][/center]\n\n[i]Non ekkewe ranin soponon, Zion me chunnan kewe repwe foruta, iwe Israel epwe ioifengen non umoumoch me pwetete—Repwe win—Anonno ngeni Isaiah 54. Arap ngeni Ierin ewe Samon 34.[/i]\n\n1 Iwe non na fansoun pwe minne mi makketiw epwe fis: Kon, O emon mi riit, en ewe kose tongeni nounou; puchoruu non kon, me puchor neuwomong, pwe kose riaffouni metekin nounou; pun a chommong ekkewe semiriten ewe ese wor noun nap seni ekkewe semiriten ewe fefin mi pupunu, anon ewe Samon.\n\n2 Awatteno ewe nenien imwom mangaku, me mut ngeni ir repwe emeresano katenin nenimom kewe; kosap aukuku om pochokun, attamano om kewe san me apochokunano om kewe chunnan;\n\n3 Pun oupwe mareseu won ewe peniemwan me won ewe peniefefin, iwe mwirimwirimi repwe angei pisekin ekkewe chon Gentile me fori ekkewe teninimw mi pon pwe repwe masow.\n\n4 Kosap nuokus, pun kosap saw; kosap pwan kuf, pun kosap chiwen assaw; pun kopwe monukano assawen om serafo, me kosap chechemeni itengawen om serafo, me kosap chiwen chechemeni itengawen om emon mi mano punuom.\n\n5 Pun noum we chon for, punuwom we, ewe Samonun Mwicheichen Aramas ina itan; me noum Chon Angasano, ewe Emon mi Fel seni Israel—ewe Koten ewe unusen fonufan epwe ina itan.\n\n6 Pun ewe Samon a fen kokkoruk usun chok emon fefin mi nikitino me netipechou non ngun, me emon mi fefin serafo, nupwen kose ketiw, anon om Kot.\n\n7 Pun ekis mwochomwochen fansoun ua fen nikitukono, nge ren umoumoch esap much upwe angeisefanuk.\n\n8 Non ai ekis ningeringer ua opano mesei senuk ren ekis fansoun, nge ren kirekiroch esemuch epwe wor ai umoumoch wom, anon ewe Samon om Chon Angasano.\n\n9 Pun ei, ekkewe konikin Noah ngeniei, pun usun ua fen akkaponu pwe ekkewe konikin Noah resap chiwen pwonano ewe fonufan, ina usun ua akkaponu pwe usap ningeringer reom.\n\n10 Pun ekkewe chuk repwe no ekis me ekkewe chukuchukuta repwe mwokut, nge ai kirekiroch esap no senuk, ewe pwonen ai kinamwe esap pwan mwokut, anon ewe Samon ewe a wor an umoumoch wom.\n\n11 O en mi riaffou, kemi nuwet fetan ren monumon, me kese kinamwe! Nengeni, upwe aueta om kewe foun fau mi saramaram enuwer, me forata om kewe nongonong ren foun fau auchea mi arawaraw.\n\n12 Iwe upwe fori asamwachom seni foun fau mi ekis auchea, me om kewe tit seni foun fau auchea mi parapar, me om kewe kia meinisin seni foun fau mi auchea.\n\n13 Me noum kewe semirit meinisin repwe kaeo seni ewe Samon; iwe fokkun watte ewe kinamwe an noum kewe semirit.\n\n14 Non wenechar en kopwe foruta; kopwe towaw seni riaffou pun kosap nuokus, me towaw seni anuokus pun esap feito arap ngonuk.\n\n15 Nengeni, repwe ennetin ioifengen ne ungonuk, esap seniei; ion chok epwe ionfengen ngonuk epwe turutiw pokitom.\n\n16 Nengeni, ua fen forata ewe chon for mecha ewe a usi ekkewe moochen ekkei non ewe ekkei, me ewe a fori efoch pisekin angang seni an angang; me ua fen forata ewe chon atai mettoch pwe epwe ninni.\n\n17 Ese wor pisekin efeiengaw a for pwe epwe ungonuk epwe fisioch; iwe channaw meinisin ekkewe repwe kapas mi ngaw ngonuk non kapung kopwe apungur. Iei ewe pung an ekkewe chon angang noun ewe Samon, me ar wenechar a feito seniei, anon ewe Samon.\n\n", "3-ne 23": "[center][font_size=26]Sopun 23[/font_size][/center]\n\n[i]Jises a tipeew ngeni ekkewe kapas an Isaiah—A annuku ngeni ekkewe aramas pwe repwe attonaochu ekkewe soufos—Ekkewe kapas an Samuel ewe chon Leiman usun ewe Manausefan ra kapach ngeni ar kewe uruo. Arap ngeni Ierin ewe Samon 34.[/i]\n\n1 Iwe iei, nengeni, ua apasa ngenikemi, pwe oupwe attonaochu ekkei mettoch. Ewer, ew annuk ua ngenikemi pwe oupwe achocho ne attonaochu ekkei mettoch; pun mi auchea ekkewe kapas an Isaiah.\n\n2 Pun ennetin a kapas usun mettoch meinisin usun nei kewe aramas minne ir seni ewe imwen Israel; iei minne mi auchea pwe i epwe pwan kapas ngeni ekkewe chon Gentile.\n\n3 Iwe mettoch meinisin minne a apasa ra fen fis me repwe fis, pwan mwo anongonong won ekkewe kapas minne i a apasa.\n\n4 Iei minne aneasochis ngeni ai kewe kapas; makkei ekkewe mettoch minne ua fen urenikemi; iwe anongonong won ewe fansoun me mochenin ewe Sam repwe feino ngeni ekkewe chon Gentile.\n\n5 Iwe ion chok epwe aneasochis ngeni ai kewe kapas me aier me a papatais, i ewe pwan chok epwe manau. Attonaochu ekkewe soufos, pokiten chommong repwe pwarata usun ekkei mettoch.\n\n6 Iwe iei non ewe fansoun pwe nupwen an Jises apasa ekkei kapas a apasa ngeni ir sefan, mwirin an aweweochu ekkewe pukefel meinisin ngeni ir minne ra fen angei, a apasa ngeni ir: Nengeni, ekkoch pukefel ua mochen pwe oupwe makkei, minne ousamo makkei.\n\n7 Iwe non ewe fansoun pwe a apasa ngeni Nifai: Wato ewe uruo minne ka fen sopweno ne makkei.\n\n8 Iwe nupwen Nifai a wato ekkewe uruo, me watiw me mwan i, a nenetai mesan wor me apasa:\n\n9 Ennet ua apasa ngenikemi, ua annuku nei chon angang Samuel, ewe chon Leiman, pwe i epwe pwarata ngeni ekkei aramas, pwe atun ewe ran ewe Sam epwe eningano itan non ngang pwe epwe wor chommong souneng ekkewe repwe manaueta seni mano, me repwe pwá ngeni chommong, me repwe angang ngeni ir. Iwe a apasa ngeni ir: Esap iei pungun?\n\n10 Iwe noun kewe chon kuno ra ponueni me apasa: Ewer, Samon, Samuel a fen osini anongonong won om kewe kapas, iwe ir meinisin ra pwonueta.\n\n11 Iwe Jises a apasa ngeni ir: Ifa usun ami ousamo fen makketiw ei mettoch, pwe chommong souneng ra fen manaueta me pwá ngeni chommong me ra angang ngeni ir?\n\n12 Iwe non ewe fansoun pwe Nifai a chechemeni pwe ei mettoch esamo fen makketiw.\n\n13 Iwe non ewe fansoun pwe Jises a annuku pwe epwe makketiw; iei minne a makketiw anongonong won usun a annuku.\n\n14 Iwe iei non ewe fansoun pwe nupwen Jises a aweweochu ekkewe pukefel meinisin non ew chok, minne ra fen makketiw, a annuku ngeni ir pwe repwe asukuna ekkewe mettoch minne i a fen awewei ngeni ir.\n\n", "3-ne 24": "[center][font_size=26]Sopun 24[/font_size][/center]\n\n[i]Noun ewe Samon chon kuno epwe amonnata ewe aan ngeni ewe Aruwen Wareto—Kraist epwe mwomwot non kapung—Israel a annuk pwe epwe moni ew ne engon me ekkoch asor—Ew puken achechem a makketiw—Anonno ngeni Malachi 3. Arap ngeni Ierin ewe Samon 34.[/i]\n\n1 Iwe non ewe fansoun pwe a annuku ngeni ir pwe repwe makkei ekkewe kapas minne ewe Sam a fen ngeni Malachi, minne epwe apasa ngeni ir. Iwe non ewe fansoun pwe mwirin ar makketiw a awewer. Iwe ikkei ekkewe kapas minne a urenir, a apasa: Iei anon ewe Sam ngeni Malachi—Nengeni, upwe tinano nei chon kuno, iwe i epwe amonnata ewe aan me mwei, iwe ewe Samon ewe oua fen kutta epwe mwitir feito ngeni an we tempel, pwan mwo ewe chon kunon ewe pwon mi pin, ewe oua pwapwa non; nengeni, i epwe feito, anon ewe Samonun Mwicheichen Aramas.\n\n2 Nge ion epwe engino ngeni ewe ranin an wareto, me ion epwe uta nupwen epwe pwato? Pun i a usun an emon chon nimet ekkei, me usun an emon chon nimeti uf sop.\n\n3 Iwe i epwe mwomwot usun emon chon nimeti me enimenima silver; iwe i epwe enimenima ekkewe noun Levi, me enimenimer usun gold me silver, pwe repwe asora ngeni ewe Samon ew asor non wenechar.\n\n4 Iwe ewe asor an Judah me Jerusalem repwe menemenoch ngeni ewe Samon, usun non ekkewe ranin nom, me usun non ekkewe ier a no.\n\n5 Iwe upwe feito arap ngenikemi non kapung; iwe upwe emon chon pwarata mi mwitir ngeni ekkewe chon pout, me ngeni ekkewe chon nisou, me ngeni ekkewe chon akkapon muan, me ngeni ekkewe ra eriaffou ewe chon angang mi kamo ren niwinin, ewe fefin mi mano punuwan me ewe ese wor seman, me ewe a akunnano ewe chon ekis, me ese nuokusitiei, anon ewe Samonun Mwicheichen Aramas.\n\n6 Pun ngang ewe Samon, use siwin; iei minne ami noun Jacob ouse kareno.\n\n7 Pwan mwo seni ekkewe ranin sememi kewe oua fen no seni ai kewe angangepin, me ouse aneasochisir. Niwinto rei iwe upwe niwin ngonuk, anon ewe Samonun Mwicheichen Aramas. Nge oua apasa: Ifa usun am aupwe niwin?\n\n8 Emon aramas epwe sona seni Kot? Nge inamo oua fen sona seniei. Nge oua apasa: Ifa usun am aua sona senuk? Non ew ne engon me ekkoch asor.\n\n9 Oua anumamau ren ew anumamau, pun oua fen sona seniei, pwan mwo ei unusen muu.\n\n10 Oupwe wato unusen ekkewe ew ne engon non ewe imwen isois, pwe epwe tongeni wor mwongo non imwei; me sotuniei iei non ei napanap, anon ewe Samonun Mwicheichen Aramas, ika usap suki asamwachon nang, me ninau remi ew feioch ina esap naf nenian ren ami oupwe angei.\n\n11 Iwe upwe apungu ewe chon anieno mettoch fan asengesimi, iwe i esap atano foun iran ami we puun; pwan fatami iran kreip esap pwan amworatiw uwan me mwen ewe fansoun non ewe atake, anon ewe Samonun Mwicheichen Aramas.\n\n12 Iwe muu meinisin repwe eita ngenikemi feioch, pun oupwe ew fonu mi murino, anon ewe Samonun Mwicheichen Aramas.\n\n13 Ami kapas ra fen pochokun ngeniei, anon ewe Samon. Nge inamo oua apasa: Met am aua apasa mi ungonuk?\n\n14 Oua fen apasa: Mi namotmwan ne angang ngeni Kot, me met a tufichi ren am aneasochisi an kewe angangepin me am aua fen fetan netipeta me mwen ewe Samonun Mwicheichen Aramas?\n\n15 Iwe iei sia eita ngeni ekkewe mi namanam tekia pwe ir mi pwapwa; ewer, ir ekkewe ra anganga fofforungaw ra feioch; ewer, ir ekkewe ra sotuni Kot ra ennetin ngaseno.\n\n16 Iwe ir ekkewe ra nuokusiti ewe Samon ra kapas fansoun meinisin fengen nefiner, iwe ewe Samon a ausening me rongorong; iwe ew puken achechem a makketiw me mwen i fan iten ir ekkewe ra nuokusiti ewe Samon, me ekkewe ra sufonu itan we.\n\n17 Iwe ir repwe nei, anon ewe Samonun Mwicheichen Aramas, non na ran nupwen upwe forata ai pisek auchea; me upwe umoumoch ngeni ir usun emon mwan a umoumoch ngeni pwisin noun anuon ewe a angang ngeni i.\n\n18 Non na fansoun oupwe niwin me sinei nefinen ekkewe mi tupwon me ekkewe mi ngaw, nefinen i ewe a angang ngeni Kot me i ewe ese angang ngeni i.\n\n", "3-ne 25": "[center][font_size=26]Sopun 25[/font_size][/center]\n\n[i]Atun ewe Aruwen Wareto, ekkewe mi namanam tekia me ekkewe aramas mi ngaw repwe kareno usun fetin mi pwas—Elijah epwe niwinto me mwen ena auchean me anoninenin ran—Anonno ngeni Malachi 4. Arap ngeni Ierin ewe Samon 34.[/i]\n\n1 Pun nengeni, ewe ran a feito minne epwe kenir usun ew um; iwe ekkewe mi namanam tekia meinisin, ewer, me meinisin ekkewe ra fori mi ngaw, repwe winiti fetin mi pwas; iwe ewe ran minne a feito epwe kenireno, anon ewe Samonun Mwicheichen Aramas, iwe esap nikiti ngeni ir och warer are paner.\n\n2 Nge ngenikemi ekkewe oua nuokusiti itei, ewe Noun mi Wenechar epwe pwato fiti ewe pochokunen echikar non poun; iwe oupwe feino me marita usun appanen kou non ewe nenien man.\n\n3 Iwe oupwe puratiw ekkewe aramas mi ngaw; pun repwe moromoren fanang fan eipweipwen pechemi non ewe ran upwe fori ei, anon ewe Samonun Mwicheichen Aramas.\n\n4 Oupwe chechemeni ewe annukun Moses, nei chon angang, minne ua annuku ngeni i non Orep fan iten Israel meinisin, ren ekkewe annuk me kapung.\n\n5 Nengeni, upwe tinato remi Elijah ewe soufos me mwen feiton ewe auchean me anoninenin ranin ewe Samon;\n\n6 Iwe epwe akunnu netipen ekkewe sam ngeni ekkewe semirit, me netipen ekkewe semirit ngeni semer kewe, pun usap feito me wichi ewe fonufan ren ew anumamau.\n\n", "3-ne 26": "[center][font_size=26]Sopun 26[/font_size][/center]\n\n[i]Jises a awewei mettoch meinisin seni nepoputan tori nesoponon—Monukon me semirit ra apasa mettoch mi amwarar rese tongeni makketiw—Ekkewe ir mi nom non ewe Mwichefenin Kraist a wor rer mettoch meinisin mi nonno fengen me neir. Arap ngeni Ierin ewe Samon 34.[/i]\n\n1 Iwe iei non ewe fansoun pwe nupwen an Jises a apasa ekkei mettoch a awewer ngeni ewe mwicheich; me a awewei mettoch meinisin ngeni ir, mettoch mi nap me pwan kisikis.\n\n2 Iwe a apasa: Ekkei pukefel, minne ese nom remi, ewe Sam a annuku pwe upwe ngenikemi; pun ew mirit non i pwe repwe kawor ngeni tappin aramas repwe feito.\n\n3 Iwe a awewei mettoch meinisin, pwan mwo seni nepoputan tori ewe fansoun i epwe wareto non an ning—ewer, pwan mwo mettoch meinisin minne repwe fis won unungen ewe fonufan, pwan mwo tori an ekkewe mettochun fonufan repwe tenino ren pochokunen pwichikar, iwe ewe fonufan epwe numufengen usun echo toropwe, iwe ekkewe nang me ewe fonufan repwe moreno;\n\n4 Me pwan tori ewe auchean me soponon ran, nupwen aramas meinisin, me einang meinisin, me muu meinisin me sokopaten kapas repwe uta me mwen Kot, pwe repwe kapung ren ar kewe angang, ika pwe repwe öch are ika pwe repwe ngaw—\n\n5 Ika pwe repwe öch, ngeni manausefanin manau esemuch; iwe ika pwe repwe ngaw, ngeni manausefanin poutmwanino; minne ir mi wewefengen, ewe ew won efoch pau me ewe pwan ew won pwan efoch pau, anongonong won ewe umoumoch, me ewe pungoch, me ewe pin minne mi nom non Kraist, ewe mi fis me mwen ewe fonufan a poputa.\n\n6 Iwe iei ese tongeni makketiw non ei puk pwan mwo ew ne ipukun kinikinin ekkewe mettoch minne Jises a ennetin aiti ngeni ekkewe aramas;\n\n7 Nge nengeni ekkewe seleichen Nifai ra masoweni napengeni kinikinin ekkewe mettoch minne a aiti ekkewe aramas.\n\n8 Iwe ekkei mettoch ua fen makketiw, minne ir kisin kinikinin ekkewe mettoch minne a aiti ekkewe aramas; iwe ua fen makkeretiw ren ewe popun pwe repwe tongeni niwin sefan ngeni ekkei aramas, seni ekkewe chon Gentile, anongonong won ekkewe kapas minne Jises a fen apasa.\n\n9 Iwe nupwen repwe angei ei mettoch, minne mi auchea pwe repwe akkom angei, pwe epwe sotuni ar nuku, iwe ika pwe repwe nuku ekkei mettoch iwe ekkewe mettoch mi auchea repwe pwano ngeni ir.\n\n10 Iwe ika pwe resap nuku ekkei mettoch, iwe ekkewe mettoch mi auchea repwe pinepin seni ir, tori ar kapung.\n\n11 Nengeni, ita upwe makkeretiw, ir meinisin minne mi makketiw won ekkewe seleichen Nifai, nge ewe Samon a annuku pwe usap makkeretiw, a apasa: Upwe sotuni ewe nuku an nei kewe aramas.\n\n12 Iei minne ngang, Mormon, ua makkei ekkewe mettoch minne a fen annuk ngeniei me ren ewe Samon. Iwe iei ngang, Mormon, ua osopwano ai kewe kapas, me soposopono ne makkei ekkewe mettoch minne a fen annuku ngeniei.\n\n13 Iei minne, ua mochen pwe oupwe weweiti pwe ewe Samon a ennetin aiti ekkewe aramas, ren ukukun unungat ran; iwe mwirin ena a pwarano inisin ngeni ir fan chommong, me a kinikisietiw pinewa fan chommong, me efeiochu, me ngeni ir.\n\n14 Iwe non ewe fansoun pwe a aiti me angang ngeni ekkewe semiriten ewe mwicheich minne a fen kapas usur, iwe a apwetetei channawer, iwe ra kapas ngeni semer kewe mettoch mi auchea me amwarar, pwan mwo nap seni met a fen pwarano ngeni ekkewe aramas; iwe a apwetetei channawer pwe repwe tongeni kapas.\n\n15 Iwe non ewe fansoun pwe mwirin an a feita non nang—ewe aruwen fansoun i a pwarano inisin ngeni ir, me a feino ngeni ewe Sam, mwirin an echikara nour kewe mi semwen meinisin, me nour kewe mi pechema, me suki mesen nour kewe mi chun me awesi seningen ekkewe mi pung, me pwan fori sokopaten echikar me neir, me amanauata emon mwan seni mano, me pwarano an manaman ngeni ir, me a feita ngeni ewe Sam—\n\n16 Nengeni, non ewe fansoun non ewe soran pwe ewe mwicheich ra ionfengeni inisir, iwe ra kuna me pwan rongorong ngeni ekkei semirit; ewer, pwan mwo monukon ra suki awer me apasa mettoch mi amwarar; iwe ekkewe mettoch minne ra apasa ir mi pinepin pwe esap wor mwan epwe makkeretiw.\n\n17 Iwe non ewe fansoun pwe ekkewe chon kuno Jises a fen finireta ra poputa seni ena fansoun feino ne papatais me ne aiti meinisin ekkewe ra feito rer; iwe meinisin ekkewe ra papatais non iten Jises ra ureno ren ewe Ngun mi Fel.\n\n18 Iwe chommong me neir ra kuna me rongorong mettoch rese tongeni apasa, minne rese mumuta pwe repwe makketiw.\n\n19 Iwe ra aiti, me ra angang ngeni emon ngeni pwan emon; iwe a wor rer mettoch meinisin mi nonno fengen me neir, emon me emon a angang non pungoch, emon ngeni pwan emon.\n\n20 Iwe non ewe fansoun pwe ra fori mettoch meinisin pwan mwo usun Jises a fen annuku ngeni ir.\n\n21 Iwe ir ekkewe ra papatais non iten Jises ra iteni ewe mwichefenin Kraist.\n\n", "3-ne 27": "[center][font_size=26]Sopun 27[/font_size][/center]\n\n[i]Jises a annuku ngeni ir pwe repwe eita ewe Mwichefen non Itan—An misin me asoren achasefan a forata An ewe kapas allim—Aramas ra annuk pwe repwe aier me papatais pwe repwe tongeni enimenimochuno me ren ewe Ngun mi Fel—Ir repwe usun chok Jises. Arap ngeni Ierin ewe Samon 34–35.[/i]\n\n1 Iwe non ewe fansoun pwe nupwen ekkewe chon kunon Jises ra sai me ra afanafana ekkewe mettoch minne ra rongorong me pwan kuna, me ra fori angangen papatais non iten Jises, non ewe fansoun pwe ekkewe chon kuno ra ionfengen me ra chufengen non ennetin iotek me echikipin.\n\n2 Iwe Jises a pwan pwarano inisin ngeni ir, pun ra iotek ngeni ewe Sam non itan; iwe Jises a feito me uta nukanaper, me apasa ngeni ir: Met oua mochen pwe upwe ngenikemi?\n\n3 Iwe ra apasa ngeni i: Samon, am aua mochen pwe kopwe urenikem ewe it ren minne am aupwe eita ngeni ei mwichefen; pokiten mi wor anini fengen nein ekkewe aramas usun ei mettoch.\n\n4 Iwe ewe Samon a apasa ngeni ir: Ennet, ennet, ua apasa ngenikemi, pwata ekkewe aramas repwe ngunungun me anini pokiten ei mettoch?\n\n5 Rese mwo anneani ekkewe pukefel, minne a apasa oupwe wata womi ewe iten Kraist, minne ina itei? Pun ren ei it oupwe eiteit seni atun ewe ranin soponon;\n\n6 Iwe ion chok epwe wata won itei, me engino ngeni nesoponon, i ewe pwan chok epwe manau non ewe ranin soponon.\n\n7 Iei minne, met chok oupwe fori, oupwe fori non itei; iei minne oupwe eita ewe mwichefen non itei; iwe oupwe kokkori ewe Sam non itei pwe i epwe efeiochu ewe mwichefen fan asengesi.\n\n8 Iwe ifa usun epwe ai mwichefen tiwenon chok ika epwe eiteit me non itei? Pun ika ew mwichefen epwe eiteit non iten Moses iwe epwe an Moses mwichefen; are ika epwe eiteit non iten emon mwan iwe epwe mwichefenin emon mwan; nge ika pwe epwe eiteit non itei iwe epwe ai mwichefen, ika pwe repwe forata non ai we kapas allim.\n\n9 Ennet ua apasa ngenikemi, pwe oua foruta won ai we kapas allim; iei minne oupwe eita met chok mettoch oua eita, non itei; iei minne ika oupwe kokkori ewe Sam, fan iten ewe mwichefen, ika pwe epwe non itei ewe Sam epwe rongorong ngenikemi;\n\n10 Iwe ika pwe ewe mwichefen epwe foruta won ai we kapas allim iwe ewe Sam epwe pwarano an pwisin angang non.\n\n11 Nge ika ese foruta won ai we kapas allim, me a foruta won angangen aramas, are won angangen ewe tefin, ennet ua apasa ngenikemi a wor ar pwapwa non ar kewe angang ren chok och fansoun, iwe non och mwochomwochen fansoun mwirin nesoponon epwe feito, iwe ra pokupokutiw me katurunong non ewe ekkei, seni minne neni ese wor niwin sefan.\n\n12 Pun ar kewe angang repwe tapweno mwirir, pun pokiten ar kewe angang ina ra pokupokutiw; iei minne chechemeni ekkewe mettoch minne ua fen urenikemi.\n\n13 Nengeni ua fen ngenikemi ai we kapas allim, iwe iei ewe kapas allim minne ua fen ngenikemi—pwe ua wareto ngeni ewe fonufan pwe upwe fori mochenin Semei, pokiten Semei we a tinieito.\n\n14 Iwe Semei a tinieito pwe upwe irapengesino won ewe irapenges; iwe mwirin ai ua fen irapengesino won ewe irapenges, pwe upwe tongeni amerato aramas meinisin ngeniei, pwe usun chok ua fen irapengesino me ren aramas epwe pwan ina usun aramas repwe kekita me ren ewe Sam, pwe repwe uta me mwei, pwe repwe kapung ren ar kewe angang, ika repwe öch are ika repwe ngaw—\n\n15 Iwe ren ei popun ua fen irapengesino; iei minne, anongonong won manamanen ewe Sam upwe amerato aramas meinisin ngeniei, pwe repwe tongeni kapung anongonong won ar kewe angang.\n\n16 Iwe ewe fansoun epwe feito, pwe ion epwe aier me a papatais non itei epwe ureno; iwe ika a engino ngeni nesoponon, nengeni, i upwe apungu pwe mi nimenimoch me mwen Semei we atun ena ran nupwen upwe uta pwe upwe apungu ewe fonufan.\n\n17 Iwe i ewe esap engino ngeni nesoponon, i ewe chok epwe pwan pokupokutiw me katurunong non ewe ekkei, seni minne neni ese wor niwin sefan, pokiten ewe pungoch an ewe Sam.\n\n18 Iwe iei ewe kapas minne a fen ngeni ekkewe noun aramas. Iwe ren ei popun a apwonueta ekkewe kapas minne a fen ngeni ir, iwe i ese chofona, nge a apwonueta an kewe kapas meinisin.\n\n19 Iwe ese wor mettoch mi nimengaw a tongeni tonong non muun we; iei minne ese wor mettoch a tonong non an nenien asoso tiwenon chok ekkewe ra fen nimeti ufer kewe non chai, pokiten ar nuku, me aierin ar kewe tipis, me ar nikitu ngeni nesoponon.\n\n20 Iwe iei ewe annuk: Aier, ami meinisin ekis meinisin non ewe fonufan, me feito rei me papatais non itei, pwe oupwe tongeni enimenimochuno me ren ketiwen ewe Ngun mi Fel, pwe oupwe tongeni uta non nimenimoch me mwei atun ewe ranin soponon.\n\n21 Ennet, ennet, ua apasa ngenikemi, iei ai we kapas allim; me oua sinei ekkewe mettoch oupwe fokkun fori non ai we mwichefen; pun ekkewe angang minne oua fen kunaei pwe ua fori ina oupwe pwan fori; pun met minne oua fen kunaei pwe ua fori pwan ina oupwe fori;\n\n22 Iei minne, ika oupwe fori ekkei mettoch oua feioch, pun oupwe seikita atun ewe ranin soponon.\n\n23 Makketiw ekkewe mettoch minne oua fen kuna me rongorong, tiwenon chok ekkewe oua annuk pwe ousap makketiw.\n\n24 Makketiw ekkewe angang an ekkei aramas, minne repwe fori, usun chok ra fen makketiw, usun met minne ra fen fis.\n\n25 Pun nengeni, seni ekkewe puk minne ra fen makketiw, me minne repwe makketiw, ekkei aramas repwe kapung, pun seni ir ar kewe angang repwe pwano ngeni aramas.\n\n26 Iwe nengeni, mettoch meinisin ra makketiw me ren ewe Sam; iei minne seni ekkewe puk minne repwe makketiw ewe fonufan epwe kapung rer.\n\n27 Iwe oupwe sinei pwe oupwe sou apungu ekkei aramas, anongonong won ewe kapung minne upwe ngenikemi, minne epwe pung. Iei minne, met sokkun aramas oupwe usun? Ennet ua apasa ngenikemi, usun chok ngang.\n\n28 Iwe iei ua feino ngeni ewe Sam. Iwe ennet ua apasa ngenikemi, met chok mettoch oupwe tingorei ewe Sam non itei epwe kawor ngenikemi.\n\n29 Iei minne, tingor, iwe oupwe angei; fichifich, iwe epwe suk ngenikemi; pun i ewe a tingor, a angei; iwe ngeni i ewe a fichifich, epwe suk.\n\n30 Iwe iei, nengeni, ai pwapwa mi pochokun, pwan mwo unusoch, pokitemi, me pwan ei tappin aramas; ewer, iwe pwan mwo ewe Sam a pwapwa, me pwan ekkewe chon nang mi fel meinisin, pokitemi me ei tappin aramas; pun ese wor neir a monucheno.\n\n31 Nengeni, ua mochen pwe oupwe weweiti; pokiten ua ekieki usun ir ekkewe mi manau iei chon ei tappin aramas; iwe ese wor neir a monucheno; iwe pokiter a wor ai unusochun pwapwa.\n\n32 Nge nengeni, ua netipechou pokiten ewe aruwanun tappin aramas mwirin ei tappin aramas, pun ra emmwenino non fotek me ren i pwan mwo ewe noun poutmwanino; pun repwe amomono ngang ren silver me ren gold, me ren met minne manchonap epwe atano me minne chon sona repwe atanong me sonani. Iwe non na ran upwe churi ir, pwan mwo ren ai upwe akunnu ar kewe angang ngeni won pwisin mokurer.\n\n33 Iwe non ewe fansoun pwe nupwen an Jises awesano ekkei kapas a apasa ngeni noun kewe chon kuno: Oupwe tonong non ewe asamen ewe tit mi aukukkun; pokiten mi aukukkun ewe tit, me mi chokisikis ewe aan minne a aaneno ngeni manau, iwe chokukkun ekkewe repwe kuna; nge mi auwatte ewe tit, me ewe aan mi chonap minne a aaneno ngeni mano, iwe chommong ekkewe repwe sai non, tori ewe pwinin epwe wareto, fansoun minne esap chiwen wor emon a tongeni angang.\n\n", "3-ne 28": "[center][font_size=26]Sopun 28[/font_size][/center]\n\n[i]Tiwemon me nein ekkewe engon me ruemon chon kuno ra mochen me ra angei ew pwonen nenier non muun Kraist we nupwen repwe mano—Ekkewe Unumon Chon Nifai ra mochen me a kawor ngeni ir pochokun ne nemeni mano pwe repwe tongeni nonnom won fonufan tori an Jises epwe wareto sefan—Ra winino me kuna mettoch rese mumuta ar repwe apasa, iwe iei ra angang nein aramas. Arap ngeni Ierin ewe Samon 34–35.[/i]\n\n1 Iwe non ewe fansoun nupwen an Jises a apasa ekkei kapas, a kapas ngeni noun kewe chon kuno, emon me emon, a apasa ngeni ir: Met oua mochen seniei, mwirin ai feino ngeni ewe Sam?\n\n2 Iwe ra kapas meinisin, tiwenon chok unumon, ra apasa: Am aua mochen pwe mwirin am oupwe manau ngeni ewe ierin aramas, pwe am angang, ren minne ka fen kokkorikem ngeni, epwe sopono, pwe am aupwe mwitir feino reom non muum we.\n\n3 Iwe a apasa ngeni ir: Oua feioch pokiten oua mochen ei mettoch seniei; iei minne, mwirin ami oupwe fik me ru ier oupwe feito rei non muui we; iwe rei oupwe kuna asoso.\n\n4 Iwe nupwen an wes ne apasa ekkei kapas ngeni ir, a akunnano inisin ngeni ekkewe unumon, me apasa ngeni ir: Met ami oua mochen pwe upwe fori ngenikemi, nupwen ua feino ngeni ewe Sam?\n\n5 Iwe ra netipechou non netiper, pun rese pwaracho ne apasa ngeni i ewe mettoch minne ra mochen.\n\n6 Iwe a apasa ngeni ir: Nengeni, ngang mi sinei ami ekiek, iwe oua fen mochen ewe mettoch minne John, nei mi achengicheng, ewe a nom rei non ai angang, me mwen ai irapengesino me ren ekkewe chon Jew, a mochen seniei.\n\n7 Iei minne, oua unusen feioch, pun ousap tongeni neni mano; nge oupwe nonnom pwe oupwe kuna ekkewe foffor meinisin an ewe Sam ngeni ekkewe noun aramas, pwan mwo tori mettoch meinisin repwe pwonueta anongonong won mochenin ewe Sam, nupwen upwe feito non ai ning fiti ekkewe manamanen nang.\n\n8 Iwe ousap tongeni mefi ekkewe metekin mano; nge nupwen upwe feito non ai ning oupwe mwitir winino non chok ew amorupen mas seni ei manau iei ngeni inis ese tongeni mano; iwe mwirin oupwe feioch me non ewe muu an Semei we.\n\n9 Iwe pwan, esap wor ami metek nupwen oupwe nonnom non ewe aion, esap pwan wor netipechou tiwenon chok epwe ren tipisin ewe fonufan; iwe ekkei meinisin upwe fori pokiten ewe mettoch minne oua mochen seniei, pun oua fen mochen pwe oupwe tongeni emmweni ngunun aramas ngeniei, nupwen ewe fonufan epwe nonnom.\n\n10 Iwe ren ei popun epwe wor ami unusochun pwapwa; iwe oupwe mwotiw non muun Semei we; ewer, ami pwapwa epwe unusoch, pwan mwo usun ewe Sam a fen ngeniei unusochun pwapwa; iwe oupwe usun chok ngang, iwe ngang ua usun chok ewe Sam; iwe ewe Sam me ngang am aua ew chok;\n\n11 Iwe ewe Ngun mi Fel a pwarata usun ewe Sam me ngang; iwe ewe Sam a fang ewe Ngun mi Fel ngeni ekkewe noun aramas, pokiten ngang.\n\n12 Iwe non ewe fansoun pwe nupwen an Jises wes ne apasa ekkei kapas, a attapa emon me emon me neir ren autun poun tiwenon chok ekkewe unumon repwe nometiw, iwe mwirin a feino.\n\n13 Iwe nengeni, ekkewe nang ra sukuno, iwe ra feita nang, me ra kuna me rongorong mettoch rese tongeni apasa.\n\n14 Iwe a annuk seni ir ar repwe apasa ekkei mettoch; ese pwan kawor ngeni ir manaman pwe repwe tongeni apasa ekkewe mettoch minne ra kuna me rongorong;\n\n15 Iwe ika ir mi nom non ewe inis are esap non ewe inis, rese tongeni sinei; pun ita me rer nge usun ew wininor, usun ita ra siwin seni ewe inisin aion ngeni ew nikinikin inis ese tongeni mano, pwe ra tongeni kuna ekkewe mettochun Kot.\n\n16 Nge non ewe fansoun pwe ra pwan afanafan sefan won unungen ewe fonufan; nge inamo rese afanafana ekkewe mettoch minne ra fen rongorong me kuna, pokiten ewe annuk minne a fen kawor ngeni ir me non nang.\n\n17 Iwe iei, ika pwe ir mi nom non pekin inis mi tongeni mano are non inis ese tongeni mano, seni ewe ranin ar winino, ngang use sinei;\n\n18 Nge iei ukukun ngang mi sinei, anongonong won ewe uruo minne a fen kawor—ra feino won unungen ewe fonu, me ra angang ngeni ekkewe aramas meinisin, ra achufengeni chommong ngeni ewe mwichefen meinisin ekkewe ra nuku non ar we afanafan; ra papataiser, me meinisin ekkewe ra papatais ra angei ewe Ngun mi Fel.\n\n19 Iwe ra katurunong non kanapus me ren ir ekkewe rese choni ewe mwichefen. Iwe ekkewe imwen kanapus rese tongeni eppeti ir, pun ra keimufesen non ruepek.\n\n20 Iwe ra katurutiw non ewe puun; nge ra wichi ewe puun me ren ewe kapasen Kot, ina popun pwe me ren ei manaman ra ngaseu seni anonnonen ewe puun; iwe iei minne rese tongeni tuueta pwang epwe naf ar repwe eppeti ir.\n\n21 Iwe fan unungat ar katurunong non ew ekkei me rese feiengaw.\n\n22 Iwe fan ru ir mi katurunong non ew pwangen man mwacho; iwe nengeni ra kukkunou ngeni ekkewe man usun emon semirit ngeni emon appanen siip mi chok oup, me rese feiengaw.\n\n23 Iwe non ewe fansoun pwe iei ra feino nein ekkewe aramasen ekkewe chon Nifai meinisin, me ra afanafana ewe kapas allimen Kraist ngeni ekkewe aramas meinisin won unungen ewe fonu; iwe ra siwin ngeni ewe Samon, me ra chungeni ewe mwichefenin Kraist, iwe iei ekkewe aramasen ena tappin aramas ra feioch, anongonong won ewe kapasen Jises.\n\n24 Iwe iei ngang, Mormon, ua osopwano ai kapas usun ekkei mettoch ren och fansoun.\n\n25 Nengeni, ita upwe keran makketiw iten ekkewe ir esap tongeni neni mano, nge ewe Samon a annuku seniei; iei minne use makkeretiw, pun ir mi monono seni ewe fonufan.\n\n26 Nge nengeni, ua fen kuner, me ra fen angang ngeniei.\n\n27 Iwe nengeni repwe nom nein ekkewe chon Gentile, iwe ekkewe chon Gentile resap siner.\n\n28 Iwe repwe pwan nom nein ekkewe chon Jew, iwe ekkewe chon Jew resap siner.\n\n29 Iwe ewe fansoun epwe feito, nupwen ewe Samon epwe ekieki pwe a fich anongonong won an pwisin mirit pwe repwe angang ngeni ekkewe einangen Israel mi toropas fetan meinisin, me ngeni muu meinisin, einang, sokopaten kapas me aramas, me repwe emmwenau seni ir ngeni Jises chommong ngun, pwe ar we mochen epwe pwonueta, me pwan pokiten ewe pesepesen manamanen Kot minne mi nom rer.\n\n30 Iwe ir ra usun chok ekkewe chon nangin Kot, iwe ika repwe iotek ngeni ewe Sam non iten Jises ra tongeni pwarano inisir ngeni ion chok aramas mi öch me rer.\n\n31 Iei minne, auchean me amwararen angang repwe wesino me rer, me mwen ewe auchean me wareton ran nupwen aramas meinisin repwe ennetin uta me mwen ewe nenien mwottun kapung an Kraist;\n\n32 Ewer pwan mwo nein ekkewe chon Gentile epwe wor ew auchean me amwararen angang epwe wesino me rer me mwen ena ranin kapung.\n\n33 Iwe ika mi fen nom remi ekkewe pukefel meinisin minne a awora ew uruon ekkewe angang meinisin an Kraist, oupwe, anongonong won ekkewe kapas an Kraist, sinei pwe ekkei mettoch repwe ennetin fis.\n\n34 Iwe riaffou ngeni i ewe esap ausening ngeni ekkewe kapas an Jises, me pwan ngeni ir ekkewe resap rongorong ngeni ekkewe a finireta me tinireno me neir; pun ion esap etiwa ekkewe kapas an Jises me ekkewe kapas an ekkewe ir a fen tinireno resap etiwa i; iwe iei minne i esap etiwer atun ewe ranin soponon;\n\n35 Iwe epwe fen murino ngeni ir ika pwe rese fen uputiw. Pun oua ekieki pwe ami mi tongeni akkouno ewe pungoch an emon Kot mi song, ewe a fen nom fan pechen aramas, ewe popun pwe amanau epwe tongeni fis?\n\n36 Iwe iei nengeni, pokiten ua kapas usun ekkewe ir ewe Samon a fen finireta, ewer, pwan mwo unumon ekkewe ra fen feita non nang, ekkewe use sinei ika ir mi nimenimoch seni ei manau iei ngeni inis ese tongeni mano—\n\n37 Nge nengeni, seni ai makketiw, ua fen eisini ewe Samon, iwe a fen pwarano ngeniei pwe mi auchea epwe wor ew ekkesiwin epwe fis ngeni inisir, are esap ina iwe mi auchea pwe repwe ennetin neni mano;\n\n38 Iei minne, pwe resap neni mano a wor ew ekkesiwin a fis ngeni inisir, pwe resap riaffouni metek are netipechou tiwenon chok ika epwe ren tipisin ewe fonufan.\n\n39 Iei ei ekkesiwin ese nonno ngeni met minne epwe fis atun ewe ranin soponon; nge a wor ew ekkesiwin a fis wor, ina popun pwe Setan ese tongeni wor an nemenem wor, pwe i ese tongeni sotuni ir; iwe ra enimenimochuno non ewe aion, iwe ir mi pin, me ekkewe pochokunen ewe fonufan rese tongeni eppeti ir.\n\n40 Iwe non ei nikinik repwe nonnom non tori ewe ranin kapung an Kraist; iwe atun ena ran repwe angei ew watten ekkesiwin, me repwe ketiwenong non ewe muun ewe Sam pwe resap chiwen tou sefan, nge repwe nonnom ren Kot feinfeino chok non ekkewe nang.\n\n", "3-ne 29": "[center][font_size=26]Sopun 29[/font_size][/center]\n\n[i]Ewe feiton ewe Puken Mormon ew esisin pwe ewe Samon a fen poputa ne ionfengeni Israel me apwonueta An kewe pwon mi pin—Ekkewe resap etiwa An kewe pwarata me niffang non fansoun soponon repwe anumamau. Arap ngeni Ierin ewe Samon 34–35.[/i]\n\n1 Iwe iei nengeni, ua apasa ngenikemi pwe nupwen ewe Samon epwe ekieki pwe a fich, non an pwisin mirit, pwe ekkei kapas repwe pwano ngeni ekkewe chon Gentile anongonong won an kapas, non na fansoun oupwe tongeni sinei pwe ewe pwon mi pin minne ewe Sam a fen fori ngeni ekkewe aramasen Israel, usun ar niwinsefanito ngeni ekkewe fonuen ar neuo, a fen poputa ne pwonueta.\n\n2 Iwe oupwe tongeni sinei pwe ekkewe kapasen ewe Samon, minne ra fen pin affateno me ren soufos mi fel, repwe pwonueta meinisin; iwe ousap apasa pwe ewe Samon a ammangano an wareto ngeni ekkewe aramasen Israel.\n\n3 Iwe ousap aneanei non netipemi pwe ekkewe kapas minne ra fen affateno ir mi namotmwan, pun nengeni, ewe Samon epwe chechemeni an pwon mi pin minne a fen fori ngeni ekkewe aramasen ewe imwen Israel.\n\n4 Iwe nupwen oupwe kuna ekkei kapas ar fis neimi, non na fansoun ousap chiwen etiwengawa ren koput ekkewe foffor an ewe Samon, pun ewe ketinasen an we pungoch mi nom non peniemwanin poun; iwe nengeni, non na ran, ika oupwe etiwengawa ren koput an kewe foffor i epwe fori pwe epwe angeikemino.\n\n5 Riaffou ngeni i ewe epwe etiwengawa ren koput ekkewe foffor an ewe Samon; ewer, riaffou ngeni i ewe epwe amam ewe Kraist me an kewe angang!\n\n6 Ewer, riaffou ngeni i ewe epwe amam ekkewe pwarata an ewe Samon, me ewe epwe apasa pwe ewe Samon ese chiwen angang ren pwarata, are ren osini, are ren niffang, are ren kapasen ekis, are ren echikar, are ren ewe manamanen ewe Ngun mi Fel!\n\n7 Ewer, iwe riaffou ngeni i ewe epwe apasa non na ran, repwe pisekisekino, pwe esap wor manaman epwe fis me ren Jises Kraist; pun i ewe epwe fori ei epwe winiti usun ewe noun poutmwanino, ewe esap wor umoumoch ngeni, anongonong won ewe kapasen Kraist!\n\n8 Ewer, iwe ousap chiwen eisis, are etiwengawa ren koput, are turunufasei ekkewe chon Jew, are emon nein mwirimwirin nussun ewe imwen Israel; pun nengeni, ewe Samon a chechemeni an we pwon mi pin ngeni ir, iwe i epwe fori ngeni ir anongonong won met minne i a fen akkaponu.\n\n9 Iei minne ousap ekieki pwe ami mi tongeni akunnu peniemwanin ewe Samon ngeni peniefefinan, pwe i esap fori kapung ngeni apwonuetan ewe pwon mi pin minne i a fen fori ngeni ewe imwen Israel.\n\n", "3-ne 30": "[center][font_size=26]Sopun 30[/font_size][/center]\n\n[i]Ekkewe chon Gentile non fansoun soponon ra annuk pwe repwe aier, feito ren Kraist, me anneanong non ewe imwen Israel. Arap ngeni Ierin ewe Samon 34–35.[/i]\n\n1 Ausening, O ami chon Gentile, me ausening ngeni ekkewe kapasen Jises Kraist, ewe Noun ewe Kot mi manau, minne i a fen annuku ngeniei pwe upwe kapas usumi, pun, nengeni a annuku ngeniei pwe upwe makketiw, a apasa:\n\n2 Oupwe kun, ami chon Gentile meinisin, seni ami kewe eereni mi ngaw; me aier seni ami kewe foffor mi ngaw, seni ami chofona me nikatupotup, me seni ami angangen nisou, me seni ami angangen anieput mi monomon, me ami fen ngeni niosun anu muan, me seni ami nii manau, me ami mwokutukutun pris, me ami nonowo, me ami anini, me seni ami fofforungaw me anieput meinisin, me feito rei, me oupwe papatais non itei, pwe oupwe tongeni angei omusomusen ami kewe tipis, me oupwe ureno ren ewe Ngun mi Fel, pwe oupwe tongeni anneanong nein nei kewe aramas ir ekkewe seni ewe imwen Israel.\n\n", "4-ne 1": "[center][font_size=26]Aruwanun Nifai[/font_size][/center]\n\n[center][font_size=26]Ewe Puken Nifai I ewe Noun Nifai—Emon nein ekkewe Chon Kuno noun Jises Kraist[/font_size][/center]\n\nEw uruon ekkewe aramasen Nifai, anongonong won an we uruo.\n\n[center][font_size=26]Sopun 1[/font_size][/center]\n\n[i]Ekkewe chon Nifai me ekkewe chon Leiman meinisin ra siwin ngeni ewe Samon—A wor rer mettoch meinisin mi nonnofengen, ra anganga manaman, me feiochuno me non ewe fonu—Mwirin ruepuku ier, keimufesen, ngaw, mwichefen mi chofona, me eriaffou ra fisita—Mwirin wunupuku ier, ekkewe chon Nifai me pwan ekkewe chon Leiman ra ngaweno—Ammaron a opano ekkewe uruo mi pin. Arap ngeni Ierin ewe Samon 35–321.[/i]\n\n1 Iwe non ewe fansoun pwe inik me ruanu ier a wesino, me pwan ewe inik me nimu, iwe nengeni ekkewe chon kunon Jises ra forata ew mwichefenin Kraist non unusen ekkewe fonu unukun. Iwe meinisin ekkewe ra feito rer, me ra ennetin aier seni ar kewe tipis, ra papatais non iten Jises; iwe ra pwan angei ewe Ngun mi Fel.\n\n2 Iwe non ewe fansoun non ewe inik me wonuen ier, ekkewe aramas meinisin ra siwin ngeni ewe Samon, won unungen ewe fonu, ekkewe chon Nifai me pwan ekkewe chon Leiman, iwe ese wor anini fengen me fitikoko me neir, iwe ir meinisin ra angang non pungoch emon ngeni pwan emon.\n\n3 Iwe a wor rer mettoch meinisin mi nonnofengen me neir; iei minne ese wor mi pisekisek me woungaw, mi fotek me ngaseno, nge ir meinisin mi fis pwe repwe ngaseno, me chon angei niffangen nang.\n\n4 Iwe non ewe fansoun pwe ewe inik me fisuen ier a pwan wesino, iwe mi chok soposopono ne wor kinamwe non ewe fonu.\n\n5 Iwe mi wor auchean me amwararen angang a fis me ren ekkewe chon kunon Jises, ina popun pwe ra echikera ekkewe mi semwen, me amanaua ekkewe mi mano, me fori ekkewe mi pechema repwe fetan, me ekkewe mi chun repwe angei ar tufichin kuna, me ekkewe mi pung seninger repwe rongorong; me sokopaten manaman meinisin ra anganga nein ekkewe noun aramas; iwe esap non och mettoch ra anganga ekkewe manaman tiwenon chok non iten Jises.\n\n6 Iwe iei ewe inik me wanuen ier a wesino, me pwan ewe inik me tiu, me faik me ew, me ewe faik me ru, ewer, pwan mwo tori faik me tiu ier ra wesino, me pwan ewe nime me ewin, me ewe nime me ru; ewer, iwe pwan tori nime me tiu ier ra wesino.\n\n7 Iwe ewe Samon a fokkun efeiochureno me non ewe fonu; ewer, ina popun pwe ra kauuta teninimw sefan ikewe mi wor akkom teninimw ra kareno.\n\n8 Ewer, pwan mwo ewe teninimw Saraemla mi napanap ra pwan fori pwe epwe kauuta sefan.\n\n9 Nge mi wor akkom chommong teninimw minne ra fen kokotiw, iwe ekkewe konik ra feita nemor kewe; iei minne ekkei teninimw rese tongeni kauusefan.\n\n10 Iwe iei, nengeni, non ewe fansoun pwe ekkewe aramasen Nifai ra pochokununo, me ra fokkun mwitir chommongono, me winiti ew fokkun aramas ningoch me murino.\n\n11 Iwe ra apupunu, me semer me iner ra mutireno non apupunu, me ra feioch anongonong won chommongun ekkewe pwon minne ewe Samon a fen fori ngeni ir.\n\n12 Iwe rese chiwen fetan me mwirin ekkewe mwokutukut me angangepin an ewe annukun Moses; nge ra fetan me mwirin ekkewe annuk minne ra fen angei seni ewe Samon me ar Kot, soposopono non achikipin me iotek, me non mwich fengen fan chommong ne iotek me rongorong ewe kapasen ewe Samon.\n\n13 Iwe non ewe fansoun pwe ese wor anini fengen me nein ekkewe aramas meinisin, non unusen ewe fonu; nge mi wor manaman mi napanap a fis me nein ekkewe chon kunon Jises.\n\n14 Iwe non ewe fansoun pwe ewe fik me ewin ier a wesino, me pwan ewe fik me ruen ier, ewer, iwe amuchunon, tori ewe fik me tiuen ier a wesino; ewer, pwan mwo ipuku ier a wesino, iwe ekkewe chon kunon Jises, ekkewe i a finireta, ra fen feino ngeni ewe parataisen Kot, tiwenon chok ekkewe unumon repwe nonnom; iwe mi pwan wor ekkoch chon kuno ra seikita non nenier kewe; me pwan chommong seni ena tappin aramas ra mano.\n\n15 Iwe non ewe fansoun pwe ese wor anini fengen me non ewe fonu, pokiten ewe tongen Kot minne a nonnom non netipen ekkewe aramas.\n\n16 Iwe ese wor nonowo, are anini, are fitikoko, are nisou, are chofona, are nii manau, are och sokkun mocheisou; iwe ennetin ese tongeni wor ew aramas mi kon pwapwa seni ir me nein ekkewe aramas meinisin ekkewe ra fen for me ren poun Kot.\n\n17 Iwe ese wor chon sona, are chon nii manau, ese pwan wor chon Leiman, are och sokofesenin kinikinin aramas; nge ra chok ew, ekkewe noun Kraist, me chon muuni ewe muun Kot.\n\n18 Iwe ifa watten feiochur! Pun ewe Samon a efeiochur non ar foffor meinisin; ewer, ra pwan mwo feioch me pisekisekino tori ipuku engon ier a wesino; iwe ewe aewin tappin aramas seni Kraist ra mano, iwe ese wor anini fengen non unusen ewe fonu.\n\n19 Iwe non ewe fansoun pwe Nifai, i ewe a sopweno ne makkei ei amuchunon uruo, (iwe a sopweno ne makkei me won ekkewe seleichen Nifai) a mano, iwe noun we Amos a sopweno ne makkei non nenian we; iwe a pwan sopweno ne makkei won ekkewe seleichen Nifai.\n\n20 Iwe a sopweno ne makkei non wanik me ruanu ier, iwe mi chok wor kinamwe non ewe fonu, tiwenon chok ew kukkun kinikinin ekkewe aramas ekkewe ra ungeni ewe mwichefen me wata wor ewe iten chon Leiman; iei minne a poputa ne wor chon Leiman sefan non ewe fonu.\n\n21 Iwe non ewe fansoun pwe Amos a pwan mano, (iwe a ipuku tiwe me ruanu ier seni ewe fansoun wareton Kraist) iwe noun we Amos a sopweno ne makkei ewe uruo non nenian we; iwe a pwan sopweno ne makkei won ekkewe seleichen Nifai; iwe a pwan makketiw non ewe puken Nifai, minne iei ei puk.\n\n22 Iwe non ewe fansoun pwe ruepuku ier a wesino; iwe ewe aruwen tappin aramas ra mano tiwenon chok fitemon.\n\n23 Iwe iei ngang, Mormon, ua mochen pwe oupwe sinei pwe ekkewe aramas ra chommongono, ina popun pwe ra toropas fetan won unusen unungen ewe fonu, iwe ra pwan fokkun pisekisekino, pokiten ar fetanoch non Kraist.\n\n24 Iwe iei, non ei ruepuku me ew ier a poputa ne wor me neir ekkewe ir mi nuapas non namanam tekia, awewe usun ufoufen uf mi watte niwinir, me sokopaten foun pwei mi murino meinisin, me seni ekkewe mettochun fonufan mi murino.\n\n25 Iwe seni ena fansoun feino ar kewe pisek me feiochur kewe rese chiwen nonnofengen me neir.\n\n26 Iwe ra poputa ne keimufesen non tettenir; iwe ra poputa ne kauuta mwichefen ngeni ir pwisin pwe repwe angei tufich, me poputa ne amam ewe ennetin mwichefenin Kraist.\n\n27 Iwe non ewe fansoun pwe nupwen ruepuku engon ier a wesino a wor chommong mwichefen non ewe fonu; ewer, mi wor chommong mwichefen minne ra era pwe ir mi sinei Kraist, iwe nge ra amam ekkewe unusen kinikinin ewe kapas allim, ina popun pwe ra etiwa sokopaten fofforungaw meinisin, me ra awora met minne mi monomon ngeni i ewe mi fen annuk seni pokiten nimenimengaw.\n\n28 Iwe ei mwichefen a fokkun chommongono chochon pokiten angangangaw, me pokiten ewe manamanen Setan ewe a kamwochuno netiper.\n\n29 Iwe pwan, mi pwan wor ew mwichefen minne a amam ewe Kraist; iwe ra eriaffouni chon ewe ennetin mwichefenin Kraist, pokiten ar tipetekison me ar nuku non Kraist; iwe ra oputer pokiten ekkewe chommong manaman minne ra fis me neir.\n\n30 Iei minne ra aea manaman me pochokunen mumuta won ekkewe chon kunon Jises ekkewe ir mi nonnom rer, iwe ra aturarenong non kanapus; nge me ren ewe manamanen ewe kapasen Kot, minne mi nom rer, ekkewe imwen kanapus ra keimufesen non ruepek, iwe ra feino fori manaman mi amwarar me neir.\n\n31 Nge inamo, me nukun ekkei manaman meinisin, ekkewe aramas ra apochokunano netiper, me achocho ar repwe nireno, pwan mwo usun ekkewe chon Jew non Jerusalem ra achocho ar repwe nieno Jises, anongonong won an kapas.\n\n32 Iwe ra aturarenong non nenien ekkei, iwe ra tou rese feiengaw.\n\n33 Iwe ra pwan aturarenong non pwangen man mwacho, iwe ra kukkunou ngeni ekkewe man mwacho pwan mwo usun emon semirit ngeni emon appanen siip; iwe ra tou seni me neir, rese feiengaw.\n\n34 Nge inamo, ekkewe aramas ra apochokunano netiper, pun ra emmwen me ren chommong pris me soufos mi chofona pwe repwe aueta chommong mwichefen, me fori sokopaten angangangaw meinisin. Iwe ra wichi ekkewe aramas noun Jises; nge ekkewe aramas noun Jises rese wichi sefanir. Iwe iei ra kukkununo non ar nuku me fofforungaw, seni ier ngeni ier, pwan mwo tori ruepuku inik ier a wesino.\n\n35 Iwe iei non ewe fansoun non ei ier, ewer, non ewe ruepuku inik me ewin ier, a wor ew ennetin keimufesen me nein ekkewe aramas.\n\n36 Iwe non ewe fansoun pwe non ei ier a fisita ew aramas ekkewe ra iteni ekkewe chon Nifai, iwe ir ekkewe ennetin chon nuku non Kraist; iwe me neir mi wor ekkewe ra eiteit me ren ekkewe chon Leiman—chon Jacob, me chon Joseph, me chon Soram;\n\n37 Iei minne ekkewe ennetin chon nuku non Kraist, ir ekkewe ennetin chon fen ngeni Kraist, (me neir mi nom ekkewe unumon chon kunon Jises ekkewe repwe nonnom) ra iteni chon Nifai, me chon Jacob, me chon Joseph, me Soram.\n\n38 Iwe non ewe fansoun pwe ir ekkewe rese etiwa ewe kapas allim ra iteni chon Leiman, me chon Lemuel, me chon Ishmael; iwe rese kukkununo non ar nuku, nge ra pwisin finata repwe ungeni ewe kapas allimen Kraist; iwe ra aiti nour kewe semirit pwe resap nuku, pwan mwo usun semer kewe, seni nepoputan, ra kukkununo.\n\n39 Iwe pokiten fofforungaw me angang anieput an semer kewe, pwan mwo usun me nepoputan. Iwe ra kaeo ar repwe oput ekkewe noun Kot, pwan mwo usun ekkewe chon Leiman ra kaeo ar repwe oput ekkewe semiriten Nifai seni nepoputan.\n\n40 Iwe non ewe fansoun pwe ruepuku faik me ruanu ier a wesino, iwe pwan mwokutukutun ekkewe aramas. Iwe ewe kon unusen kinikinin ekkewe aramas mi ngaw ra pochokuneno, me fokkun chommongono nap seni ekkewe aramasen Kot.\n\n41 Iwe ir mi chok soposopono ne kauuta mwichefen ngeni ir pwisin, me enningareno ren sokopaten auchean mettoch meinisin. Iwe iei ruepuku nime ier a wesino, me pwan ruepuku wone ier.\n\n42 Iwe non ewe fansoun pwe ewe kinikinin ekkewe aramas mi kon ngaw ra poputa ne forata ekkewe pwon ra akkaponu mi monomon me mwicheichen Katianton mi monomon.\n\n43 Me pwan ekkewe aramas ir ra iteni ekkewe aramasen Nifai ra poputa ne namanam tekia non netiper, pokiten ar fokkun pisekisek, me ra winiti mi namanam tekia usun chok pwir kewe, ekkewe chon Leiman.\n\n44 Iwe seni ei fansoun ekkewe chon kuno ra poputa ne netipechou pokiten tipisin ewe fonufan.\n\n45 Iwe non ewe fansoun pwe nupwen wunupuku ier a wesino, ekkewe aramasen Nifai me pwan ekkewe aramasen Leiman ra fokkun ngaw ew usun chok pwan ewe ew.\n\n46 Iwe non ewe fansoun pwe ekkewe chon sonan Katianton ra toropas fetan won unusen unungen ewe fonu; iwe ese chiwen wor mi tupwon tiwenon chok ekkewe chon kunon Jises. Iwe mi chommong gold me silver ra isonareno non nenien isois, me ra fori angangen amomo non sokopaten angangen amomo.\n\n47 Iwe non ewe fansoun pwe mwirin wunupuku nimu ier a wesino, (me ekkewe aramas mi chok nonnom non fofforungaw) Amos a mano; me pwin we, Ammaron, a sopweno ne makkei ewe uruo non nenian we.\n\n48 Iwe non ewe fansoun pwe nupwen wunupuku rue ier a wesino, Ammaron, pokiten a pesepes me ren ewe Ngun mi Fel, a opano ekkewe uruo minne mi monomon—ewer, pwan mwo ekkewe uruo mi monomon meinisin minne ra fen keititiw seni tappin mwirimwirin ngeni tappin mwirimwirin, minne ir mi monomon—pwan mwo tori ewe wunupuku rue ier seni wareton Kraist we.\n\n49 Iwe a opareno ngeni ewe Samon, pwe repwe tongeni feito sefan ngeni nussun mwirimwirin ewe imwen Jacob, anongonong won ekkewe osini me ekkewe pwon an ewe Samon. Iwe iei nesoponon uruon Ammaron we.\n\n", "morm 1": "[center][font_size=26]Ewe Puken Mormon[/font_size][/center]\n\n[center][font_size=26]Sopun 1[/font_size][/center]\n\n[i]Ammaron a aiti Mormon usun ekkewe uruo mi monomon—Maun a poputa nefinen ekkewe chon Nifai me ekkewe chon Leiman—Ewe Samon a angeiano ekkewe Unumon Chon Nifai—Fofforungaw, nukunukumang, angangen pout, me angangen rong ra cheewno. Arap ngeni Ierin ewe Samon 321–326.[/i]\n\n1 Iwe iei ngang, Mormon, ua fori ew uruon ekkewe mettoch minne ua fen kuna me pwan rongorong, me eita ngeni ewe Puken Mormon.\n\n2 Iwe arap ngeni ewe fansoun an Ammaron opano ekkewe uruo ngeni ewe Samon, a feito rei, (ngang mi chok engon ieri, iwe ua poputa ne kaeo ekis non ewe napanapen kaeo an aramasei kewe) iwe Ammaron a apasa ngeniei: Ua weweiti pwe en emon semirit mi ennet, me mwitir ne nenengeni mettoch;\n\n3 Iei minne, nupwen ka rue me ruanu ier ua mochen pwe kopwe chechemeni ekkewe mettoch ka fen nenengeni usun ekkei aramas; iwe nupwen ka tori ena ier feino ngeni ewe fonu Antum, ngeni ew chukuchukuta minne epwe iteni Sim; iwe ikena ua fen opano ngeni ewe Samon ekkewe mak mi monomon meinisin usun ekkei aramas.\n\n4 Iwe nengeni, kopwe angei ngonuk pwisin ekkewe seleichen Nifai, me ekkewe nussun kopwe nikitano non ewe neni ir mi nom ie; iwe kopwe makkei won ekkewe seleichen Nifai ekkewe mettoch meinisin ka fen nenengeni usun ekkei aramas.\n\n5 Iwe ngang, Mormon, ngang emon mwirimwirin Nifai, (me iten semei we Mormon) ngang mi chechemeni ekkewe mettoch minne Ammaron a annuku ngeniei.\n\n6 Iwe non ewe fansoun pwe ngang, nupwen ngang mi chok engon me ew ier, semei we a uweiei ngeni non ewe fonu eor, pwan mwo ngeni ewe fonuen Saraemla.\n\n7 Unusen unungen ewe fonu a pwonuno ren imw, iwe ekkewe aramas ra fokkun chommong arap ngeni, usun ita ekkewe foun pien neset.\n\n8 Iwe non ewe fansoun non ei ier a poputa ne wor ew maun nefinen ekkewe chon Nifai, ekkewe ra fisita me ren ekkewe chon Nifai me ekkewe chon Jacob me ekkewe chon Joseph me ekkewe chon Soram; iwe ei maun a fis nefinen ekkewe chon Nifai, me ekkewe chon Leiman me ekkewe chon Lemuel me ekkewe chon Ishmael.\n\n9 Iei ekkewe chon Leiman me ekkewe chon Lemuel me ekkewe chon Ishmael ir ra iteni chon Leiman, iwe ekkewe ru mwicheich ir ekkewe chon Nifai me ekkewe chon Leiman.\n\n10 Iwe non ewe fansoun pwe ewe maun a poputa ne fis neir non ekkewe kianin Saraemla, arap ngeni ekkewe konikin Sidon.\n\n11 Iwe non ewe fansoun pwe ekkewe chon Nifai ra ionfengeni ew chommongun chochon mwan, pwan mwo pwe epwe nap seni ukukun inik ngerou. Iwe non ewe fansoun pwe a wor rer pwan non chok ei ier chommongun maun, non minne ekkewe chon Nifai ra akkufu ekkewe chon Leiman me ra nieno chommong me neir.\n\n12 Iwe non ewe fansoun pwe ekkewe chon Leiman ra fangeta ar we kokkot, iwe a wor kinamwe a fis non ewe fonu; iwe ewe kinamwe a soposopono ren arap ngeni ukukun ruanu ier, pwe ese wor assuku cha.\n\n13 Nge fofforungaw a cheewno won unungen unusen ewe fonu, ina popun pwe ewe Samon a angeiano noun kewe chon kuno mi achengicheng, iwe ewe angangen manaman me angangen echikar ra kouno pokiten angangangawen ekkewe aramas.\n\n14 Iwe ese wor niffang seni ewe Samon, me ewe Ngun mi Fel a kouno ne feitiw won emon, pokiten ar fofforungaw me nukunukumang.\n\n15 Iwe ngang, nupwen ngang mi chok engon me nimu ier me pokiten ai ekiek mi ennet, iei minne ua chu me ren ewe Samon, me mefi me sinei usun kirekirochun Jesus.\n\n16 Iwe ua achocho ne afanafan ngeni ekkei aramas, nge awei mi appunguno, me ua annuk seni ai upwe afanafan ngeni ir; pun nengeni ra fen finata repwe ungeni ar Kot; iwe ewe Samon a fen angeiano ekkewe chon kuno mi achengicheng seni ewe fonu, pokiten ar angangangaw.\n\n17 Nge ngang mi chok nonnom neir, nge ua annuk seni ai upwe afanafan ngeni ir, pokiten pochokunen netiper; iwe pokiten pochokunen netiper ewe fonu a anumamau fan asengesir.\n\n18 Iwe ekkei chon sonan Katianton, ekkewe ir mi nom nein ekkewe chon Leiman, ra chommong non ewe fonu, ina popun pwe aramasen kewe non ra poputa ne opano ar kewe pisek mi auchea non ewe puun; iwe ra mitino, pokiten ewe Samon a anumamaua ewe fonu, iwe rese tongeni amwochur, are annomur sefan.\n\n19 Iwe non ewe fansoun pwe mi wor angangen pout, me angangen rong, me magic; iwe ewe manamanen ewe emon mi ngaw a fis won unusen unungen ewe fonu, pwan mwo tori pwonuetan ekkewe kapas meinisin an Apinatai, me pwan Samuel ewe chon Leiman.\n\n", "morm 2": "[center][font_size=26]Sopun 2[/font_size][/center]\n\n[i]Mormon a emmweni ekkewe sounfiun chon Nifai—Cha me watten ninnino ra terino non ewe fonu—Ekkewe chon Nifai ra noninen me netipeta ren netipechoun ekkewe mi poutmwanino—Ar we ranin chen a nuuno—Mormon a angei ekkewe seleichen Nifai—Maun a soposopono. Arap ngeni Ierin ewe Samon 327–350.[/i]\n\n1 Iwe non ewe fansoun pwan non chok ena ier a poputa ne wor ew maun sefan nefinen ekkewe chon Nifai me ekkewe chon Leiman. Iwe inamo ngang emon chok serafo, ua watte non pekin inis; iei minne ekkewe aramasen Nifai ra finieita pwe upwe nour sou emmwen, are ewe sou emmwenin nour kewe sounfiu.\n\n2 Iei minne non ewe fansoun pwe non ai engon me wonu ier ua feino me mwen ew mwichen sounfiun ekkewe chon Nifai, ne ungeni ekkewe chon Leiman; iei minne wunupuku rue me wonu ier a wesino.\n\n3 Iwe non ewe fansoun pwe non ewe wunupuku rue me fisu ier ekkewe chon Leiman ra feito wom ren fokkun pochokun mi napanap, ina popun pwe ra anuokusu nei kewe sounfiu; iei minne rese mochen fiu, iwe ra poputa ne marsefan ngeni ekkewe fonu ennefen.\n\n4 Iwe non ewe fansoun pwe am aua feito ngeni ewe teninimwen Ankola, iwe am aua nenieni ewe teninimw, me for amonnetan am aupwe eppeti inisim seni ekkewe chon Leiman. Iwe non ewe fansoun pwe am aua apochokunano ewe teninimw ren am pochokun; nge me nukun am kewe tittin eppet meinisin ekkewe chon Leiman ra feito wom me asukemiu seni ewe teninimw.\n\n5 Iwe ra pwan asukemiu seni ewe fonuen David.\n\n6 Iwe am aua fetano me feito ngeni ewe fonuen Joshua, minne a nom non ekkewe kia notou unukun oressetin ewe fonu.\n\n7 Iwe non ewe fansoun pwe am aua mwitir ionanong nöum kewe aramas ren am tongeni, pwe am aupwe tongeni ionfengenirenong non ew mwicheich.\n\n8 Nge nengeni, ewe fonu a ureno ren chon sona me ren ekkewe chon Leiman; iwe me nukun ewe pochokunen tatakis minne a nonnom won nei kewe aramas, rese aier seni ar kewe foffor mi ngaw; iei minne a wor cha me watten ninnino ra cheewno won unusen unungen ewe fonu, won kinikinin ekkewe chon Nifai me pwan won kinikinin ekkewe chon Leiman; iwe a ew unusochun ungeni won unusen unungen ewe fonu.\n\n9 Iwe iei, a wor noun ekkewe chon Leiman emon king, iwe itan Aaron; iwe a feito ungenikem ren ew mwichen sounfiun faik me ruanu ngerou.\n\n10 Iwe non ewe fansoun pwe ekkewe chon Nifai ra poputa ne aier seni ar kewe angangangaw, me poputa ne puchor usun chok a fen pin osini me ren Samuel ewe soufos; pun nengeni ese wor emon a tongeni amwochu met minne pwisin an, pun ekkewe chon sona, me ekkewe chon angemwan, me ekkewe chon nii manau, me ewe angangen magic, me ewe angangen pout ra nom non ewe fonu.\n\n11 Iei a poputa ne wor ew netipeta me ew nonien non unusen ewe fonu pokiten ekkei mettoch, iwe akkaewin me nein ekkewe aramasen Nifai.\n\n12 Iwe non ewe fansoun pwe nupwen ngang, Mormon, ua kuna ar nonien me ar netipeta me ar netipechou me mwen ewe Samon, netipei a poputa ne pwapwa non ngang, pokiten ua sinei ekkewe umoumoch me engino an ewe Samon, iei minne ua ekieki pwe i epwe uren umoumoch ngeni ir pwe repwe winiti sefan ew aramas tupwon.\n\n13 Nge nengeni ai pwapwa a namotmwan, pun ar netipechou esap ngeni aier, pokiten kirekirochun Kot; nge a fen netipechoun ekkewe mi poutmwanino, pokiten esap fansoun meinisin ewe Samon epwe mutireta ar repwe pwapwa non tipis.\n\n14 Iwe rese feito ngeni Jises ren netipechou me netip niemam, nge ra kapas mi ngawei Kot, me anean pwe repwe mano. Nge inamo repwe fen fiu ren ewe ketinas fan iten manauer.\n\n15 Iwe non ewe fansoun pwe ai netipechou a niwin sefan ngeniei, iwe ua kuna pwe ewe ranin chen a nuuno seni ir, non pekin inis me ngun; pun ua kuna ngorowun me neir ra pokupokutiw non ungeni mi pwápwáno ngeni ar Kot, me ra chukuchukuta usun koiasi won unungen ewe fonu. Iwe iei wunupuku faik me ruanu ier a wesino.\n\n16 Iwe non ewe fansoun pwe non ewe wunupuku faik me nimuen ier ekkewe chon Nifai ra poputa ne su me mwen ekkewe chon Leiman; iwe ra tapwer tori ar feito pwan mwo ngeni ewe fonu Jeson, mwen an epwe tufich ar repwe akkounor non ar marsefan.\n\n17 Iwe iei, ewe teninimwen Jeson a arap ngeni ewe fonu ikewe Ammaron a opano ekkewe uruo ngeni ewe Samon, pwe resap tongeni tano. Iwe nengeni ua fen feino anongonong won ewe kapas an Ammaron, me angei ekkewe seleichen Nifai, me ua fori ew uruo anongonong won ekkewe kapas an Ammaron.\n\n18 Iwe won ekkewe seleichen Nifai ua fori ew unusochun uruon ekkewe fofforungaw me angang anieput meinisin; nge won ekkei seleich ua kouno ne fori ew unusochun uruon ar kewe fofforungaw me angang anieput, pun nengeni, ew soposoponon mwokutukutun fofforungaw me angang anieput a fen fis me mwen mesei seni ewe fansoun ua tongeni weweiti mwokutukutun aramas.\n\n19 Iwe riaffou ngang pokiten ar fofforungaw; pun netipei a fen uren netipechou pokiten ar fofforungaw, unusen rani kewe; nge inamo, ngang mi sinei pwe upwe seikita non ewe ranin soponon.\n\n20 Iwe non ewe fansoun pwe non ei ier ekkewe chon Leiman ra kutta me asueno ekkewe aramasen Nifai. Iwe non ewe fansoun pwe am aua suno tori am aua feito ennefen ngeni ewe fonu minne a iteni Shem.\n\n21 Iwe non ewe fansoun pwe am aua apochokunano ewe teninimwen Shem, me am aua ionanong nöum kewe aramas ren ukukun am tongeni, pwe eni am aupwe tongeni tummunur seni ninnino.\n\n22 Iwe non ewe fansoun non ewe wunupuku faik me wonu ier ra poputa ne feito wom sefan.\n\n23 Iwe non ewe fansoun pwe ua kapas ngeni nei kewe aramas, me peser ren watten pochokun, pwe repwe mochen uta pwaracho me mwen ekkewe chon Leiman me fiu fan iten punuwer kewe, me nour kewe, me imwer kewe, me nenier kewe.\n\n24 Iwe ai kewe kapas ra ekis amwasangereta ngeni pochokun, ina popun pwe rese su me mwen ekkewe chon Leiman, nge ra uta ren pwaracho ngeni ir.\n\n25 Iwe non ewe fansoun pwe am aua fiu ren ew mwichen sounfiun inik ngorow ngeni ew mwichen sounfiun nime ngorow. Iwe non ewe fansoun pwe am aua uta me mwer fiti watten nukuchar ina popun pwe ra su me mwem.\n\n26 Iwe non ewe fansoun pwe nupwen ra fen su am aua tapwer ren noum kewe sounfiu, me am ua churir sefan, me akkufur; nge inamo ewe pochokunen ewe Samon ese nom rem; ewer, am aua chok pwisin won am, pwe ewe Ngunun ewe Samon ese nonnom non am; iei minne am aua apwangapwangeno usun chok pwim kewe.\n\n27 Iwe netipei a netipechou pokiten ei weiresin osukosuken nei kei aramas, pokiten ar fofforungaw me angang mi anieput. Nge nengeni, am aua feino ungeni ekkewe chon Leiman me ekkewe chon sonan Katianton, tori am aua angei sefan ekkewe fonuen am kewe neuo.\n\n28 Iwe ewe wunupuku faik me tiu ier a wesino. Iwe non ewe wunupuku nime ier am aua fori ew pung ngeni ekkewe chon Leiman me ekkewe chon sonan Katianton, non minne am aua eineti ekkewe fonuen am kewe neuo.\n\n29 Iwe ekkewe chon Leiman ra ngenikem ewe fonu ennefen, ewer, pwan mwo ngeni ewe aukukkunun aan minne a aaneno ngeni ewe fonu eor.\n\n", "morm 3": "[center][font_size=26]Sopun 3[/font_size][/center]\n\n[i]Mormon a afanafana aier ngeni ekkewe chon Nifai—Ra angei ew unusochun win me sikaseni non pwisin ar pochokun—Mormon ese etiwa an epwe emmweni ir, iwe an iotek fan iter ese fiti nuku—Ewe Puken Mormon a tingor ngeni ekkewe engon me ru einangen Israel pwe repwe nuku non ewe kapas allim. Arap ngeni Ierin ewe Samon 360–362.[/i]\n\n1 Iwe non ewe fansoun pwe ekkewe chon Leiman rese feito maun sefan tori pwan engon ier a wesino. Iwe nengeni, ua fen anganga nei kewe aramas, ekkewe chon Nifai, ne amonnata fonuer kewe me ar pisekin maun ren amonnetan ewe fansoun maun.\n\n2 Iwe non ewe fansoun pwe ewe Samon a apasa ngeniei: Afanafan ngeni ekkei aramas—Oupwe aier, me feito rei, me oupwe papatais, me forata sefan ai we mwichefen, iwe oupwe manau.\n\n3 Iwe ua afanafan ngeni ekkei aramas, nge a namotmwan; me rese apareni pwe ewe Samon ewe a fen amanauer, me a awora ngeni ir ew tufichin aier. Iwe nengeni ra apochokunano netiper seni ewe Samon ar Kot.\n\n4 Iwe non ewe fansoun pwe mwirin ei engonun ier a wesino, ukukun, meinisin, wunupuku wone ier seni ewe wareton Kraist, ewe kingen ekkewe chon Leiman a tinato echo toropwe ngeniei, minne a ureniei pwe ra amonneta pwe repwe feito sefan ne maun ngenikem.\n\n5 Iwe non ewe fansoun pwe ua annuku nei kewe aramas pwe repwe ionfengeni inisir me ren ewe fonu Tatakis, ngeni ew teninimw minne a nom won ekkewe kia, arap ngeni ewe aukukkunun aan minne a aaneno ngeni ewe fonu eor.\n\n6 Iwe ikewe am aua annomu nöum kewe sounfiu, pwe am aupwe tongeni akkouno ekkewe sounfiun ekkewe chon Leiman, pwe resap angei nemenem won ew me nein fonuem kewe; iei minne am aua apochokunakemino ne ungeni ir fiti unusen nöum kewe mwichen sounfiu.\n\n7 Iwe non ewe fansoun pwe non ewe wunupuku wone me ew ier ekkewe chon Leiman ra feitiw ngeni ewe teninimw Tatakis pwe repwe maun ngenikem; iwe non ewe fansoun pwe non ena ier am aua akkufur, ina popun pwe ra niwin sefan ngeni pwisin fonuer kewe.\n\n8 Iwe non ewe wunupuku wone me ru ier ra feitiw sefan pwe repwe maun. Iwe am aua pwan akkufur sefan, me nieno chommong chochon me neir, iwe ar kewe mi mano ra katurunong non ewe sat.\n\n9 Iwe iei, pokiten ei auchean mettoch minne nei kei aramas, ekkewe chon Nifai, ra fen fori, ra poputa ne sikaseni non ar pwisin pochokun, me poputa ne akkapon me mwen ekkewe nang pwe repwe angei niwinin chan pwir kewe ekkewe ra fen ninnino me ren ekkewe chon koum ngeni ir.\n\n10 Iwe ra akkapon ngeni ekkewe nang, me pwan ngeni ewe nenien mwottun Kot, pwe repwe feita maun ngeni ekkewe chon koum ngeni ir, me repwe pokureno seni won unungen ewe fonu.\n\n11 Iwe non ewe fansoun pwe Ngang, Mormon, use unusen etiwa seni ei fansoun feino ai upwe emon sou emmwenin sounfiu me emon sou emmwenin ekkei aramas, pokiten ar fofforungaw me angang mi anieput.\n\n12 Nengeni, ua fen emmweni ir, me nukun ar fofforungaw ua fen emmweni ir fan chommong ngeni maun, me ua fen tonger, anongonong won ewe tongen Kot minne a nom rei, ren unusen netipei; iwe nguni a fen unuseu non iotek ngeni ai Kot unusen ewe ran fan iter; nge inamo, ese fiti nuku, pokiten pochokunen netiper.\n\n13 Iwe fan unungat ua fen angasereu seni ne poun ekkewe chon koum ngeni ir, iwe rese fen aier seni ar kewe tipis.\n\n14 Iwe nupwen ra akkapon ngeni mettoch meinisin met mi fen annuk seni ir me ren ach Samon me Chon Amanau Jises Kraist, pwe repwe feita ngeni ekkewe chon koum ngeni ir ne maun, me angei niwinin chan pwir kewe, nengeni ewe mongungun ewe Samon a feito ngeniei, a apasa:\n\n15 Eniwini niwinin tipis ina wisei, iwe ngang upwe ngeni niwinir; iwe pokiten ekkei aramas rese aier mwirin ai ua fen angaser, nengeni, repwe pokupokuno seni won unungen ewe fonufan.\n\n16 Iwe non ewe fansoun pwe use unusen etiwa ai upwe feita ungeni ekkewe chon koum ngeniei; iwe ua pwan mwo fori met ewe Samon a fen annuk ngeniei; iwe ua emon chon pwarata ne pwarano ngeni ewe fonufan ekkewe mettoch minne ua kuna me rongorong, anongonong won pwaratan ewe Ngun minne a fen pwarata usun mettoch repwe feito.\n\n17 Iei minne ua mak ngenikemi, chon Gentile, me pwan ngenikemi, chon imwen Israel, nupwen ewe angang epwe poputa, ita oupwe arap ngeni ami oupwe monneta ne niwin ngeni ewe fonuen ami kewe neuo;\n\n18 Ewer, nengeni, ua mak ngeni unusen nesopun ewe fonufan; ewer, ngenikemi, engon me ruwen einangen Israel, ekkewe oupwe kapung anongonong won ami kewe angang me ren ekkewe engon me ruomon ekkewe Jises a finireta pwe noun chon kuno non ewe fonuen Jerusalem.\n\n19 Iwe ua pwan mak ngeni ekkewe nussun mwirimwirin ekkei aramas, ekkewe repwe pwan kapung me ren ekkewe engon me ruomon ekkewe Jises a finireta me non ei fonu; iwe repwe kapung me ren ekkewe ekkoch engon me ruomon ekkewe Jises a finireta me non ewe fonuen Jerusalem.\n\n20 Iwe ekkei mettoch ewe Ngun a pwarata ngeniei; iei minne ua mak ngenikemi meinisin. Iwe ren ei popun ua mak ngenikemi, pwe oupwe sinei pwe oupwe fokkun uta me mwen ewe neninen mwottun kapung an Kraist, ewer, meinisin aramas ekkewe ra choni ewe unusen aramasen faminien Adam; iwe oupwe fokkun uta pwe oupwe kapung ren ami kewe angang, ika pwe repwe öch are ngaw;\n\n21 Iwe pwe pwan oupwe nuku ewe kapas allimen Jises Kraist, minne epwe nom neimi; me pwe pwan ekkewe chon Jew, ekkewe aramas pwon noun ewe Samon, epwe pwan wor rer ekkoch chon pwarata me nukun i ewe ra kuna me rongorong, pwe Jises, ewe ra nieno, i ewe ennetin Kraist me ewe ennetin Kot.\n\n22 Iwe ua mochen pwe upwe pesei ami meinisin ekis meinisin non ewe fonufan pwe oupwe aier me monneta ne uta me mwen ewe nenien mwottun kapung an Kraist.\n\n", "morm 4": "[center][font_size=26]Sopun 4[/font_size][/center]\n\n[i]Maun me watten ninnino ra soposopono—Ekkewe aramas mi ngaw ra eriaffou ekkewe aramas mi ngaw—Watten fofforungaw a cheewno nap seni akkom me non unusen Israel—Fefin me semirit ra asoreta ngeni niosun anu muan—Ekkewe chon Leiman ra poputa ne etteri ekkewe chon Nifai me mwer. Arap ngeni Ierin ewe Samon 363–375.[/i]\n\n1 Iwe iei non ewe fansoun pwe non ewe wunupuku wone me unungat ier ekkewe chon Nifai ra feita fiti nour kewe sounfiu ne maun ngeni ekkewe chon Leiman, seni ewe fonu Tatakis.\n\n2 Iwe non ewe fansoun pwe ekkewe chon Leiman ra asusefani ekkewe sounfiun chon Nifai ngeni ewe fonuen Tatakis. Iwe nupwen ir mi chok apwangapwang, ew minafon mwichen sounfiun ekkewe chon Leiman ra feito wor; iwe ra fori ew eriaffoun maun, ina popun pwe ekkewe chon Leiman ra angei nemenem won ewe teninimw Tatakis, iwe ra nieno chommong me nein ekkewe chon Nifai, me angei chommong chon kanapus.\n\n3 Iwe ekkewe nussun ra suno me choni ekkewe aramasen ewe teninimwen Tiankam. Iei ewe teninimw Tiankam a nom non ekkewe kia arap ngeni oressetin ewe fonu; me a pwan arap ngeni ewe teninimw Tatakis.\n\n4 Iwe ina pokiten an ekkewe sounfiun ekkewe chon Nifai feita ngeni ekkewe chon Leiman ina ra poputa ne wichiwich; pun are esap ren ena, ekkewe chon Leiman resap tongeni wor ar nemenem wor.\n\n5 Nge, nengeni, ekkewe kapung an Kot epwe fis ngeni ekkewe aramas mi ngaw; iwe me ren ekkewe aramas mi ngaw ina ekkewe aramas mi ngaw ra riaffou; pun ina ekkewe aramas mi ngaw ir ra amwasangata netipen ekkewe noun aramas ngeni assuku cha.\n\n6 Iwe non ewe fansoun pwe ekkewe chon Leiman ra for amonnetan ar repwe feito ungeni ewe teninimw Tiankam.\n\n7 Iwe non ewe fansoun non ewe wunupuku wone me ruanu ier ekkewe chon Leiman ra feito ungeni ewe teninimw Tiankam, pwe repwe tongeni pwan angei nemenem won ewe teninimw Tiankam.\n\n8 Iwe non ewe fansoun pwe ra marsefan me susefan me ren ekkewe chon Nifai. Iwe nupwen ekkewe chon Nifai ra kuna pwe ra fen asueno ekkewe chon Leiman ra pwan sikaseni pwisin non ar pochokun; iwe ra feino non pwisin ar pochokun, me angei nemenem sefan won ewe teninimw Tatakis.\n\n9 Iwe iei ekkei mettoch meinisin ra fen wesino, iwe a fen ngerou ra ninnino me ruepek, ekkewe chon Nifai me pwan ekkewe chon Leiman.\n\n10 Iwe non ewe fansoun pwe ewe wunupuku wone me wonu ier a wesino, iwe ekkewe chon Leiman ra feita sefan won ekkewe chon Nifai ne maun; iwe inamo ekkewe chon Nifai rese aier seni ewe ngaw ra fen fori, nge soposopono non ar fofforungaw.\n\n11 Iwe ese tufich an ewe channaw epwe anapanapa, are an aramas epwe makkei ew unusochun napanapen ewe mwokutukutun cha me watten ninnino minne a fis nein ekkewe aramas, ekkewe chon Nifai me pwan ekkewe chon Leiman; iwe meinisin netip ra pochokununo, ina popun pwe ra soposopono ne pwapwa non assukun cha\n\n12 Iwe esamwo fifis akkom fokkun fofforungaw napanap me nein noun Liai kewe meinisin, are fen nein ewe imwen Israel meinisin, anongonong won ekkewe kapas an ewe Samon, usun nein ekkei aramas.\n\n13 Iwe non ewe fansoun pwe ekkewe chon Leiman ra angei nemenem won ewe teninimw Tatakis, iwe ei pokiten chochor a nap seni chochon ekkewe chon Nifai.\n\n14 Iwe ra pwan karis ngeni ewe teninimw Tiankam, me ra asueu aramasan kewe me non, me angei chommong chon kanapus fefin me pwan semirit, me asorereta pwe asor ngeni nour kewe koten niosun anu muan.\n\n15 Iwe non ewe fansoun pwe non ewe wunupuku wone me fisu ier, ekkewe chon Nifai ra song pokiten ekkewe chon Leiman ra asorata nour kewe fefin me nour kewe semirit, ina popun ra feino ungeni ekkewe chon Leiman ren fokkun rochongawen song, ina minne pwe ra akkufu sefani ekkewe chon Leiman, me asureu seni non fonuer kewe.\n\n16 Iwe ekkewe chon Leiman rese feito sefan ne ungeni ekkewe chon Nifai tori ewe wunupuku fik me nimu ier.\n\n17 Iwe non ei ier ra feitiw ne ungeni ekkewe chon Nifai ren unusen ar pochokun; iwe ese nea iteiter pokiten watten chochor.\n\n18 Iwe seni ei fansoun feino ekkewe chon Nifai rese chiwen wor ar pochokun won ekkewe chon Leiman, nge ra poputa ne rosotiw me rer usun ew omwurenipwin me mwen ewe akkar.\n\n19 Iwe non ewe fansoun pwe ekkewe chon Leiman ra feitiw ngeni ewe teninimw Tatakis; iwe a fis ew fokkun eriaffoun maun me non ewe fonu Tatakis, non minne ra akkufu ekkewe chon Nifai.\n\n20 Iwe ra su sefan me mwer, iwe ra feito ngeni ewe teninimw Boaz; iwe ikewe ra uta ne ungeni ekkewe chon Leiman ren fokkun pwaracho, ina popun pwe ekkewe chon Leiman rese akkufur tori ar ra feito sefan ewe aruwen fansoun.\n\n21 Iwe nupwen ar feito ewe aruwen fansoun, ekkewe chon Nifai ra suno me ninnino ren ew fokkun wachemuken ninnino; nour kewe fefin me nour kewe semirit ra pwan asoreta ngeni niosun anu muan.\n\n22 Iwe non ewe fansoun pwe ekkewe chon Nifai ra pwan su sefan me mwer, ra uwei ekkewe aramas meinisin, non ekkewe town me sopw.\n\n23 Iwe iei ngang, Mormon, pokiten ua eteneki pwe ekkewe chon Leiman ita repwene atano ewe fonu, iei minne ngang ua feino ngeni ewe chukuchukuta Sim, me angei ekkewe uruo meinisin minne Ammaron a fen opareno ngeni ewe Samon.\n\n", "morm 5": "[center][font_size=26]Sopun 5[/font_size][/center]\n\n[i]Mormon a pwan emmweni ekkewe sounfiun chon Nifai non maunen cha me ninnino—Ewe Puken Mormon epwe pwato pwe epwe pesei unusen Israel pwe Jises i ewe Kraist—Pokiten ar nukunukumang, ekkewe chon Leiman repwe toropas fetan, iwe ewe Ngun epwe kouno ne nonnom rer—Repwe angei ewe kapas allim seni ekkewe chon Gentile non ekkewe fansoun soponon. Arap ngeni Ierin ewe Samon 375–384.[/i]\n\n1 Iwe non ewe fansoun pwe ua feino nein ekkewe chon Nifai, me ua angei sefan ai we pwon ua akkaponu minne ua fen fori pwe usap chiwen anisi ir; iwe ra pwan ngeniei sefan nemenem won nour kewe sounfiu, pun ra nenengeniei usun ita ua tongeni angaser seni ar kewe riaffou.\n\n2 Nge nengeni, ese wor ai apinukunuk, pun ua sinei ekkewe kapung an ewe Samon minne repwe feito wor; pun rese aier seni ar kewe angangangaw, nge ra fiu fan iten manauer me nukun ar kokkori ewe Emon a forireta.\n\n3 Iwe non ewe fansoun pwe ekkewe chon Leiman ra pwan feito ungenikem nupwen am aua suno ngeni ewe teninimw Jordan; nge nengeni, ra kasuno sefan ina popun rese angei ewe teninimw non na fansoun.\n\n4 Iwe non ewe fansoun pwe ra feito ungenikem sefan, iwe am aua amwochu ewe teninimw. Iwe mi pwan wor ekkoch teninimw minne ra mwochutiw me ren ekkewe chon Nifai, minne neni mi pochokun ra akounor ina popun rese tongeni tonong non ewe fonu minne a nom me mwem, ar repwe nieno aramasen fonuem we.\n\n5 Iwe non ewe fansoun pwe met chok fonu am aua nuseni, me aramasan non rese ioifengen non, ra ninnino me ren ekkewe chon Leiman, me ar kewe town, me sopw, me teninimw ra kareno ren ekkei; iwe iei wunupuku fik me tiu ier a wesino.\n\n6 Iwe non ewe fansoun pwe non ewe wunupuku wanik ier ekkewe chon Leiman ra feito sefan ngenikem ne maun, iwe am aua uta ne ungeni ir non pwaracho; nge meinisin a namotwan, pun a fokkun watte chochor ina popun ra achapapatiwa ekkewe aramasen ekkewe chon Nifai fan pecher.\n\n7 Iwe non ewe fansoun pwe ama ua pwan su, iwe ekkewe ar suno a mwitir nap seni an ekkewe chon Leiman ra tiweno, me ekkewe ar suno ese nap seni an ekkewe chon Leiman ra rosotiw me ninnino.\n\n8 Iwe iei nengeni, ngang, Mormon, use mochen eriaffouu ngunun aramas ne anapanapa ngeni ir och sokkun anoninenin mwokutukutun cha me watten ninnino usun a fen fis me mwen mesei; nge ngang, mi sinei pwe ekkei mettoch repwe fokkun pwano, me mettoch meinisin minne ir mi opono repwe pwano me won unungen ekkewe imw—\n\n9 Iwe pwe pwan ew miritin ekkei mettoch repwe fokkun pwano ngeni mwirimwirin nussun ekkei aramas, me pwan ngeni ekkewe chon Gentile, ekkewe ewe Samon a fen apasa pwe repwe atoropasa ekkei aramas, iwe repwe ekieki pwe ekkei aramas esap wor namoter me neir—iei minne ua makkei ew kukkunun ammwochen uruo, pun use pwaracho ne makkei ew unusochun uruon ekkewe mettoch minne ua fen kuna, pokiten ewe annuk minne ua fen angei, me pwe esap kon pwan wor ami ennetin netipechou pokiten fofforungawen ekkei aramas.\n\n10 Iwe iei nengeni, ekkei ua apasa ngeni mwirimwirir, me pwan ngeni ekkewe chon Gentile ekkewe a wor ar aurek fan iten ewe imwen Israel, ekkewe ra weweiti me sinei usun ian ar feioch ra feito me ia.\n\n11 Pun ngang mi sinei pwe sokkun ir repwe netipechou ren osukosuken ewe imwen Israel; ewer, repwe netipechou ren ninninon ekkei aramas; repwe netipechou pwe ekkei aramas rese aier pwe repwe tongeni ketiwenong me ne poun Jises.\n\n12 Iei ekkei mettoch ra makketiw ngeni ekkewe mwirimwirin nussun ewe imwen Jacob; me ra makketiw anongonong won ei napanap, pokiten mi pwano me ren Kot pwe fofforungaw esap pwarireno ngeni ir; iwe pwe repwe kopeno ngeni ewe Samon pwe repwe tongeni wareto non pwisin an fansoun.\n\n13 Iwe iei ewe annuk minne ua fen angei; iwe nengeni, repwe wareto anongonong won ewe annuk an ewe Samon, nupwen epwe ekieki pwe a fich, non an mirit.\n\n14 Iwe nengeni, repwe feino ngeni ekkewe rese nuku chon Jew; iwe ren ei popun repwe feino—pwe repwe pesepes pwe Jises i ewe Kraist, ewe Noun ewe Kot mi manau; pwe ewe Sam epwe efisi, me non noun ewe unusen Achengicheng, an we popun mi auchea me esemuch, ne eniwinato ekkewe chon Jew, are unusen ewe imwen Israel, ngeni ewe fonuen ar kewe neuo, minne ewe Samon ar Kot a fen ngeni ir, ngeni pwonuetan an we pwon mi pin;\n\n15 Iwe pwe pwan mwirimwirin ekkei aramas repwe kon tongeni unusen nuku ei kapas allim, minne epwe feino ngeni ir seni ekkewe chon Gentile; pun ekkei aramas repwe toropas fetan, me repwe ew rochopwaken, ew nimengawen, me ew koputen aramas, nap seni ewe anapanap usun met minne a fen fis me neich, ewer, pwan met minne a fen fis me nein ekkewe chon Leiman, iwe ei pokiten ar nukunukumang me ar fen ngeni niosun anu muan.\n\n16 Pun nengeni, ewe Ngunun ewe Samon a fen kouno ne nonnom ren semer kewe; iwe ese nom rer Kraist me Kot non ewe fonufan; iwe ra kasufetan usun unuchen foun ira me mwen ewe asepwan.\n\n17 Ir akkom ew aramas murino, iwe mi nom rer Kraist pwe nour chon masen siip; ewer, ra fen emmwen pwan me ren Kot ewe Sam.\n\n18 Nge iei, nengeni, ra emmwen fetan me ren Setan, pwan mwo usun unuchen foun ira ra kasufetan me mwen ewe asepwan, are usun efoch sipw a nuwet fetan me won ekkewe nó, ese wor amaran me angkön, are ese wor och mettoch ren minne epwe kasini; iwe usun ei sipw, epwe ina usur.\n\n19 Iwe nengeni, ewe Samon a fen amwochu seni ir ar feioch, minne ita repwe fen angei me non ewe fonu, pun ekkewe chon Gentile repwe fonueni ewe fonu.\n\n20 Nge nengeni, ewe fansoun epwe feito pwe repwe kasufetan me toropas fetan me ren ekkewe chon Gentile; iwe mwirin ar repwe kasufetan me toropas fetan me ren ekkewe chon Gentile, nengeni, mwirin ewe Samon epwe chechemeni ewe pwon mi pin minne a fen fori ngeni Abraham me ngeni unusen ewe imwen Israel.\n\n21 Iwe pwan ewe Samon epwe chechemeni ekkewe iotek an ekkewe mi tupwon, minne ra fen apasata ngeni i fan iter.\n\n22 Iwe mwirin, O ami chon Gentile, ifa usun oupwe tongeni uta me mwen ewe manamanen Kot, tiwenon chok oupwe aier me kun seni ami kewe eereni mi ngaw?\n\n23 Ouse sinei pwe oua nom ne poun Kot? Ouse sinei pwe a wor an unusen manaman, iwe ren an watten annuk ewe fonufan epwe numufengen usun echo toropwe?\n\n24 Iei minne, oupwe aier, me etipetekisona inisimi me mwen i, ren nuokusun ika i epwe tou non pungoch ngenikemi—ren nuokusun ika ew nussun mwirimwirin Jacob epwe feino neimi usun emon naion, me atatakisikemitiw non kukkunun kinikin, iwe esap wor emon epwe angasakemi.\n\n", "morm 6": "[center][font_size=26]Sopun 6[/font_size][/center]\n\n[i]Ekkewe chon Nifai ra ioifengen ngeni ewe fonu Kamwora ren ewe amuchunon maun—Mormon a opano ekkewe uruo mi monomon non ewe chukuchukuta Kamwora—Ekkewe chon Leiman ra fokkun win, iwe ewe muun Nifai a tano—Puku ngorowun aramas ra ninnino ren ewe ketinas. Arap ngeni Ierin ewe Samon 385.[/i]\n\n1 Iwe iei ua awesi ai uruo usun tanon nei kewe aramas, ekkewe chon Nifai. Iwe non ewe fansoun pwe am aua karis me mwen ekkewe chon Leiman.\n\n2 Iwe ngang, Mormon, ua makkei echo toropwe ngeni ewe kingen ekkewe chon Leiman, me ua mochen seni i pwe i epwe mut ngenikem pwe am aupwe tongeni ionfengeni noum kewe aramas ngeni ewe fonuen Kamwora, arap ngeni ew chukuchukuta minne a iteni Kamwora, iwe ikewe am aupwe maun ngeni ir.\n\n3 Iwe non ewe fansoun pwe ewe kingen ekkewe chon Leiman a mut ngenikem ewe mettoch minne ua mochen.\n\n4 Iwe non ewe fansoun pwe am aua karis ngeni ewe fonuen Kamwora, iwe am aua aueta imwem imw mangaku pweni ewe chukuchukuta Kamwora; iwe a nom non ew fonuen chommong konik, chonupupu, me konik mi puwacheta; iwe ikei am aua apinukunuku pwe am aupwe angei pochokun won ekkewe chon Leiman.\n\n5 Iwe nupwen wunupuku wanik me ruanu ier a wesino, am aua ionfengenienong nussun noum kewe aramas meinisin ngeni ewe fonuen Kamwora.\n\n6 Iwe non ewe fansoun pwe nupwen am aua ionfengenienong noum kewe aramas meinisin non ew mwicheich ngeni ewe fonuen Kamwora, nengeni ngang, Mormon, a poputa ai chinnap; iwe pokiten ua sinei pwe ai iei amuchunon maun an nei ewe aramas, me pokiten ua fen annuk me ren ewe Samon pwe usap mutata ekkewe uruo minne ra fen keititiw me ren semem kewe, minne ir mi monomon, ar repwe turunong ne poun ekkewe chon Leiman, (pun ekkewe chon Leiman repwe atareno) iei minne ua fori ei uruo seni ekkewe seleichen Nifai, me opano won ewe chukuchukuta Kamwora ekkewe uruo meinisin minne ra fen ewiis ngeniei me ren poun ewe Samon, tiwenon chok ekkei ekkoch seleich minne ua ngeni nei we anuon Moronai.\n\n7 Iwe non ewe fansoun pwe nei kewe aramas, fiti punuwer kewe me nour kewe, iei ra kuna ekkewe sounfiun ekkewe chon Leiman ar karis ngeni ir; iwe ren ena anoninenin nuokusun mano minne a aurano fan mwarin ekkewe aramas mi ngaw meinisin, ra awitiwiti ar repwe etiwer.\n\n8 Iwe non ewe fansoun pwe ra feito pwe repwe maun ngenikem, iwe meinisin aramas ra uren nuokus pokiten watten chochor kewe.\n\n9 Iwe non ewe fansoun pwe ra turuta won nei kewe aramas ren ewe ketinas, me ren ewe nikappich, me ren ewe foun nikappich, me ren ewe kouk, me ren sokopaten napanapen pisekin maun meinisin.\n\n10 Iwe non ewe fansoun pwe nei kewe mwan ra pokupokutiw, ewer, pwan mwo engon ngorow ir mi nom rei, iwe ua turuno ren ai feiengaw neir; iwe ra nuno seniei ina popun rese awesano manauei.\n\n11 Iwe nupwen ra feino neim me pokuetiw nei kewe aramas meinisin tiwenon chok rue me fomon neim, (me neir ekkei nei we anuon Moronai) iwe mwirin am mi manau nupwen meinisin noum kewe aramas mi mano, am aua kuna non ewe sorotan, nupwen ekkewe chon Leiman ra niwin ngeni ar kewe nenien asoso, seni won unungen ewe chukuchukuta Kamwora, ekkewe engon ngorowun nei kewe aramas ekkewe ra pokupokutiw, ekkewe ra emmwen me mwan me rei.\n\n12 Iwe am aua pwan kuna ekkewe engon ngorowun nei kewe aramas ekkewe ra fen emmwen me ren nei ewe Moronai.\n\n13 Me kuna, ekkewe engon ngorow noun Kitkitonai ra turuno, me pwan i me neir,\n\n14 Iwe Leima a mano fiti noun engon ngorow; me Gilgal a mano fiti noun engon ngorow; me Lima a mano fiti noun engon ngorow; me Jeneum a mano fiti noun engon ngorow; me Kumenaia, me Moronaia, me Antionum, me Siplom, me Shem, me Jos, ra mano emon me emon fiti nour engon ngorow.\n\n15 Iwe non ewe fansoun pwe mi pwan wor engon ra mano ren ewe ketinas, fiti nour engon ngorow emon me emon; ewer, pwan nei kewe aramas meinisin, tiwenon chok ekkewe rue me fomon ir mi nom rei, me pwan ekkoch ekkewe ra suno ngeni ekkewe fonu eor, me ekkoch ekkewe ra rikino ngeni ekkewe chon Leiman, ra mano; iwe futuker, me chur, me char ra nom won unungen ewe puun, ra nikitino me ren poun ekkewe ra nireno pwe repwe ngaweno me won ewe fonu, me repwe moromorotiw me niwin ngeni iner we puun.\n\n16 Iwe nguni a ur ren riaffou, pokiten ninninon nei kewe aramas, iwe ua puchor:\n\n17 O ami aramas ningoch, ifa usun oua tongeni nikitano ekkewe eerenien ewe Samon! O ami aramas ningoch, ifa usun ouse etiwa ena Jises, ewe a uta ren poun mi suk pwe epwe etiwakemi!\n\n18 Nengeni, ika ouse fen fori ei, ousap fen kuf. Nge nengeni, oua kuf, iwe ua netipetani ami kewe mi mano.\n\n19 O ami anuon me fopun mi atoch me nioch, ami sam me in, ami mwan mi pupunu me fefin mi pupunu, ami aramas ningoch, ifa usun oua tongeni kuf!\n\n20 Nge nengeni, oua fen suno, iwe ai netipechou ese tongeni eniwini kemito.\n\n21 Iwe ewe ran a arapeto pwe inisimi kewe mi tongeni mano repwe pwinitanong inis ese tongeni mano, iwe ekkei inis minne ra moromorotiw iei non kiteter repwe winiti inis esap kiteter; iwe non na fansoun oupwe fokkun uta me mwen ewe nenien mwottun kapung an Kraist, pwe oupwe kapung anongonong won ami kewe angang; iwe ika pwe ami mi tupwon, iwe oua feioch fiti sememi kewe ekkewe ra fen mano me mwemi.\n\n22 O ika pwe oufen aier me mwen ei weiresin kiteter a feito womi. Nge nengeni, oua fen suno, iwe ewe Sam, ewer, ewe Semen nang Esemuch, mi sinei usun nonnomumi; iwe a fori ngenikemi anongonong won an pungoch me umoumoch.\n\n", "morm 7": "[center][font_size=26]Sopun 7[/font_size][/center]\n\n[i]Mormon a pesei ekkewe chon Leiman non ekkewe ranin soponon pwe repwe nuku non Kraist, etiwa An kapas allim, me manau—Meinisin ekkewe ra nuku ewe Paipen repwe pwan nuku ewe Puken Mormon. Arap ngeni Ierin ewe Samon 385.[/i]\n\n1 Iwe iei, nengeni, ua mochen ekis kapas ngeni ekkewe mwirimwirin nussun ekkei aramas ekkewe ir mi manau, ika pwe Kot epwe ngeni ir ai kewe kapas, pwe repwe tongeni sinei usun ekkewe mettoch usun semer kewe; ewer, ua kapas ngenikemi, ami mwirimwirin nussun ewe imwen Israel; iwe ikkei ekkewe kapas minne ua apasa:\n\n2 Oupwe sinei pwe ami seni ewe imwen Israel.\n\n3 Oupwe sinei pwe oupwe fokkun feito ngeni aier, are esap ina ouse tongeni manau.\n\n4 Oupwe sinei pwe oupwe fokkun watiw ami kewe pisekin maun, me ousap chiwen pwapwa non assukun cha, me ousap chiwen angeir sefan, tiwenon chok ika pwe Kot epwe annuku ngenikemi.\n\n5 Oupwe sinei pwe oupwe fokkun angei ewe mirit usun sememi kewe, me aier seni ami kewe tipis me angangangaw, me nuku non Jises Kraist, pwe i ewe Noun Kot, me pwe i a ninnino me ren ekkewe chon Jew, iwe ren ewe manamanen ewe Sam a fen manausefan, ren minne a angei ewe win ne akkufano ewe peias; iwe non i ewe emmetekin mano epwe kuf.\n\n6 Iwe a efisi ewe manausefan an ekkewe mi mano, ren minne aramas repwe fokkun manausefan pwe repwe uta me mwen an we nenien mwottun kapung.\n\n7 Iwe i a efisi ewe ngasenon fonufan, ren minne i ewe a pwá pwe ese tipis me mwen i atun ewe ranin kapung epwe mumuta ngeni i pwe epwe nonnom me mwen mesen Kot non muun we, pwe esap much an kon mwareiti fiti ewe mwichen chon kon asan, ngeni ewe Sam, me ngeni ewe Nau, me ngeni ewe Ngun mi Fel, minne ir emon Kot, non ew nikinikin pwapwa minne ese wor soponon.\n\n8 Iei minne aier, me oupwe papatais non iten Jises, me etiwa ewe kapas allimen Kraist, minne epwe nonnom mwemi, esap chok non ei uruo nge pwan non ewe uruo minne epwe feito ngeni ekkewe chon Gentile seni ekkewe chon Jew, minne uruo epwe feito seni ekkewe chon Gentile ngenikemi.\n\n9 Pun nengeni, ei a makketiw ren ewe popun pwe oupwe tongeni nuku ena; iwe ika oupwe nuku ena oupwe pwan nuku ei; iwe ika oupwe nuku ei oupwe sinei usun sememi kewe, me pwan ekkewe angang mi amwarar minne ra fis me ren ewe manamanen Kot neimi.\n\n10 Iwe oupwe pwan sinei pwe ami ew nussun ewe mwirimwirin Jacob; iei minne oua anneanong me nein ekkewe aramasen ewe aewin pwon mi pin; iwe ika pwe oupwe nuku non Kraist, me oua papatais, aewin ren konik, mwirin ren ekkei me ren ewe Ngun mi Fel, appiru ach we Chon Amanau, anongonong won met minne i a fen annuku ngenikich, epwe murino remi me non ewe ranin kapung. Amen.\n\n", "morm 8": "[center][font_size=26]Sopun 8[/font_size][/center]\n\n[i]Ekkewe chon Leiman ra kutta me nieno ekkewe chon Nifai—Ewe Puken Mormon epwe feito me ren ewe manamanen Kot—Riaffou a affateno won ekkewe ra ngasepwichinau song me fiu ngeni ewe angangen ewe Samon—Ewe uruon ekkewe chon Nifai epwe feito non ew ranin fofforungaw, manauangaw, me fansoun rochopwak. Arap ngeni Ierin ewe Samon 400–421.[/i]\n\n1 Nengeni ngang, Moronai, ua awesi ewe uruo an semei we, Mormon. Nengeni, a chok wor ekkoch mettoch upwe makkei, minne mettoch ua fen annuk me ren semei we.\n\n2 Iwe iei non ewe fansoun pwe mwirin ewe auchean me amwararen maun non Kamwora, nengeni, ekkewe chon Nifai ra suno ngeni non ewe fonu eor ra tapw me ren ekkewe chon Leiman, tori ar ra ninnino meinisin.\n\n3 Iwe semei we a pwan ninnino me rer, iwe ngang ua chok nonnom anaemon pwe upwe makkei ewe atongen porousen ninninon nei kewe aramas. Nge nengeni, ra suno, iwe ua apwonueta ewe annuk an semei we. Iwe ika repwe nieino, use sinei.\n\n4 Iei minne ua makkei me opano ekkewe uruo non ewe puun; iwe ian upwe no ia ese pwan auchea.\n\n5 Nengeni, semei we a fen fori ei uruo, me a fen makketiw popun we. Iwe nengeni, upwe pwan makkei ika epwe pwan wor nenian me won ekkewe seleich, nge ese wor; me mecha ese chiwen wor ai, pun ngang ua chok anaemon. Semei we a fen ninnino non maun, me aramasei kewe meinisin, iwe ese wor chiechiei are ian upwe no ia; iwe are ifa tamen ewe Samon epwe mutata ai upwe manau use sinei.\n\n6 Nengeni, fopuku ier a wesino seni ewe fansoun wareton ach we Samon me Chon Amanau.\n\n7 Iwe nengeni, ekkewe chon Leiman ra fen kutta me nieno nei kewe aramas, ekkewe chon Nifai, feitiw seni teninimw ngeni teninimw me seni neni ngeni neni, pwan tori an ese chiwen wor emon; iwe fokkun wachemuk ar we turutiw; ewer, aweires me amwarar ewe ninninon nei kewe aramas, ekkewe chon Nifai.\n\n8 Iwe nengeni, pwe poun ewe Samon minne a fen fori. Iwe pwan nengeni, ekkewe chon Leiman ra pwan maun fengen nefiner; iwe unusen ei fonu a ew soposoponon nii manau me assuku cha; iwe ese wor emon a sinei soponon ewe maun.\n\n9 Iwe iei, nengeni, usap chiwen apasa pwan och usur, pun ese wor emon tiwenon chok ekkewe chon Leiman me chon sona ekkewe ra manau won unungen ewe fonu.\n\n10 Iwe ese wor emon a sinei ewe ennetin Kot tiwenon chok ekkewe chon kunon Jises, ekkewe ra nomwetiw non ewe fonu tori fofforungawen ekkewe aramas epwe fokkun nap pwe ewe Samon esap mutireta pwe repwe nonnom ren ekkewe aramas; iwe ika pwe repwe nom won unungen ewe fonu ese wor emon a sinei.\n\n11 Nge nengeni, semei we me ngang am aua fen kuner, iwe ra fen angang ngenikem.\n\n12 Iwe ion epwe angei ei uruo, me esap esita pokiten met minne mi nom non ese unusoch, i ewe epwe sinei usun mettoch mi auchea nap seni ekkei. Nengeni, ngang Moronai; iwe ika epwe tufich, upwe pwarano mettoch meinisin ngenikemi.\n\n13 Nengeni, ua awesano ai kapas usun ekkei aramas. Ngang noun Mormon, iwe semei we i mwirimwirin Nifai.\n\n14 Iwe ngang ewe pwan chok a opano ei uruo ngeni ewe Samon; ekkewe seleichan ese wor namoter, pokiten ewe annuk an ewe Samon. Pun a ennetin apasa pwe ese wor emon epwe angei ir an epwe pisekisekino; nge uruon we mi watte namotan; iwe ion epwe wato non saram, i ewe Samon epwe afeiochu.\n\n15 Iwe ese wor emon epwe wor an pochokun ne wato non saram tiwenon chok ika epwe kawor ngeni i me ren Kot; pun an Kot mochen pwe epwe fis ren ew mas epwe wenechar ngeni an ning, are tufichin ekkewe aramas pwon ir chon nom me ir mi nangatam ar toropas fetan noun ewe Samon.\n\n16 Iwe feioch i ewe epwe wato ei mettoch ngeni saram; pwe epwe katou me non rochopwak ngeni non saram, anongonong won ewe kapas an Kot; ewer, epwe katou seni fan puun, iwe epwe sarameu seni rochopwak, me feito ngeni miritin ekkewe aramas; iwe epwe fis me ren manamanen Kot.\n\n17 Iwe ika epwe wor muan repwe muanin emon aramas. Nge nengeni, sia sinei pwe ese wor muan; nge inamo Kot mi sinei mettoch meinisin; iei minne, i ewe epwe esita, epwe tumunoch pwe esap nom non feiengawen ekkein hell.\n\n18 Iwe i ewe a apasa: Pwari ngeniei, are esap ina oupwe wichiwich—epwe tumunoch pwe ete annuku met minne mi annuk me ren ewe Samon.\n\n19 Pun nengeni, i ewe pwan chok epwe apung non tumunungaw epwe pwan kapung non tumunungaw sefan; pun anongonong won an kewe angang epwe pwan ina niwinin; iei minne i ewe epwe soun wichiwich epwe pwan wichiwich sefan, me ren ewe Samon.\n\n20 Nengeni met ekkewe pukefel ra apasa—aramas esap wichiwich, esap pwan apungu emon; pun kapung ina wisei, anon ewe Samon, me eniwini niwinin tipis ina pwan wisei, iwe ngang upwe ngeni niwinir.\n\n21 Iwe i ewe epwe ngasepwichinau song me fiu ngeni angangen ewe Samon, me ungeni ekkewe aramas pwon noun ewe Samon ekkewe ir chon imwen Israel, me epwe apasa: Sipwe atano angangen ewe Samon, me ewe Samon esap chechemeni an we pwon mi pin minne a fen fori ngeni ewe imwen Israel—i ewe pwan chok a nom non feiengaw pwe epwe pokupokutiw me katurunong non ewe ekkei;\n\n22 Pun ekkewe popun ese much an ewe Samon repwe soposopono, tori an kewe pwon meinisin repwe pwonueta.\n\n23 Attonaochu ekkewe osini an Isaiah. Nengeni, use tongeni makkeretiw. Ewer, nengeni ua apasa ngenikemi, pwe ekkewe souneng ra fen mano me mwei, ekkewe ra fen fonueni ei fonu, repwe sio, ewer, pwan mwo seni ewe puun ir repwe sio ngeni ewe Samon; iwe usun ewe Samon mi manau i epwe chechemeni ewe pwon minne a fen fori ngeni ir.\n\n24 Iwe mi sinei ar iotek, pwe ra fis fan iten pwir kewe. Iwe i mi sinei ar nuku, pun non itan ra tongeni amwokutu ekkewe chuk; me non itan ra tongeni efisi ewe puun epwe chechech; iwe me ren pochokunen an kapas ra efisi ekkewe imwen kanapus repwe turutiw ngeni ewe puun; ewer, pwan me ngetengetin ekkei rese tongeni efeiengawer, pwan man mwacho are serepenit mi poison, pokiten pochokunen an we kapas.\n\n25 Iwe nengeni, ar kewe iotek ra pwan fis fan itan pwe ewe Samon epwe mutata ne wato ekkei mettoch.\n\n26 Iwe ese wor emon epwe apasa pwe resap feito, pun repwe ennetin feito, pun ewe Samon a fen apasa; pun seni ewe puun repwe feito, me ren poun ewe Samon, iwe ese wor emon a tongeni amwochu; iwe epwe feito non ew ran nupwen aramas repwe apasa pwe manaman ra wesino; me epwe feito pwan mwo usun ita emon epwe kapas seni ekkewe mi mano.\n\n27 Iwe epwe feito non ew ran nupwen chan ekkewe souneng repwe sio ngeni ewe Samon, pokiten mwicheich mi monomon me ekkewe angangen rochopwak.\n\n28 Ewer, epwe feito non ew ran nupwen ewe manamanen Kot epwe amam me ren aramas, me mwichefen repwe ngaweno me nuepas non namanam tekian netiper; ewer, pwan non ew ran nupwen sou emmwenin mwichefen me sense repwe pwato non namanam tekian netiper, pwan mwo ngeni ar nonowo ngeni ekkewe ra choni ar kewe mwichefen.\n\n29 Ewer, epwe feito non ew ran nupwen repwe rongorong ekkei, me monumon, me otuotun toputop non fonuen ekis;\n\n30 Iwe repwe pwan rongorong usun maun, porousen maun, me chechin fonu non sokopaten neni.\n\n31 Ewer, epwe feito non ew ran nupwen epwe wor ennetin nimengaw won unungen ewe fonufan; epwe wor nii manau, me sona, me chofona, me nikatuputup, me nisou, me sokopaten angangen anieput meinisin; nupwen epwe chommong repwe apasa, Fori ei, are fori enan, nge ese auchea, pun ewe Samon epwe anisi ena sokkun atun ewe ranin soponon. Nge riaffou ngeni ena sokkun, pun ir ra nom non ewe kipwinin riaffou me non ekkewe fofon angangangaw.\n\n32 Ewer, epwe feito non ew ran nupwen epwe wor mwichefen repwe kauuta ekkewe repwe apasa: Feito rem, iwe ren noum moni kopwe musono seni om kewe tipis.\n\n33 O ami aramas mi ngaw me tipeforea me nukumach, pwata oua kauuta mwichefen ngenikemi pwisin pwe oupwe pisekisekino? Pwata oua siwini ewe kapas mi fel an Kot, ren ami oupwe efisi riaffoun poutmwanino won ngunumi? Nengeni, oupwe apinukunuk won ekkewe pwarata an Kot; pun nengeni, ewe fansoun epwe feito atun ena ran nupwen ekkei mettoch meinisin repwe pwonueta.\n\n34 Nengeni, ewe Samon a fen pwarano ngeniei auchean me amwararen mettoch usun met minne repwe fokkun mwitir feito, atun ena ran nupwen ekkei mettoch repwe feito neimi.\n\n35 Nengeni, ua kapas ngenikemi usun ita ami mi nom ikei, iwe inamo ouse fen nom. Nge nengeni, Jises Kraist a fen pwarikemi ngeniei, iwe ngang mi sinei ami foffor.\n\n36 Iwe ngang mi sinei pwe oua fetan non namanam tekian netipemi; iwe ese wor emon tiwenon chok ekkoch ekkewe rese etekiata inisir non namanam tekian netiper, minne a efisi ufoufen fokkun uf mi murino, a efisi nonowo, me fiu, me mochenin efeiengaw, me eriaffou, me sokopaten angangangaw meinisin; me ami kewe mwichefen, ewer, pwan meinisin, ra fen nimengaw pokiten namanam tekian netipemi.\n\n37 Pun nengeni, oua tongei moni, me ami kewe pisek, me ufemi kewe mi murino, me enningano ami kewe mwichefen, nap seni oua tongei ekkewe mi woungaw me ekkewe mi osupwang, ekkewe mi semwen me ekkewe mi riaffou.\n\n38 O ami mi nimengaw, ami chon nikatuputup, ami sense, ekkewe oua amomono inisimi fan iten met minne epwe ngaweno, pwata oua fen enimengawa ewe mwichefen mi fel an Kot? Pwata oua saw ami oupwe wata womi iten Kraist? Pwata ouse ekieki pwe watte auchean ew pwapwa esemuch nap seni ena riaffou minne esap tongeni much—pokiten ewe amwararen ewe fonufan?\n\n39 Pwata oua enningano inisimi ren met minne ese wor manauer, iwe inamo oua mutata ekkewe mi echik, me ekkewe mi osupwang, me ekkewe mi seneno, me ekkewe mi semwen me ekkewe mi riaffou repwe feino senikemi, nge ouse eteneki ir?\n\n40 Ewer, pwata oua forata ami kewe mwicheich mi monomon pwe oupwe pisekisekino, me efisi an ekkewe fefin mi mano punuwer repwe netipeta me mwen ewe Samon, me pwan ekkewe ese wor iner me semer repwe netipeta me mwen ewe Samon, me pwan chan semer kewe me punuwer kewe pwe repwe sio ngeni ewe Samon seni ewe puun, ren ami oupwe angei niwinin tipis won mokuremi?\n\n41 Nengeni, ewe ketinasen angei niwinin tipis a ittiw womi; iwe ewe fansoun epwe mwitir feito pwe i epwe angei niwinin chan ekkewe souneng womi, pun i esap chiwen engino ngeni ar sio.\n\n", "morm 9": "[center][font_size=26]Sopun 9[/font_size][/center]\n\n[i]Moronai a kokkori ekkewe ir rese nuku non Kraist pwe repwe aier—A afanafana emon Koten manaman, ewe a awora pwarata me a awora niffang me esisin won ekkewe mi nikitu—Manaman ra kouno pokiten nukunukumang—Esisin ra fiti ekkewe ir mi nuku—Aramas ra pesepes pwe repwe mirit me aneasochisi ekkewe annuk. Arap ngeni Ierin ewe Samon 401–421.[/i]\n\n1 Iwe iei, ua pwan kapas usun ekkewe rese nuku non Kraist.\n\n2 Nengeni, oupwe nuku non ewe ranin ami oupwe angei riaffou—nengeni, nupwen ewe Samon epwe wareto, ewer, pwan mwo ewe auchean ran nupwen ewe fonufan epwe numufengen usun echo toropwe, me ekkewe mettochun fonufan repwe tenino ren pochokunen pwichikar, ewer, non ena auchean ran nupwen oupwe emmwenito ne uta me mwen ewe Namen Kot—non na fansoun oupwe apasa pwe ese wor Kot?\n\n3 Non na fansoun oupwe chiwen amam ewe Kraist, are ami mi tongeni nengeni ewe Namen Kot? Oua ekieki pwe oupwe nonnom ren nupwen ami mi uren sinei usun ami kewe tipis? Oua ekieki pwe oupwe tongeni pwapwa ne nonnom ren ena Emon mi fel, nupwen ngunumi ra riaffou ren ar uren sinei usun ami tipis pwe oua fen atai an kewe annuk?\n\n4 Nengeni, ua apasa ngenikemi pwe oupwe fokkun riaffou ne nonnom ren emon Kot mi fel me pung, ren ami uren sinei usun ami nimengaw me mwen i, nap seni ami oupwe nonnom ren ekkewe ngun mi poutmwanino non hell.\n\n5 Pun nengeni, nupwen oupwe emmwenino pwe oupwe kuna ami seneno me mwen Kot, me pwan ewe ningen Kot, me ewe pinin Jises Kraist, epwe aku ew ngetengetin ekkei ese tongeni kouno womi.\n\n6 O iwe ami ekkewe ouse nuku, oupwe kun ngeni ewe Samon, oupwe ennetin sio ngeni ewe Sam non iten Jises, pwe eni oupwe fen nom non pekin nimenimoch, ousap nimengaw, ningoch, me pwechepwech, oupwe nimoch me ren chan ewe Nam, atun ena auchean me soponon ran.\n\n7 Iwe ua pwan kapas ngenikemi ekkewe oua amam ekkewe pwarata an Kot, me apasa pwe ra fen kouno, pwe ese chiwen wor pwarata, are osini, are niffang, are echikar, are kapasen ekis, me ewe awewen kapas;\n\n8 Nengeni ua apasa ngenikemi, i ewe a amam ekkei mettoch ese sinei ewe kapas allimen Kraist; ewer, i esamo anneani ekkewe pukefel; ika a fen anneani, i ese weweitir.\n\n9 Pun sise anneani pwe Kot i ewe chok nanew, ikenai, me feinfeino chok, me non i ese wor ukukun are ekis ekkesiwin?\n\n10 Iwe iei, ika oua ekiekieta ngenikemi pwisin emon kot mi ekkesiwin, me non i mi wor ekis ekkesiwin, iwe oua fen ekiekieta ngenikemi pwisin emon kot esap emon Koten manaman.\n\n11 Nge nengeni, upwe pwari ngenikemi emon Koten manaman, pwan mwo ewe Koten Abraham, me ewe Koten Isaac, me ewe Koten Jacob; iwe i ena pwan chok Kot ewe a forata ekkewe nang me ewe fonufan, me mettoch meinisin ra nom non ir.\n\n12 Nengeni, a forata Adam, iwe pokiten Adam a fis ewe turutiwen aramas. Iwe pokiten ewe turutiwen aramas a feito Jises Kraist, pwan mwo ewe Sam me ewe Nau; iwe pokiten Jises Kraist a fis ewe ngasenon aramas.\n\n13 Iwe pokiten ewe ngasenon aramas, minne a fis me ren Jises Kraist, ra emmwenito sefan me mwen ewe Samon; ewer, iei ewe aan non minne aramas meinisin ra ngaseno, pokiten ewe manon Kraist a efisi ewe manausefan, minne a efisi ew ngaseno seni ew mour fochofoch, seni minne mour aramas meinisin repwe neno me ren ewe manamanen Kot nupwen ewe rappwa epwe tik; iwe repwe feito, ekkewe mi kisikis me pwan ekkewe mi napanap, iwe meinisin repwe uta me mwen an we nenien kapung, ra fen ngaseno me pichino seni ei foffon mano esemuch, minne mano ina ewe manon inis.\n\n14 Iwe mwirin epwe feito ewe kapung an ewe Emon mi Fel wor; iwe mwirin epwe feito ewe fansoun nupwen i ewe mi nimengaw epwe pwan nimengaw chok; iwe i ewe mi tupwon epwe pwan tupwon chok; i ewe mi pwapwa epwe pwan pwapwa chok; me i ewe ese pwapwa esap pwan pwapwa chok.\n\n15 Iwe iei, O ami meinisin ekkewe oua fen ekiekieta ngenikemi pwisin emon kot ese tongeni fori manaman, ua mochen eisinikemi, ekkei mettoch meinisin ra fen fis, usun minne ua fen apasa? Ewe soponon a fen feito? Nengeni ua apasa ngenikemi, Apw; iwe Kot esamo kouno an epwe emon Koten manaman.\n\n16 Nengeni, ekkewe mettoch minne Kot a fen fori rese amwarar me non mesemi? Ewer, iwe ion a tongeni weweiti ekkewe angang mi amwarar an Kot?\n\n17 Ion epwe apasa pwe esap ew manaman pwe seni an kapas ewe nang me ewe fonufan ra foruta; me seni pochokunen an kapas aramas ra foruta seni ewe puunun fonufan; me seni pochokunen an kapas manaman ra fen fis?\n\n18 Iwe ion epwe apasa pwe Jises Kraist ese fori chommong manaman mi amwarar? Iwe mi wor chommong manaman mi amwarar ra fen fis me ren poun ekkewe aposel.\n\n19 Iwe ika mi wor manaman ra fen fis akkom, pwata Kot a kouno an epwe emon Koten manaman nge inamo mi fen pwan Emon ese sisiwin? Iwe nengeni, ua apasa ngenikemi i ese ekkesiwin; ika pwe epwe siwin epwe kouno an epwe emon Kot; iwe i ese kouno an epwe emon Kot, me i emon Koten manaman.\n\n20 Iwe ewe popun pwata i a kouno ne fori manaman nein ekkewe noun aramas pwe pokiten ra kukkununo non ar nuku, me suno seni ewe aan mi pung, me rese sinei ewe Kot ewe ra nuku non.\n\n21 Nengeni, ua apasa ngenikemi pwe ion a nuku non Kraist, ese tipemwaramwarei och mettoch, met chok epwe tingorei ewe Sam non iten Kraist epwe kawor ngeni i; iwe ei pwon epwe ngeni aramas meinisin, pwan mwo tori soponon ewe fonufan.\n\n22 Pun nengeni, iei anon Jises Kraist, ewe Noun Kot, ngeni noun kewe chon kuno ekkewe repwe nomwetiw, ewer me pwan ngeni noun chon kuno meinisin, ir mi rongorong me non ewe mwicheich: Oupwe feino non unusen ewe fonufan, me afanafana ewe kapas allim ngeni aramas meinisin;\n\n23 Iwe i ewe a nuku me a papatais epwe manau, nge i ewe ese nuku epwe poutmwanino;\n\n24 Iwe ekkei esisin repwe fiti ir ekkewe ra nuku—non itei repwe asueno ekkewe tefin; repwe kapas ren minafon kapasen ekis; repwe pwisata serepenit; iwe ika repwe unumi och mettoch epwe efisi mano esap efeiengawer; repwe wata pour won ekkewe mi semwen iwe repwe chikar;\n\n25 Iwe ion chok epwe nuku non itei, ese tipemwaramwarei och mettoch, ngeni i upwe apungano ai kewe kapas meinisin, pwan mwo tori soponon ewe fonufan.\n\n26 Iwe iei, nengeni, ion a tongeni ungeni ekkewe angang an ewe Samon? Ion a tongeni amam an kewe kapas? Ion epwe uta ne ungeni ewe manaman mi napanap an ewe Samon? Ion epwe oput ekkewe angang an ewe Samon? Ion epwe oput ekkewe noun Kraist? Nengeni, ami meinisin chon oputa ekkewe angang an ewe Samon, pun oupwe mwar me mano non pekin ngun.\n\n27 O ina minne ousap koput, me ousap mwar, nge oupwe ausening ngeni ekkewe kapas an ewe Samon, me tingorei ewe Sam non iten Jises fan iten met chok mettoch mi auchea ngenikemi. Ousap tipemwaramar, nge oupwe nuku, me poputa usun fansoun nom, me feito ngeni ewe Samon fiti unusen netipemi, me anganga pwisin ami amaunau ren nuokus me chechech me mwen i.\n\n28 Oupwe mirit non ami kewe ranin sossot; pwiniti seni kemi nimengaw meinisin; ousap tingor, pwe oupwe osonapano won ami kewe mochenia mi ngaw, nge tingor ren pochokunen nukuchar, pwe ousap tup ngeni sossot, nge oupwe angang ngeni ewe Kot mi ennet me manau.\n\n29 Tumunu pwe ousap papatais nge ouse fich ngeni; tumunu pwe ousap angei ewe sakramentin Kraist nge ouse fich ngeni; nge oupwe tumunu pwe oupwe fori mettoch meinisin non nimenimoch, me fori non iten Jises Kraist, ewe Noun ewe Kot mi manau; iwe ika oupwe fori ei, me nikitu tori nesoponon, ousap katuruu.\n\n30 Nengeni, ua kapas ngenikemi usun ita ua kapas seni ekkewe mi mano; pokiten ngang mi sinei pwe oupwe angei ai kei kapas.\n\n31 Ousap esitaei pokiten ai use unusoch, pwan semei we, pokiten an ese unusoch, pwan ir ekkewe ra fen mak me mwan i; nge oupwe fen kinisou ngeni Kot pwe a fen pwarano ngenikemi usun am muan, pwe oupwe kaeo pwe oupwe kon mirit nap seni kem.\n\n32 Iwe iei, nengeni, am aua fen makkei ei uruo anongonong won am mirit, non ekkewe napanapen mak minne ra iteni me neim makken Egypt mi ekkesiwin, minne ra fen keititiw me siwin me rem, anongonong won am napanapen kapas.\n\n33 Iwe ika am kewe seleich mi watte am aupwe fen mak non kapasen Hebrew; nge ewe kapasen Hebrew a fen pwan siwin me rem; iwe ika am aufen mak non kapasen Hebrew, nengeni, esap wor muan non nouch uruo.\n\n34 Nge ewe Samon mi sinei ekkewe mettoch minne am aua fen makketiw, me ese pwan wor ekkoch aramas mi sinei kapasen fonuem; iwe pokiten ese wor pwan ekkoch aramas mi sinei kapasen fonuem, iei minne a amonnata ew popun fan iten awewen.\n\n35 Iwe ekkei mettoch ra makketiw pwe am aupwe tongeni animochueno ufem kewe seni chan pwim kewe, ekkewe ra fen kukkununo non ar nuku.\n\n36 Iwe nengeni, ekkei mettoch minne am aua fen mochen usun pwim kewe, ewer, pwan mwo ar niwin sefan ngeni ewe miritin Kraist, ra anongonong won ekkewe iotek an ekkewe souneng meinisin ekkewe ra nonnom non ewe fonu.\n\n37 Iwe amwo ewe Samon Jises Kraist epwe mutata pwe ar kewe iotek repwe ponu anongonong won ar nuku; me amwo Kot ewe Sam epwe chechemeni ewe pwon minne a fen fori ngeni ewe imwen Israel; me amwo epwe afeiochur feinfeino chok, seni ar nuku non iten Jises Kraist. Amen.\n\n", "ether 1": "[center][font_size=26]Ewe Puken Ether[/font_size][/center]\n\nEwe uruon ekkewe chon Jared, ra angei seni ekkewe rue me ruanu seleich ra pwá me ren ekkewe aramasen Limai non ekkewe ranin King Mosaia.\n\n[center][font_size=26]Sopun 1[/font_size][/center]\n\n[i]Moronai a ammwochu ekkewe mak an Ether—An Ether uruon neuo a affateno—Ewe kapasen ekkewe chon Jared ese rukono atun ewe Tower Papel—Ewe Samon a pwon pwe epwe emmwenir ngeni ew fonu mi kefinita me fori ir repwe ew muu mi napanap.[/i]\n\n1 Iwe iei ngang, Moronai, ua sopweno ne awora ew uruon ekkewe aramasen nom ekkewe ra ninnino me ren poun ewe Samon won unungen ei fonu ennefen.\n\n2 Iwe ua angei ai uruo seni ekkewe rue me ruanu seleich minne ra pwá me ren ekkewe aramasen Limai, minne a iteni ewe Puken Ether.\n\n3 Iwe pokiten ua ekieki pwe ewe aewin kinikinin ei uruo, minne a kapas usun forutan ewe fonufan, me pwan usun Adam, me ew uruo seni ena fansoun pwan tori ewe tower mi tekia, me met chok mettoch a fis me nein ekkewe noun aramas tori ena fansoun, a fen nom nein ekkewe chon Jew—\n\n4 Iei minne use makkei ekkena mettoch minne ra fis seni ekkewe ranin Adam tori ena fansoun; nge ra nom won ekkewe seleich; iwe ion epwe kuner, i ewe pwan chok epwe wor an manaman pwe i epwe angei ewe unusochun uruo.\n\n5 Nge nengeni, use makkei ewe unusochun uruo, nge ew kinikinin ewe uruo ua makkei, seni ewe tower feitiw ngeni atun ar we ra ninnino.\n\n6 Iwe non ei napanap ua makkei ewe uruo. I ewe a makkei ei uruo itan Ether, iwe i emon mwirimwirin Koriantor.\n\n7 Koriantor i ewe noun Moron.\n\n8 Iwe Moron i ewe noun Item.\n\n9 Iwe Item i ewe noun Ahah.\n\n10 Iwe Ahah i ewe noun Seth.\n\n11 Iwe Seth i ewe noun Siplon.\n\n12 Iwe Siplon i ewe noun Kom.\n\n13 Iwe Kom i ewe noun Koriantum.\n\n14 Iwe Koriantum i ewe noun Amnikata.\n\n15 Iwe Amnikata i ewe noun Aaron.\n\n16 Iwe Aaron i mwirimwirin Heth, i ewe noun Iartam.\n\n17 Iwe Iartam i ewe noun Lip.\n\n18 Iwe Lip i ewe noun Kish.\n\n19 Iwe Kish i ewe noun Korom.\n\n20 Iwe Korom i ewe noun Levi.\n\n21 Iwe Levi i ewe noun Kim.\n\n22 Iwe Kim i ewe noun Morianton.\n\n23 Iwe Morianton i emon mwirimwirin Replakes.\n\n24 Iwe Replakes i ewe noun Ses.\n\n25 Iwe Ses i ewe noun Heth.\n\n26 Iwe Heth i ewe noun Kom.\n\n27 Iwe Kom i ewe noun Koriantum.\n\n28 Iwe Koriantum i ewe noun Imer.\n\n29 Iwe Imer i ewe noun Omer.\n\n30 Iwe Omer i ewe noun Sul.\n\n31 Iwe Sul i ewe noun Kip.\n\n32 Iwe Kip i ewe noun Oria, i ewe noun Jared;\n\n33 Minne Jared a feito fiti pwin we me ar kewe famini, fiti pwan ekkoch me ar kewe famini, seni ena tower mi tekia, atun ewe fansoun ewe Samon a aruka kapasen ekkewe aramas, me akkapon non an ningeringer pwe repwe toropas fetan won unusen unungen ewe fonufan; iwe anongonong won ewe kapas an ewe Samon ekkewe aramas ra toropas fetan.\n\n34 Iwe pwin Jared we emon mwan mi watte me pochokun, me emon mwan a fokkun chen me ren ewe Samon, Jared, pwin we, a apasa ngeni i: Sio ngeni ewe Samon, pwe i esap aruka kich ach sisap weweiti ach kewe kapas.\n\n35 Iwe non ewe fansoun pwe pwin Jared we a sio ngeni ewe Samon, iwe a wor an ewe Samon kirekiroch won Jared; iei minne ese aruka ewe kapasen Jared; iwe Jared me pwin we rese rukono.\n\n36 Iwe Jared a apasa ngeni pwin we: Sio sefan ngeni ewe Samon, iwe eni pwe epwe akkunano an song seni ir ekkewe ir chiechiach, pwe i esap aruka ar kapas.\n\n37 Iwe non ewe fansoun pwe pwin Jared we a sio ngeni ewe Samon, iwe a wor an ewe Samon kirekiroch won chiechier kewe me ar kewe pwan famini, iwe rese rukono.\n\n38 Iwe non ewe fansoun pwe Jared a kapas sefan ngeni pwin we, a apasa: Feino me eisini ewe Samon ika i epwe atoukich seni ewe fonu, iwe ika i epwe atoukich seni ewe fonu, sio ngeni i ika sipwe no ia. Iwe ion epwe sinei nge eni ewe Samon epwe uweikich ngeni non ew fonu minne mi kefinita nap seni meinisin won ewe fonufan? Iwe ika epwe ina, sipwe nikitu ngeni ewe Samon, pwe sipwe angei pwe fonuach.\n\n39 Iwe non ewe fansoun pwe pwin Jared we a sio ngeni ewe Samon anongonong won met minne a fen affateno me ren awen Jared.\n\n40 Iwe non ewe fansoun pwe ewe Samon a rongorong ngeni pwin Jared we, me a wor an kirekiroch won, iwe a apasa ngeni i:\n\n41 Feino me ionfengeni noum penen man, niemwan me pwan niefefin, seni sokopaten nikinik; me pwan seni foun iran ewe puun seni sokopaten nikinik; me om famini; me pwan Jared pwium we me an famini; me pwan chiechiom me ar famini, me chiechian Jared me ar famini.\n\n42 Iwe nupwen om wes ne fori ei kopwe feino me mwer ne feitiw ngeni ewe nemonun chuk minne a nom ennefen. Iwe ikewe ngang upwe churuk, iwe ngang upwe feino me mwom ngeni non ew fonu minne mi kefinita nap seni fonuen ewe fonufan meinisin.\n\n43 Iwe ikewe ngang upwe efeiochuk me mwirimwirum, me seikata ngeniei seni mwirimwirum, me mwirimwirin pwium we, me ekkewe repwe fituk, ew muu mi napanap. Iwe esap wor emon epwe napanap seni ewe muu minne upwe seikata ngeniei seni mwirimwirum, me won unusen unungen ewe fonufan. Iwe ei ngang upwe fori ngonuk pokiten ei nangatamen fansoun ka fen sio ngeniei.\n\n", "ether 2": "[center][font_size=26]Sopun 2[/font_size][/center]\n\n[i]Ekkewe chon Jared ra amonnata ar sai ngeni ew fonuen pwon—A ew fonu mi kefinita won minne aramas repwe angang ngeni Kraist are rosotiw—Ewe Samon a kapas ngeni pwin Jared we non unungat awa—Ekkewe chon Jared ra fana ekkoch mwota—Ewe Samon a eisini pwin Jared we pwe epwe awora mefian ren ifa usun an ekkewe mwota repwe saram.[/i]\n\n1 Iwe non ewe fansoun pwe Jared me pwin we, me ar kewe famini, me pwan chiechian Jared me pwin we me ar famini, ra feitiw ngeni ewe nemonun chuk minne a nom ennefen, (iwe itan ewe nemonun chuk Nimrod, pokiten a eiteit mwirin ewe chon kut man mi napanap) fiti nour kewe penen man minne ra fen ionfengeni, niemwan me niefefin, seni sokopaten nikinik.\n\n2 Iwe ra pwan for sar me tuf mansusun fan nang; iwe ra pwan ammonata ew sepi, non minne ra uwei ngeni ir ekkewe ikken non ekkewe konik.\n\n3 Iwe ra pwan uwei ngeni ir deseret, minne, ren awewen kapas, itan punechin sisata; iwe iei ra uwei ngeni ir mwicheichen sisata, me sokopaten met minne mi nom won unungen ewe fonu, foun iran sokopaten nikinik.\n\n4 Iwe non ewe fansoun pwe nupwen ra feitiw ngeni ewe nemonun chuken Nimrod ewe Samon a feitiw me kapas ngeni pwin Jared we; iwe a nom non ew kuchu, iwe pwin Jared we ese kuna i.\n\n5 Iwe non ewe fansoun pwe ewe Samon a annuku ngeni ir pwe repwe feino ngeni non ewe fonu pon, ewer, ngeni non ena kinikin ikewe esamo wor aramas ra fen no ie akkom. Iwe non ewe fansoun pwe ewe Samon a feino me mwer, me a kapas ngeni ir nupwen a uta non ew kuchu, me ngeni ir aurour ika ian repwe saino ie.\n\n6 Iwe non ewe fansoun pwe ra sai non ewe fonu pon, me ra fana ekkoch mwota, non minne ra sai won chommong matau, iwe ra soposopono ne emmwen me ren poun ewe Samon.\n\n7 Iwe ewe Samon esap mutata pwe repwe kouno won ewe epekin ewe sat non ewe fonu pon, nge i a mochen pwe repwe feito pwan mwo ngeni ewe fonuen pwon, minne mi kefinita nap seni meinisin pwan ekkoch fonu, minne ewe Samon Kot a fen tumunu fan iten ew aramas mi tupwon.\n\n8 Iwe a fen akkapon non an ningeringer ngeni pwin Jared we, pwe ion chok epwe fonueni ei fonuen pwon, seni ei fansoun me feinfeino, repwe angang ngeni i, ewe ennetin me anamonun Kot, are esap ina repwe rosotiw nupwen unusochun an ningeringer epwe feito wor.\n\n9 Iwe iei, sia tongeni kuna ekkewe annuk an Kot usun ei fonu, pwe a ew fonuen pwon; iwe met chok muu epwe fonueni epwe angang ngeni Kot, are esap ina repwe rosotiw nupwen unusochun an ningeringer epwe feito wor. Iwe unusochun an ningeringer a feito wor nupwen ra wachemukeno non angangangaw.\n\n10 Pun nengeni, ei a ew fonu minne mi kefinita nap seni meinisin pwan ekkoch fonu; ina minne i ewe epwe fonueni epwe angang ngeni Kot are esap ina epwe rosotiw; pun ina ewe annuk esemuch an Kot. Iwe esap mwen unusochun angangangaw me nein ekkewe semiriten ewe fonu, ar repwe rosotiw.\n\n11 Iwe ei a feito ngenikemi, O ami chon Gentile, pwe oupwe tongeni sinei ekkewe annuk an Kot—pwe oupwe tongeni aier, me ousap soposopono non ami angangangaw tori ewe unusoch epwe feito, pwe oupwe tongeni watiw ewe unusochun ningeringer an Kot womi usun ekkewe aramasen ewe fonu ra fen fori.\n\n12 Nengeni, ei a ew fonu mi kefinita, iwe met chok muu epwe fonueni epwe ngaseno seni fotek, me seni kanapus, seni ekkoch muu meinisin fan nang, ika pwe repwe angang ngeni ewe Koten ewe fonu, i Jises Kraist, ewe a fen pwano me ren ekkewe mettoch minne sia fen makketiw.\n\n13 Iwe iei ua sopweno ai uruo; pun nengeni, non ewe fansoun pwe ewe Samon a uweiato Jared me pwin we ngeni ewe anonnonun sat minne a eimufeseni ekkewe fonu. Iwe nupwen ar feito ngeni ewe sat ra aueta imwer kewe imw mangaku; iwe ra eita ngeni ewe neni Morinakamer; iwe ra nonnom non imw mangaku, me nonnom non imw mangaku won oressetin ewe fonu ren ukukun ruanu ier.\n\n14 Iwe non ewe fansoun atun nesopun ewe ruanu ier pwe ewe Samon a feito sefan ngeni pwin Jared we, me a uta non ew kuchu me kapas ngeni i. Iwe ren ukukun unungat awa ewe Samon a kapas ngeni pwin Jared we, me fonou i pokiten ese chechemeni an epwe kokkori iten ewe Samon.\n\n15 Iwe pwin Jared we a aier seni ewe ngaw minne a fen fori, me a kokkori iten ewe Samon fan iten pwin kewe ekkewe ra nonnom ren. Iwe ewe Samon a apasa ngeni i: Upwe omusokono me pwium kewe seni ar tipis; nge ousap chiwen tipis sefan, pun oupwe chechemeni pwe Nguni we esap chok nonnom ren aramas; ina minne, ika oupwe tipis tori ami oupwe unusochun mwukono oupwe pokupokuno me mwen mesen ewe Samon. Iwe ikkei ai ekiek usun ewe fonu minne upwe ngenikemi pwe fonuemi; pun epwe ew fonu mi kefinita nap seni meinisin pwan ekkoch fonu.\n\n16 Iwe ewe Samon a apasa: Feino angang me fana, anongonong won napanapen mwota minne ka fen akkom faner. Iwe non ewe fansoun pwe pwin Jared we a feino me angang, me pwan pwin kewe, me fana mwota anongonong won ewe napanap minne ra fen faner, anongonong won ekkewe aurour an ewe Samon. Iwe ir mi kukkun, me ir mi pan me on ewe matau, pwan usun panen emon mansusu me won ewe matau.\n\n17 Iwe ra faner anongonong won ew napanap pwe repwe fokkun ngut, pwe repwe tongeni amwochu konik usun chok ew sepi; iwe epinipinin we mi ngut usun ew sepi; me nepekin kewe mi ngut usun ew sepi; me nesopun kewe mi ken; me unungan we mi ngut usun ew sepi; me taman we a usun tamen efoch ira; me asaman we, nupwen a epung, mi ngut usun ew sepi.\n\n18 Iwe non ewe fansoun pwe pwin Jared we a sio ngeni ewe Samon, a apasa: O Samon, ua fen fori ewe angang minne ka fen annuku ngeniei, me ua fen fori ekkewe mwota anongonong won met ka fen auroura ngeniei.\n\n19 Iwe nengeni, O Samon, non ir ese wor saram; ian am aupwe akunnano ie? Iwe am aupwe pwan mano, pun non ir am ause tongeni ngasangas, tiwenon chok ewe asepwan minne mi nom non ir; iei minne am aupwe mano.\n\n20 Iwe ewe Samon a apasa ngeni pwin Jared we: Nengeni, kopwe fori ew pwang won unungan we, me pwan fan epinipinin; iwe nupwen oupwe mochen asepwan oupwe suki ewe pwang me angei asepwan. Iwe ika pwe ewe konik epwe kusunong womi, nengeni, oupwe apungano ewe pwang, pwe ousap mano non ewe konik a puunong.\n\n21 Iwe non ewe fansoun pwe pwin Jared we a fori, anongonong won met ewe Samon a fen annuku.\n\n22 Iwe a pwan sio ngeni ewe Samon a apasa: O Samon, nengeni ua fen fori usun ka fen annuku ngeniei; iwe ua fen amonnata ekkewe mwota fan iten nei kewe aramas, iwe nengeni ese wor saram non ir. Nengeni, O Samon, kopwe mutata pwe am aupwe saino won ei anonnonen matau non rochopwak?\n\n23 Iwe ewe Samon a apasa ngeni pwin Jared we: Met ka mochen pwe ngang upwe fori pwe epwe tongeni wor ami saram non wami kewe mwota? Pun nengeni, ouse tongeni awora asammwacho, pun ina repwe mwokutiw non kukkunun kinikin; ouse pwan tongeni wei ekkei ngenikemi, pun ousap no me ren saramen ekkei.\n\n24 Pun nengeni, oupwe usun chok emon raaw ne nukanapen ewe sat; pun ekkewe chukun nó repwe wutikemi. Nge inamo, upwe pwan uweikemita sefan seni anonnonen ewe sat; pun ekkewe asepwan ra fen tou seni non awei, me pwan ekkewe pungun ran me ekkewe konik ra puu ua fen tinaretiw.\n\n25 Iwe nengeni, ua amonnakemita ngeni ekkewe mettoch; pun ouse tongeni saino won ei anonnonen matau tiwenon chok ngang upwe amonnatakemita ngeni ekkewe nónón ewe sat, me ekkewe asepwan minne ra fen no, me ekkewe konik ra puu minne repwe feito. Iei minne met ka mochen upwe amonnata ngenikemi pwe epwe tongeni wor ami saram nupwen oua kokono non anonnonen ewe sat?\n\n", "ether 3": "[center][font_size=26]Sopun 3[/font_size][/center]\n\n[i]Pwin Jared we a kuna autun poun ewe Samon nupwen A atappa ekkewe engon me wonu foun fau—Kraist a pwari Ngunun inisin ngeni pwin Jared we—Ekkewe ir mi wor ar unusochun mirit rese tongeni eppet seni non ewe pwonupwon—Pisekin awewe kapas ra kawor pwe repwe pwari ewe uruon ekkewe chon Jared ngeni Saram.[/i]\n\n1 Iwe non ewe fansoun pwe pwin Jared we, (iei ukukun ekkewe mwota minne ra fen monneta pwe wanu) a feino ngeni ewe chuk, minne ra eita ngeni chukun Silem, pokiten fokkun tekian, me a etenau seni efou foun fau engon me wonu kukkunun foun fau; iwe ir mi pwechepwech me fatafatoch, pwan mwo usun kurufatochun ew kinas; iwe a uweir non poun me won ewe chuk, me a sio ngeni ewe Samon, a apasa:\n\n2 O Samon, ka fen apasa pwe am aupwe rokopwanino me ren ewe konik mi puu. Iei nengeni, O Samon, me kosap song ren noum chon angang pokiten an apwangapwang me mwom; pun am mi sinei pwe en mi pin me ka nonnom non ekkewe nang, me pwe am ause fich me mwom; pokiten turutiwen nonnomun inisim a fen soposopono ne ngaw; nge inamo, O Samon, ka fen ngenikem ew annuk pwe am aupwe kokoruk, pwe senuk am aupwe tongeni angei anongonong won am mochen.\n\n3 Nengeni, O Samon, ka fen wichikem pokiten am angangangaw, ka fen atoukemino, iwe ren ekkei chommong ier am aua fen nom non ewe fonu pon; nge inamo, ka fen umoumoch ngenikemi. O Samon, nenengeniei non kirekiroch, me akunnano om song seni ekkei nei aramas, me kosap mutata pwe repwe feino epekin ei monumonun matau non rochopwak; nge nengeni ekkei mettoch minne ua fen etenau seni ewe foun fau.\n\n4 Iwe ngang mi sinei, O Samon, pwe a fen wor unusen om manaman, me ka tongeni fori met chok ka mochen fan iten efeiochun aramas; iei minne atappa ekkei foun fau, O Samon, ren autun poum, me amonnareta pwe repwe tongeni sarameno me non ewe rochopwak; iwe repwe sarameno ngenikem me non ekkewe mwota minne am aua fen amonnata, pwe epwe tongeni wor am saram nupwen am aua saino epekin ewe sat.\n\n5 Nengeni, O Samon, ka tongeni fori ei. Am mi sinei pwe ka tongeni pwarano om manaman mi napanap, minne mi nikinikin kukkun ngeni miritin aramas.\n\n6 Iwe non ewe fansoun pwe nupwen pwin Jared we a apasa ekkei kapas, nengeni, ewe Samon a eitieu poun me atappa ekkewe foun fau ew me ew ren autun poun. Iwe ewe pwonupwon a ettino seni mesen pwin Jared we, iwe a kuna autun poun ewe Samon; iwe a usun autun poun emon mwan, usun chok aion me cha; iwe pwin Jared we a turuno me mwen ewe Samon, pun a nemenemeno ren nuokus.\n\n7 Iwe ewe Samon a kuna pwe pwin Jared we a turuno ngeni ewe puun; iwe ewe Samon a apasa ngeni i: Uta, pwata ka turuno?\n\n8 Iwe a apasa ngeni ewe Samon: Ua kuna autun poun ewe Samon, me ua nuokus ika pwe epwe wichiei; pun ngang use sinei pwe ewe Samon a wor aionan me chan.\n\n9 Iwe ewe Samon a apasa ngeni i: Pokiten om nuku ka fen kuna pwe upwe wata woi aion me cha; iwe ese mwo wor emon aramas akkom a fen feito mwei ren fokkun nuku usum; pun ika esap ina iwe kosap fen tongeni kuna autun pei. Ka kuna nap seni ei?\n\n10 Iwe a ponueni: Apw; Samon, pwari inisum ngeniei.\n\n11 Iwe ewe Samon a apasa ngeni i: Ka nuku ekkewe kapas minne upwe apasa?\n\n12 Iwe a ponueni: Ewer, Samon, ngang mi sinei pwe ka fen kapas ennet, pun en emon Koten ennet, me kose tongeni chofona.\n\n13 Iwe nupwen a apasa ekkei kapas, nengeni, ewe Samon a pwarano inisin ngeni i, me apasa: Pokiten ka sinei ekkei mettoch ka ngaseno seni ewe turutiw; iei minne ka fen emmwen sefanito mwei; iei minne ua pwarano inisi ngonuk.\n\n14 Nengeni, ngang i ewe a fen monneta seni nepoputan ewe fonufan pwe upwe angasano nei aramas. Nengeni, ngang Jises Kraist. Ngang ewe Sam me ewe Nau. Non ngang epwe wor an aramas meinisin manau, me esemuch, pwan mwo ekkewe repwe nuku non itei; iwe repwe winiti nei anuon me fopun.\n\n15 Iwe use mwo pwarano inisi ngeni aramas ekkewe ua fen fori akkom, pun ese mwo wor emon aramas akkom a fen nuku non ngang usun en. Ka kuna pwe ka fen for seni napanapei? Ewer, pwan mwo aramas meinisin ra for me nepoputan seni pwisin napanapei.\n\n16 Nengeni, ei inis, minne ka kuna iei, iei inisin nguni; iwe aramas ua fen forir seni napanapen inisin nguni; iwe usun chok ua fen pwato ngonuk me non ewe ngun ngang upwe pwá ngeni nei kewe aramas me non ewe aion.\n\n17 Iwe iei, pokiten ngang, Moronai, ua apasa pwe use tongeni fori ew unusochun uruon ekkei mettoch minne ra makketiw, iei minne a naf ngeniei pwe upwe apasa pwe Jises a pwarano pwisin inisin ngeni ei mwan non ewe ngun, pwan mwo anongonong won ewe napanap me non nikinikin ewe chok inis usun a pwarano pwisin inisin ngeni ekkewe chon Nifai.\n\n18 Iwe a angang ngeni i pwan mwo usun a angang ngeni ekkewe chon Nifai; iwe a fori ekkei meinisin, pwe ei mwan epwe tongeni sinei pwe i Kot, pokiten ekkewe chommong auchean angang minne ewe Samon a pwarano ngeni i.\n\n19 Iwe pokiten ewe mirit an ei mwan ese tongeni eppet seni an epwe kuna non ewe pwonupwon; iwe a kuna autun poun Jises, minne, nupwen an kuna, a turuno ren nuokus; pun a sinei pwe autun poun ewe Samon; iwe ese chiwen wor an nuku, pun a sinei, ese chiwen tipemwaramwar.\n\n20 Ina minne, pokiten a wor an ei unusochun miritin Kot, ese tongeni eppet seni an epwe kuna non ewe pwonupwon; iei minne a kuna Jises; iwe a angang ngeni i.\n\n21 Iwe non ewe fansoun pwe ewe Samon a apasa ngeni pwin Jared we: Nengeni, kosap mutata ekkei mettoch minne ka fen kuna me rongorong pwe repwe feino ngeni non ewe fonufan, tori ewe fansoun epwe feito pwe upwe eningano itei non ewe aion; ina minne, kopwe isonano ekkewe mettoch minne ka fen kuna me rongorong, me kosap pwari ngeni emon.\n\n22 Iwe nengeni, nupwen kopwe feito rei, kopwe makkeretiw me eppungareno, pwe esap wor emon epwe tongeni awewer; pun kopwe makker non ew kapas pwe resap tongeni anneani.\n\n23 Iwe nengeni, ekkei ruofou foun fau ngang upwe ngonuk, iwe kopwe pwan eppungareno fiti ekkewe mettoch minne kopwe makkeretiw.\n\n24 Pun nengeni, ewe kapas minne kopwe makketiw ua fen orukano; ina minne upwe fori non ai pwisin fansoun pwe ekkei foun fau repwe affatano ngeni mesen aramas ekkei mettoch minne kopwe makkeretiw.\n\n25 Iwe nupwen ewe Samon a apasa ekkei kapas, a pwarano ngeni pwiin Jared we ekkewe aramasen ewe fonufan meinisin minne ra fen fis, me pwan ekkewe repwe fis meinisin; iwe ese amwochur seni an kuna, pwan mwo tori amuchunon ewe fonufan.\n\n26 Pun a fen apasa ngeni i non fansoun akkom, pwe ika epwe nuku non i iwe i epwe tongeni pwari ngeni i mettoch meinisin—epwe pwano ngeni i; iei minne ewe Samon ese tongeni amwochu och mettoch seni i, pun a sinei pwe ewe Samon a tongeni pwari ngeni i mettoch meinisin.\n\n27 Iwe ewe Samon a apasa ngeni i: Makkei ekkei mettoch me eppungareno; iwe upwe pwarano ir non ai pwisin fansoun ngeni ekkewe noun aramas.\n\n28 Iwe non ewe fansoun pwe ewe Samon a annuku ngeni i pwe epwe eppungano ekkewe ruofou foun fau minne a fen angei, me esap pwari ir, tori ewe Samon epwe pwari ir ngeni ekkewe noun aramas.\n\n", "ether 4": "[center][font_size=26]Sopun 4[/font_size][/center]\n\n[i]Moronai a annuk pwe epwe eppungano ekkewe mak an pwin Jared we—Resap pwano tori epwe wor an aramas nuku usun pwin Jared we—Kraist a annuku aramas pwe repwe nuku An kewe kapas me ekkewe kapas An noun kewe chon kuno—Aramas ra annuk pwe repwe aier, nuku non ewe kapas allim, me manau.[/i]\n\n1 Iwe ewe Samon a annuku pwin Jared we pwe epwe feitiw seni ewe chuk seni fan mesen ewe Samon, me makkei ekkewe mettoch minne a fen kuna; iwe ir mi annuk seni ar repwe feito ngeni ekkewe noun aramas tori mwirin an epwe irapengesino won ewe irapenges; iwe ren ei popun king Mosaia a tumunur, pwe resap feito ngeni ewe fonufan tori mwirin an Kraist epwe pwisin pwarano inisin ngeni noun kewe aramas.\n\n2 Iwe mwirin an Kraist a ennetin pwarano inisin ngeni noun kewe aramas a annuku pwe repwe pwano.\n\n3 Iwe iei, mwirin ena, repwe kukkununo non ar nuku; iwe esap wor emon tiwenon chok ekkewe chon Leiman, iwe rese fen etiwa ewe kapas allimen Kraist; iei minne ua annuk pwe upwe opareno sefan non ewe puun.\n\n4 Nengeni, ua fen makkei won ekkei seleich ekkewe fokkun mettoch minne pwin Jared we a kuna; iwe ese mwo wor akkom auchean mettoch ra pwano nap seni ekkewe minne ra pwano ngeni pwin Jared we.\n\n5 Ina minne ewe Samon a fen annuku ngeniei pwe upwe makkeretiw; iwe ua fen makkeretiw. Iwe a annuku ngeniei pwe upwe eppungareno; me a pwan annuku ngeniei pwe upwe eppungano ekkewe pisekin awewer; ina minne ua fen eppungano ekkewe pisekin awewe, anongonong won ewe annuk an ewe Samon.\n\n6 Pun ewe Samon a apasa ngeniei: Resap feino ngeni ekkewe chon Gentile tori ewe ran repwe aier seni ar angangangaw, me repwe nimenimoch me mwen ewe Samon.\n\n7 Iwe non na ran pwe repwe aea nuku non ngang, anon ewe Samon, pwan mwo usun pwin Jared we a fori, pwe repwe enimenimochuno non ngang, iwe ngang upwe pwarano ngeni ir ekkewe mettoch minne pwin Jared we a kuna, pwan mwo tori ai upwe sukano ngeni ir ai kewe pwarata meinisin, anon Jises Kraist, ewe Noun Kot, ewe Semen ekkewe nang me ewe fonufan, me mettoch meinisin non ir.\n\n8 Iwe i ewe epwe ungeni ewe kapasen ewe Samon, i epwe anumamau; iwe i ewe epwe amam ekkei mettoch, i epwe anumamau; pun ngeni ir ngang usap pwari auchean mettoch, anon Jises Kraist; pun ngang i ewe a kapas.\n\n9 Iwe pokiten ai annuk ekkewe nang ra sukuno me ra appung; me pokiten ai kapas ewe fonufan epwe chechech; me pokiten ai annuk aramasan kewe repwe mano, pwan mwo ren ekkei.\n\n10 Iwe i ewe ese nuku ai kewe kapas ese nuku nei kewe chon kuno; iwe ika pwe ngang use kapas, ousap apungu; pun oupwe sinei pwe ngang ewe a kapas, atun ewe ranin soponon.\n\n11 Nge i ewe a nuku ekkei mettoch minne ua fen apasa, i ngang upwe churi ren pwanon Nguni we, iwe i epwe sinei me epwe pwarata. Pun pokiten Nguni we i epwe sinei pwe ekkei mettoch mi ennet; pun a pesei aramas pwe repwe fori mi öch.\n\n12 Iwe met chok mettoch a pesei aramas pwe repwe fori mi öch a feito seniei; pun öch ese feito seni seni emon tiwenon chok seniei. Ngang ewe chok a emmweni aramas pwe repwe fori mi öch meinisin; i ewe esap nuku ai kewe kapas esap nukuei—pwe ngang mi fis; iwe i ewe esap nukuei esap nuku ewe Sam ewe a tinieito. Pun nengeni, ngang ewe Sam, ngang ewe Saram, me ewe manau, me ewe ennetin ewe fonufan.\n\n13 Feito rei, O ami chon Gentile, iwe upwe pwari ngenikemi ekkewe auchean mettoch, ewe mirit minne a kopeno pokiten nukunukumang.\n\n14 Feito rei, O ami imwen Israel, iwe epwe pwano ngenikemi ifa usun auchean mettoch ewe Sam a fen isonano fan itemi, seni nepoputan ewe fonufan; iwe esemo feito ngenikemi, pokiten nukunukumang.\n\n15 Nengeni, nupwen oupwe kamweno ena pwonupwonun nukunukumang minne a efisi pwe oupwe nonnom non ami anoninenin nikinikin fofforungaw, me pochokunen netip, me achunnen ekiek, mwirin ekkewe auchean me amwararen mettoch minne ra fen kopeno seni nepoputan ewe fonufan senikemi—ewer, nupwen oupwe kokkori iten ewe Sam non itei, ren ew netip mi netipechou me netip niemam, iwe oupwe sinei pwe ewe Sam a fen chechemeni ewe pwon mi pin minne a fori ngeni sememi kewe, O imwen Israel.\n\n16 Iwe mwirin ai kewe pwarata minne ua fen annuku pwe repwe makketiw me ren nei we chon angang John repwe sukuno me ne mesen ekkewe aramas meinisin. Chechemeni, nupwen oupwe kuna ekkei mettoch, oupwe sinei pwe ewe fansoun a arapeto pwe repwe pwano non ewe wesen foffor.\n\n17 Iei minne, nupwen oupwe angei ei uruo oupwe sinei pwe we angangen ewe Sam a fen poputa me won unusen unungen ewe fonu.\n\n18 Iei minne, oupwe aier ami meinisin ekis meinisin won ewe fonufan, me feito rei, me nuku non ai we kapas allim, me papataisino non itei; pun i ewe a nuku me a papataisino epwe manau; nge i ewe ese nuku epwe poutmwanino; iwe esisin repwe fitir ekkewe ra nuku non itei.\n\n19 Iwe feioch i ewe a pwá pwe mi nikitu ngeni itei non ewe ranin soponon, pun i epwe seikita pwe epwe nonnom non ewe muu a monneta fan itan seni nepoputan ewe fonufan. Iwe nengeni pwe ngang ewe a kapas. Amen.\n\n", "ether 5": "[center][font_size=26]Sopun 5[/font_size][/center]\n\n[i]Unumon chon pwarata me ewe angang pwisin repwe fis pwe ew pisekin pwarata usun ennetin ewe Puken Mormon.[/i]\n\n1 Iwe iei ngang, Moronai, ua fen makketiw ekkewe kapas minne ua annuk upwe fori, anongonong won ai chechemeni; iwe ua fen urenikemi ekkewe mettoch minne ua fen eppungano; iei minne ousap attaper ren ami oupwe awewer; pun ena mettoch mi annuk senikemi, tiwenon chok atun och fansoun epwe mirit non Kot.\n\n2 Iwe nengeni, oupwe tongeni tufich pwe oupwe mumuta ne pwari ekkewe seleich ngeni ir ekkewe repwe aninis ne forata ei angang;\n\n3 Iwe repwe pwano ngeni unumon me ren ewe manamanen Kot; ina minne repwe sinei usun ennetin pwe ekkei mettoch mi ennet.\n\n4 Iwe non awen unumon chon pwarata ekkei mettoch repwe foruno; iwe ewe kapasen pwarata an unumon, me ei angang, non minne epwe pwano me ren manamanen Kot me pwan an kapas, usun minne ewe Sam, me ewe Nau, me ewe Ngun mi Fel ra pwarata—iwe ekkei meinisin repwe fis pwe pisekin pwarata ngeni ewe fonufan atun ewe ranin soponon.\n\n5 Iwe ika pwe repwe aier me feito ngeni ewe Sam non iten Jises, repwe ketiwenong non ewe muun Kot.\n\n6 Iwe iei, ika ese wor ai pochokunen mumuta usun ekkei mettoch, ousap apungu; pun oupwe sinei pwe a wor ai pochokunen mumuta nupwen oupwe kunaei, iwe sipwe uta me mwen Kot atun ewe ranin soponon. Amen.\n\n", "ether 6": "[center][font_size=26]Sopun 6[/font_size][/center]\n\n[i]Wan ekkewe chon Jared kewe mwota ra mwokut me ren ekkewe asepwan ngeni ewe fonuen pwon—Ekkewe aramas ra mwareiti ewe Samon ren An kirekiroch—Oria a kefinita epwe king me wor—Jared me pwin we ra mano.[/i]\n\n1 Iwe iei ngang, Moronai, ua sopweno ne makkei ewe uruon Jared me pwin we.\n\n2 Pun non ewe fansoun mwirin ewe Samon a amonnata ekkewe foun fau minne pwin Jared we a uweireta ngeni ewe chuk, pwin Jared we a feitiw seni ewe chuk, iwe a wano ekkewe foun fau non ekkewe mwota minne ra monneta, efou non nesopun efoch; iwe nengeni, ra awora saram ngeni ekkewe mwota.\n\n3 Iwe iei ewe Samon a annuku ekkewe foun fau pwe repwe saram non rochopwak, pwe repwe awora saram ngeni mwan, fefin, me semirit, pwe resap saino epekin ekkewe anonnonen matau non rochopwak.\n\n4 Iwe non ewe fansoun pwe nupwen ra amonnata sokopaten mwongo, pwe ren ewe popun repwe tongeni soposopono ne manau me won ewe matau, me pwan mwongo fan iten nour kewe penen man me pwin man, me met chok watten man are man are mansusu pwe repwe uweir—iwe non ewe fansoun pwe nupwen ar wes ne fori ekkei mettoch meinisin ra tota won war kewe sipw are mwota, me saino non ewe sat, ra nikitano inisir ngeni ewe Samon ar Kot.\n\n5 Iwe non ewe fansoun pwe ewe Samon Kot a annuku pwe epwe wor ew pochokunen asepwan epwe enien me won unungen ekkewe matau, ngeni ewe fonuen pwon; iwe iei ra nuwet fetan me won nónón ewe sat me mwen ewe asepwan.\n\n6 Iwe non ewe fansoun pwe fan chommong ra kokono non anonnonen ewe sat, pokiten ekkewe chukun nó minne ra turutiw wor, me pwan ewe watten me anoninenin monumon minne ra fis me ren pochokunen ewe asepwan.\n\n7 Iwe non ewe fansoun pwe nupwen ar kokono non ewe matau ese wor konik a tongeni efeiengawer, pokiten war kewe mwota mi ngut usun ew sepi, me ir mi pwan ngut usun ewe waimw wan Noah; iei minne nupwen ar rokopwanino ren chommong matau ra sio ngeni ewe Samon, iwe a uweir sefanita ngeni won unungen ekkewe matau.\n\n8 Iwe non ewe fansoun pwe ewe asepwan ese tongeni kouno ne enien ngeni ewe fonuen pwon nupwen ir mi nom won ekkewe matau; iwe iei ra paseno me mwen ewe asepwan.\n\n9 Iwe ra kön mwareiti ngeni ewe Samon; ewer, pwin Jared we a kön mwareiti ngeni ewe Samon, me a kinisou me mwareiti ewe Samon unusen nangatamen ewe ran; iwe nupwen ewe pwinin a feito, rese kouno ne mwareiti ewe Samon.\n\n10 Iwe iei ra paseno; me ese wor anungawen ewe sat a tongeni kupireno, pwan raaw rese tongeni atareno; iwe a soposopono ne wor ar saram, ika pwe me won ewe matau are fan ewe matau.\n\n11 Iwe iei ra paseno, wunupuku faik me ruanu ran won ewe matau.\n\n12 Iwe ra in won orossetin ewe fonuen pwon. Iwe nupwen ra eipwatiw pecher won orossetin ewe fonuen pwon ra chappetiw won unungen ewe fonu, me ra etipetekisona inisir me mwen ewe Samon, me ra kechiwen pwapwa me mwen ewe Samon, pokiten chommongun an umoumoch mi napanap wor.\n\n13 Iwe non ewe fansoun pwe ra feino won unungen ewe fonu, me poputa ne anganga ewe puun.\n\n14 Iwe a wor fomon noun Jared anuon; iwe ra iteni Jekom, me Kilka, me Maha, me Oria.\n\n15 Iwe pwin Jared we a pwan nouni ekkoch anuon me fopun.\n\n16 Iwe chiechien Jared kewe me pwin we ra ukukun arap ngeni rue me ruomon aramas; iwe ra pwan nouni ekkoch anuon me fopun me mwen ar feito ngeni ewe fonuen pwon; iwe iei minne ra poputa ne chommong.\n\n17 Iwe ra kaeo pwe repwe fetan tipetekison me mwen ewe Samon; iwe ra pwan kaeo seni asan.\n\n18 Iwe non ewe fansoun pwe ra poputa ne toropas fetan me won unungen ewe fonu, me chommongono me anganga ewe puun; iwe ra pochokununo me won ewe fonu.\n\n19 Iwe pwin Jared we a poputa ne chinnapeno, me kuna pwe epwe mwitir feitiw ngeni ewe peias; ina minne a apasa ngeni Jared: Sipwene ionfengeni nouch kewe aramas pwe sipwe anneanir, pwe sipwe tongeni sinei seni ir met repwe mochen senikich me mwen ach sipwe feitiw ngeni ewe peias.\n\n20 Iwe ina minne ekkewe aramas ra ionfengen. Iei ukukun ekkewe anuon me fopun noun pwin Jared we ir rue me ruomon aramas; me ukukun ekkewe anuon me fopun noun Jared engon me ruomon, a wor fomon noun anuon.\n\n21 Iwe non ewe fansoun pwe ra anneani nour kewe aramas; iwe mwirin ar anneani ir, ra mochen seni ir ekkewe mettoch minne ra mochen ir repwe fori me mwen repwe feitiw ngeni peiaser.\n\n22 Iwe non ewe fansoun pwe ekkewe aramas ra mochen seni ir pwe repwe epiti emon nein nour kewe anuon pwe epwe emon king wor.\n\n23 Iwe iei nengeni, ei mi enetipengaw ngeni ir. Iwe pwin Jared we a apasa ngeni ir: Ennetin ei mettoch a emmwen ngeni fotek.\n\n24 Nge Jared a apasa ngeni pwin we: Mut ngeni ir pwe epwe wor emon nour king. Iwe iei minne a apasa ngeni ir: Oupwe finata seni me nein nöum kewe anuon emon king, ion chok oua mochen.\n\n25 Iwe non ewe fansoun pwe ra finata ennetin ewe mwanichi noun pwin Jared we; iwe itan Peikak. Iwe non ewe fansoun pwe ese etiwa me ese mochen pwe epwe nour king. Iwe ekkewe aramas ra mochen pwe seman we epwe echimwa i, nge seman we ese mochen; iwe a annuku ngeni ir pwe resap echimwa emon pwe epwe nour king.\n\n26 Iwe non ewe fansoun pwe ra finata meinisin pwin Peikak kewe, iwe rese mochen.\n\n27 Iwe non ewe fansoun pwe ekkewe anuon noun Jared rese pwan mochen, meinisin ir tiwenon chok emon; iwe Oria a kepit pwe epwe king won ekkewe aramas.\n\n28 Iwe a poputa ne nemenem, iwe ekkewe aramas ra poputa ne feiochuno; iwe ra fokkun pisekisekino.\n\n29 Iwe non ewe fansoun pwe Jared a mano, me pwan pwin we.\n\n30 Iwe non ewe fansoun pwe Oria a fetan tipetekison me mwen ewe Samon, me a chechemeni ifa usun auchean mettoch ewe Samon a fen fori fan iten semer kewe.\n\n", "ether 7": "[center][font_size=26]Sopun 7[/font_size][/center]\n\n[i]Oria a nemenem non wenechar—Fansoun ewe napanapen angei pochokun me fiu, ekkewe muun Sul me Kohor ra foruta—Soufos ra esita fofforungawen me ewe fen ngeni niosun anu muan an ekkewe aramas, ekkewe ra aier mwirin.[/i]\n\n1 Iwe non ewe fansoun pwe Oria a fori kapung won ewe fonu non wenechar non unusen ranin kewe, ranin kewe ra fokkun chommong.\n\n2 Iwe a nouni ekkoch anuon me fopun; ewer, a nouni inik me emon, me neir mi wor rue me unumon anuon.\n\n3 Iwe non ewe fansoun pwe a pwan nouni Kip non an ierin chinnap. Iwe non ewe fansoun pwe Kip a nemenem non nenian we; iwe Kib a nouni Korior.\n\n4 Iwe nupwen Korior a inik me ru ierin a ungeni seman we, me feino me nonnom non ewe fonuen Nior; iwe a nouni ekkoch anuon me fopun, iwe ra fokkun mesoch; ina minne Korior a emmwenano chommong aramas pwe repwe tapweno mwirin.\n\n5 Iwe nupwen a ionfengeni ew mwichen sounfiu a feita ngeni ewe fonuen Moron ikewe ewe king a nonnom ie, me a uwei i ngeni fotek, minne a efisi ewe osini epwe pwonueta an pwin Jared we pwe repwe emmwen ngeni non fotek.\n\n6 Iei ewe fonuen Moron, ikewe ewe king a nonnom ie, a arap ngeni ewe fonu minne a iteni Tatakis me ren ekkewe chon Nifai.\n\n7 Iwe non ewe fansoun pwe Kip a nonnom non fotek, me noun kewe aramas ra nom fan nemenien Korior noun we anuon, tori an a fokkun chinnapeno; nge inamo Kip a nouni Sul non an ierin chinnap, nupwen an mi chok nom non fotek.\n\n8 Iwe non ewe fansoun pwe Sul a song ren pwin we; iwe Sul a pochokununo, me a fokkun pochokun napanap anongonong won pochokunen emon mwan; me a pwan pochokun napanap non kapung.\n\n9 Ina minne, a feito ngeni ewe chukuchukuta Ephraim, iwe a etenau seni ewe chukuchukuta, me for ketinas seni mecha pwe noun ekkewe ir a emmwenareno pwe repwe tapweno mwirin; iwe mwirin an a episekareno ren ketinas a niwin ngeni ewe teninimw Nior, me maun ngeni pwin we Korior, ren minne popun i a angei ewe muu me eniwini ngeni seman we Kip.\n\n10 Iwe iei pokiten ewe mettoch minne Sul a fori, seman we a wata won i ewe muu; iei minne a poputa ne nemenem non nenian seman we.\n\n11 Iwe non ewe fansoun pwe a fori kapung non wenechar; iwe a awatteno muun we won unusen unungen ewe fonu, pun ekkewe aramas ra fokkun chommongono.\n\n12 Iwe non ewe fansoun pwe Sul a pwan nouni chommong anuon me fopun.\n\n13 Iwe Korior a aier seni ekkewe chommong ngaw minne a fen fori; ina minne Sul a ngeni i pochokun non muun we.\n\n14 Iwe non ewe fansoun pwe a wor chommong noun Korior anuon me fopun. Iwe me nein ekkewe anuon noun Korior mi wor emon itan Noah.\n\n15 Iwe non ewe fansoun pwe Noah a ungeni Sul, ewe king, me pwan seman we Korior, me emmwenano Kohor pwin we, me pwan pwin kewe meinisin me chommong me nein ekkewe aramas.\n\n16 Iwe a maun ngeni Sul, ewe king, non minne a angei ewe fonuen ar aewin neuo; iwe a winiti emon king won ena kinikinin ewe fonu.\n\n17 Iwe non ewe fansoun pwe a maun sefan ngeni Sul, ewe king, iwe a angei Sul, ewe king, me uweiano i non fotek non Moron.\n\n18 Iwe non ewe fansoun pwe nupwen ita epwene nieno i, ekkewe anuon noun Sul ra ennifenong non imwen Noah we fansoun nepwin me nieno i, me atatiw asamen ewe imwen kanapus me uweiau semer we, me wata i won ewe nenien mwottun king non muun we pwisin.\n\n19 Ina minne, ewe anuon noun Noah a aueta muun we non nenian we; nge inamo rese chiwen angei nemenem sefan won Sul ewe king, iwe ekkewe aramas ir mi nom fan nemenien Sul ewe king ra fokkun feiochuno me pisekisekino.\n\n20 Iwe ewe fonu a keimufesen; iwe a wor ru muu, ewe muun Sul, me ewe muun Kohor, ewe noun Noah.\n\n21 Iwe Kohor, ewe noun Noah, a annuku pwe noun kewe aramas repwe maun ngeni Sul, non minne Sul a akkufur me nieno Kohor.\n\n22 Iwe iei a wor noun Kohor emon anuon ewe a iteni Nimrod; iwe Nimrod a fangeta ewe muun Kohor ngeni Sul, me a ketiw me ne mesen Sul; ina minne Sul a wata chommong chen won, iwe a foffor non ewe muun Sul anongonong won an mochen.\n\n23 Iwe pwan non muun Sul we mi wor soufos ra feito nein ekkewe aramas, ekkewe ra titito me ren ewe Samon, ra osini pwe fofforungawen me ewe fen ngeni niosun anu muan an ekkewe aramas a wato ew anumamau won ewe fonu, iwe repwe ninnino ika rese aier.\n\n24 Iwe non ewe fansoun pwe ekkewe aramas ra kapas mi ngaw ngeni ekkewe soufos, me ra turunufaser. Iwe non ewe fansoun pwe king Sul a fori kapung ngeni ekkewe ir meinisin ra kapas mi ngaw ngeni ekkewe soufos.\n\n25 Iwe a fori ew annuk non unusen ewe fonu, minne a awora pochokun ngeni ekkewe soufos pwe repwe feino ngeni ian chok ra mochen; iwe ren ei popun ekkewe aramas ra emmwen ngeni aier.\n\n26 Iwe pokiten ekkewe aramas ra aier seni ar angangangaw me ar fen ngeni niosun anu muan ewe Samon a amanauer, iwe ra poputa ne feiochuno sefan me non ewe fonu. Iwe non ewe fansoun pwe Sul a nouni ekkoch anuon me fopun non an ierin chinnap.\n\n27 Iwe ese chiwen wor maun non ekkewe ranin Sul; iwe a chechemeni ekkewe auchean mettoch minne ewe Samon a fen fori ngeni seman kewe non an uweireto won epekin ekkewe anonnonen matau ngeni ewe fonuen pwon; ina minne a fori kapung non wenechar non unusen ranin kewe.\n\n", "ether 8": "[center][font_size=26]Sopun 8[/font_size][/center]\n\n[i]Mi wor fiu me anini fengen won ewe muu—Akis a fori ew fofo ren pwonen mwicheich mi monomon pwe repwe nieno ewe king—Mwicheich mi monomon ra feito seni ewe tefin me efisata kiteterinon muu—Ekkewe chon Gentile ikenai ra aurour seni ewe mwicheich mi monomon ewe epwe kutta an epwe atano ngasenon unusen fonu, muu, me watten fonu.[/i]\n\n1 Iwe non ewe fansoun pwe a nouni Omer, iwe Omer a nemenem non nenian we. Iwe Omer a nouni Jared; me Jared a nouni ekkoch anuon me fopun.\n\n2 Iwe Jared a ungeni seman we, me feito me nonnom non ewe fonuen Heth. Iwe non ewe fansoun pwe a otupano chommong aramas, pokiten an kapas mi nikatuputup, tori an a angei esopun ewe muu.\n\n3 Iwe nupwen an a angei esopun ewe muu a maun ngeni seman we, iwe a uweiano seman we ngeni non fotek, me a fori i epwe angang non fotek;\n\n4 Iwe iei, non ekkewe ranin muun Omer we i a nom non fotek esopun ranin kewe. Iwe non ewe fansoun pwe a nouni ekkoch anuon me fopun, me neir mi nom Esrom me Koriantumer;\n\n5 Iwe ra fokkun song pokiten fofforun Jared kewe pwir we, ina popun pwe ra ionfengeni ew mwichen sounfiu me maun ngeni Jared. Iwe non ewe fansoun pwe ra maun ngeni i fansoun nepwin.\n\n6 Iwe non ewe fansoun pwe nupwen ra nieno ewe mwichen sounfiu noun Jared ita repwene pwan nieno i; iwe a sio ngeni ir pwe resap nieno i, me i epwe fangeta ewe muu ngeni seman we. Iwe non ewe fansoun pwe ra mut ngeni i manauan.\n\n7 Iwe iei Jared a fokkun netipechou pokiten a turuseni ewe muu, pun a fen wata netipan won ewe muu me won ningen ewe fonufan.\n\n8 Iei ewe fopun noun Jared a fokkun tipachem, me a kuna netipechoun seman we, a ekiekieta pwe epwe forata ew kokkot ren minne i epwe angei sefan ewe muu ngeni seman we.\n\n9 Iei ewe fopun noun Jared a fokkun nioch. Iwe non ewe fansoun pwe a kapas ngeni seman we, me apasa ngeni i: Ren met popun semei we a mefi watten netipechou? Met ese mwo anneani ewe uruo minne semach kewe ra uweiato seni epekin ewe anonnonen matau? Nengeni, ese wor ew uruo usun ir chon nom, pwe ren ar kokkot mi monomon ra angei muu me watten ning?\n\n10 Iwe iei, ina minne, mut ngeni semei we epwe titi Akis, ewe noun Kimnor; iwe nengeni, ngang mi nioch, iwe upwe pworuk me mwen i, iwe ngang upwe apwapwai, pwe i epwe mochen ngang pwe punuwan; ina minne ika epwe mochen senuk pwe kopwe ngeni i ngang pwe punuwan, iwe kopwe apasa: Upwe ngonuk i ika pwe kopwe wato ngeniei mokuren semei we, ewe king.\n\n11 Iwe iei Omer i chiechien Akis; ina minne, nupwen Jared a titi Akish, ewe fopun noun Jared a pworuk me mwen i iwe a apwapwai i, ina popun pwe a mochen i pwe punuwan. Iwe non ewe fansoun pwe a apasa ngeni Jared: Wato i ngeniei pwe punuwei.\n\n12 Iwe Jared a apasa ngeni i: Upwe ngonuk i, ika pwe kopwe wato ngeniei mokuren semei we, ewe king.\n\n13 Iwe non ewe fansoun pwe Akis a ionfengenienong non imwan we aramasan kewe meinisin, me apasa ngeni ir: Oupwe akkapon ngeniei pwe oupwe nikitu ngeniei non ewe mettoch minne upwe mochen senikemi?\n\n14 Iwe non ewe fansoun pwe ir meinisin ra akkapon ngeni i, ren ewe Koten nang, me pwan ren ekkewe nang, me pwan ren ewe fonufan, me ren mokurer, pwe ion chok epwe siwin seni ewe aninis minne Akis a mochen epwe pokupokuno mokuran; me ion chok epwe pwarata met chok mettoch Akis a pwar ngeni ir, i ewe pwan chok epwe turuseni manauan.\n\n15 Iwe non ewe fansoun pwe iei ra tipeew ngeni Akis. Iwe Akis a ngeni ir ekkewe pwon ra akkaponu minne a kawor seni ir chon nom ekkewe ra pwan kutta pochokun, minne ra fen keititiw pwan mwo seni Cain, i emon chon nii manau seni nepoputan.\n\n16 Iwe ra fen isoiseno me ren manamanen ewe tefin pwe repwe uwau ekkei pwon ra akkaponu ngeni ekkewe aramas, pwe repwe isoni ir non rochopwak, pwe repwe anisi ekkena sokkun ra kutta pochokun pwe repwe angei pochokun, me repwe nii manau, me repwe sona, me repwe chofona, me repwe fori sokopaten fofforungaw me nisou meinisin.\n\n17 Iwe ina ewe fopun noun Jared ewe a wanong non netipan pwe epwe kutta ekkei mettochun nom; iwe Jared a wanong non netipen Akis; ina minne, Akis a ngeni aramasan kewe me chiechian kewe, a emmwenireno me ren pwon mi eingeing pwe epwe fori met chok mettoch a mochen.\n\n18 Iwe non ewe fansoun pwe ra fori ew mwicheich mi monomon, pwan usun ir chon nom; minne mwicheich mi unusen anieput me ngaw nap seni meinisin, me ne mesen Kot;\n\n19 Pun ewe Samon ese angang non mwicheich mi monomon, ese pwan mochen pwe aramas repwe assuku cha, nge non mettoch meinisin a annuku seni ir, seni nepoputan aramas.\n\n20 Iwe iei ngang, Moronai, use makkei napanapen ar kewe pwon ra akkaponu me mwicheich, pun a fen pwano ngeniei pwe ir mi nonnom nein aramas meinisin, me ir mi nonnom nein ekkewe chon Leiman.\n\n21 Iwe ra fen efisi kiteterinon ekkei aramas ir ekkei ua fen kapas usur iei, me pwan kiteterinon ekkewe aramasen Nifai.\n\n22 Iwe menni chok muu epwe anisi ekkei sokkun mwicheich mi monomon, pwe repwe angei pochokun me pisekisek, tori ar toropas fetan won ewe muu, nengeni, repwe tano; pun ewe Samon esap mutata pwe chan noun kewe souneng, minne repwe assuk me rer, repwe sio ngeni i fansoun meinisin seni ewe puun ren niwinin tipis wor iwe inamo i esap ngeni niwinir.\n\n23 Ina minne, O ami chon Gentile, iei miritin Kot pwe ekkei mettoch repwe pwano ngenikemi, pwe ren ewe popun pwe oupwe aier seni ami kewe tipis, me ousap mutata ekkei mwicheich mi nii manau repwe nemenikemino, minne ra foruta pwe repwe angei pochokun me pisekisek—me ewe angang, ewer, pwan mwo ewe angangen kiteter a feito womi, ewer, pwan mwo ewe ketinasen pungochun ewe Kot Esemuch epwe turutiw womi, ren ami kuf me kiteterino ika oupwe mutata ekkei mettoch repwe fis.\n\n24 Ina minne, ewe Samon a annuku ngenikemi, nupwen oupwe kuna ekkei mettoch ar feito neimi pwe oupwe miriti ami anoninenin nikinik, pokiten ei mwicheich mi monomon minne epwe nonnom neimi; riaffou epwe fis ngeni, pokiten chan ir ekkewe ra fen ninnino; pun ra sio seni ewe puun fan iten niwinin tipis won, me pwan won ekkewe ra forata.\n\n25 Pun non ewe fansoun pwe ion chok epwe forata a kutta an epwe akkufu ewe ngasenon fonu meinisin, muu, me watten fonu; me esenipato kiteterinon aramas meinisin, pun a foruta me ren ewe tefin, i ewe semenapen chofona meinisin; pwan ewe chon chofona ewe a otupano aewin semach me inach kewe, ewer, pwan chok ewe chon chofona ewe a fori aramas pwe repwe nii manau seni nepoputan; ewe a apochokunano netipen aramas pwe repwe nieno ekkewe soufos, me mwonei ngeni ir fau, me aturareu seni nepoputan.\n\n26 Ina minne, ngang, Moronai, ua annuk pwe upwe makkei ekkei mettoch pwe ngaw epwe tongeni wesino, me pwe ewe fansoun epwe feito pwe esap wor an Setan manaman won netipen ekkewe noun aramas, nge pwe repwe tongeni pesepes ne soposopono ne fori mi öch, pwe repwe feito ngeni ewe popunapen unusen wenechar me repwe manau.\n\n", "ether 9": "[center][font_size=26]Sopun 9[/font_size][/center]\n\n[i]Ewe muu a no seni emon ngeni pwan emon me ren tettenin neuo, kokkot mi monomon, me nii manau—Imer a kuna ewe Noun mi Wenechar—Chommong soufos ra afanafana aier—Ew nengita me serepenit mi poison ra eriaffou ekkewe aramas.[/i]\n\n1 Iwe iei ngang, Moronai, ua sopweno ai we uruo. Iei minne, nengeni, non ewe fansoun pwe pokiten ekkewe mwicheich mi monomon an Akis me chiechian kewe, nengeni, ra akkufu ewe muun Omer.\n\n2 Nge inamo, ewe Samon a uren umoumoch ngeni Omer, me pwan ngeni noun kewe anuon me noun kewe fopun ekkewe rese kutta an epwe mano.\n\n3 Iwe ewe Samon a auroura Omer non ew tan pwe i epwe tou seni ewe fonu; ina minne Omer a tou seni ewe fonu fiti an we famini, me sai chommong ran, me feito ngeni me nuno seni ewe chukuchukuta Sim, me feito unukun ewe neni ikewe ekkewe chon Nifai ra ninnino me ie, iwe seni ikena ngeni otiw, me feito ngeni ew neni minne a iteni Aplom, unukun orossetin ewe fonu, iwe ikewe a aueta imwan we imw mangaku, me pwan noun kewe anuon me noun kewe fopun, me chon non imwan we meinisin, tiwenon chok Jared me an famini.\n\n4 Iwe non ewe fansoun pwe Jared a kepitino pwe epwe emon king won ekkewe aramas, me ren poun fofforungaw; iwe a ngeni Akis noun we fopun pwe punuwan.\n\n5 Iwe non ewe fansoun pwe Akis a kutta manauen seman punuwan we; iwe a tingor aninis seni ir ekkewe a fen fori pwe repwe akkapon me ren ewe pwonen chon nom, iwe ra angei mokuren seman punuwan we, nupwen an a mommot won nenian we nenien mwottun king, nupwen an ausening ngeni noun kewe aramas.\n\n6 Pun a fokkun ennet cheewnon ei ngaw me mwich mi monomon pwe a fen angawano netipen ekkewe aramas meinisin; iei minne Jared a ninnino me won an we nenien mwottun king, iwe Akis a nemenem non nenian we.\n\n7 Iwe non ewe fansoun pwe Akis a poputa ne nonowoiti noun we anuon, iei minne a appungano i non kanapus, me a annomu i won kukkun are ese fen wor mwongo tori an riaffouni mano.\n\n8 Iwe iei ewe pwin i a riaffouni mano, (iwe itan Nimrah) a song ren seman we pokiten met minne seman we a fen fori ngeni pwin we.\n\n9 Iwe non ewe fansoun pwe Nimrah a ionfengeni ew kukkunun chochon mwan, me suno seni ewe fonu, me feito me nonnom ren Omer.\n\n10 Iwe non ewe fansoun pwe Akis a nouni ekkoch anuon, iwe ra fich me ren netipen ekkewe aramas, nge inamo ra fen akkapon ngeni i pwe repwe fori sokopaten ngaw meinisin anongonong won met minne i a mochen.\n\n11 Iei ekkewe aramasen Akis ra fokkun mochen pisekisek, pwan mwo usun an Akis a fokkun mochen nemenem; ina minne, ekkewe anuon noun Akis ra ngeni ir moni, ren minne popun ra emmwenano chommongun kinikinin ekkewe aramas mwirir.\n\n12 Iwe a poputa ne wor ew maun nefinen ekkewe anuon noun Akis me Akis, minne a soposopono ren ukukun chommong ier, ewer, tori arap ngeni kiteterinon ekkewe aramasen ewe muu meinisin, ewer, pwan mwo meinisin, tiwenon chok inik aramas, me ir ekkewe ra suno fiti chon non imwen Omer kewe.\n\n13 Ina minne, Omer a niwin sefan ngeni ewe fonuen an neuo.\n\n14 Iwe non ewe fansoun pwe Omer a poputa ne chinnapeno; nge inamo, non an ierin chinnap a nouni Imer; iwe a epitano Imer pwe epwe king pwe epwe nemenem non nenian we.\n\n15 Iwe mwirin an a epitano Imer pwe epwe king a kuna kinamwe non ewe fonu ren ukukun ru ier, iwe a mano, pun a fen manau non fokkun chommong ran, minne ra uren netipechou. Iwe non ewe fansoun pwe Imer a nemenem non nenian we, iwe a tapweno non aanen seman we.\n\n16 Iwe ewe Samon a poputa sefan ne angeiano ewe anumamau seni ewe fonu, iwe ewe imwen Imer a fokkun feiochuno fan nemenemen Imer; iwe non ukukun wone me ru ier ra fokkun pochokun, ina popun pwe ra fokkun pisekisek—\n\n17 Iwe a wor rer sokopat seni foun ira meinisin, me seni grain, me seni silk, me seni mangaku mi pwetete, me seni gold, me seni silver, me seni mettoch mi auchea;\n\n18 Me pwan sokopaten cattle, seni oksen, me kou, me seni siip, me seni pik, me seni sike, me pwan chommong ekkoch sokkun man minne ir mi auchea ren mwongo ngeni aramas.\n\n19 Iwe mi pwan wor rer oris, me tongki, iwe mi wor anafan me curelom me cumoms; ir meinisin ir mi auchea ngeni aramas, me kon akkaewin ekkewe anafan me curelom me cumom.\n\n20 Iwe iei ewe Samon a wau an kewe feioch won ei fonu, minne a kefinita nap seni pwan ekkoch fonu; iwe a annuku pwe ion chok epwe fonueni ewe fonu epwe fonueni ngeni ewe Samon, are repwe ninnino nupwen repwe wachemukeno non angangangaw; pun won ekkena sokkun, anon ewe Samon: Upwe wau unusochun ai ningeringer.\n\n21 Iwe Imer a fori kapung non wenechar non unusen ranin kewe, iwe a nouni chommong anuon me fopun; iwe a nouni Koriantum, iwe a epitano Koriantum pwe epwe nemenem non nenian we.\n\n22 Iwe mwirin an a epitano Koriantum pwe epwe nemenem non nenian we a manau ruanu ier, me a kuna kinamwe non ewe fonu; ewer, me a pwan kuna ewe Noun mi Wenechar, iwe a pwapwa me mwar non ranin we; iwe a mano non kinamwe.\n\n23 Iwe non ewe fansoun pwe Koriantum a fetan non eerenien seman we, me a forata chommong teninimw mi watte, me a awora met minne mi öch ngeni noun kewe aramas non unusen ranin kewe. Iwe non ewe fansoun pwe ese wor noun semirit pwan mwo tori an a fokkun chinnapeno.\n\n24 Iwe non ewe fansoun pwe punuwan we a mano, pun a ipuku ru ierin. Iwe non ewe fansoun pwe Koriantum a angei punuwan, non an ierin chinnap, emon serafo fopun, me nouni ekkoch anuon me fopun; ina minne a manau tori an a ipuku faik me ru ierin.\n\n25 Iwe non ewe fansoun pwe a nouni Kom, iwe Kom a nemenem non nenian we; iwe a nemenem non faik me tiu ier, me a nouni Heth; me a pwan nouni ekkoch anuon me fopun.\n\n26 Iwe ekkewe aramas ra pwan toropas fetan won unusen unungen ewe fonu, iwe a poputa sefan ne wor fokkun watten fofforungaw won unungen ewe fonu, iwe Heth a poputa sefan ne etiwa ekkewe kokkoten nom mi monomon, pwe epwe nieno seman we.\n\n27 Iwe non ewe fansoun pwe a etetiwa seman we seni an nenien mwottun king, pun a nieno i ren pwisin noun ketinas; iwe a nemenem non nenian we.\n\n28 Iwe ra feito sefan ekkoch soufos non ewe fonu, ra afanafana aier ngeni ir—pwe repwe fokkun amonnata aanen ewe Samon are esap ina epwe feito ew anumamau won unungen ewe fonu; ewer, epwe pwan wor ew eriaffoun nengita, non minne repwe ninnino ika pwe resap aier.\n\n29 Nge ekkewe aramas rese nuku ekkewe kapas an ekkewe soufos, nge ra aturareu; iwe ekkoch me neir ra aturarenong non pwang me nikitireno pwe repwe mano. Iwe non ewe fansoun pwe ra fori ekkei mettoch meinisin anongonong won annukun ewe king, Heth.\n\n30 Iwe non ewe fansoun pwe a poputa ne wor ew riaffoun mwongo won ewe fonu, iwe aramasan kewe ra poputa ne fokkun mwitir ninnino pokiten ewe riaffoun mwongo, pun ese wor pungun ran won unungen fonufan.\n\n31 Iwe ra pwan feito ekkoch serepenit mi poison won unungen ewe fonu, me ra poisonini chommong aramas. Iwe non ewe fansoun pwe nour kewe penen man ra poputa ne suno me mwen ekkewe serepenit mi poison, ngeni ewe fonu eor, minne a iteni me ren ekkewe chon Nifai Saraemla.\n\n32 Iwe non ewe fansoun pwe mi wor chommong me neir minne ra mano won ewe aan; nge inamo, mi wor ekkoch minne ra suno ngeni ewe fonu eor.\n\n33 Iwe non ewe fansoun pwe ewe Samon a annuku ekkewe serepenit pwe resap chiwen tapweno mwirir, nge pwe repwe eppeti ewe aan pwe ekkewe aramas resap feino ewe epek, pwe ion chok epwe sossot ne feino epwe feiengaw me ren ekkewe serepenit mi poison.\n\n34 Iwe non ewe fansoun pwe ekkewe aramas ra tapweno non aanen ekkewe man, me ocheno inisin ekkewe man mi mano minne ra mano won ewe aan, tori ar ocheno ir meinisin. Iei nupwen ekkewe aramas ra kuna pwe repwe mano ra poputa ne aier seni ar anganganaw me sio ngeni ewe Samon.\n\n35 Iwe non ewe fansoun pwe nupwen a naf ar etipetekisona inisir me mwen ewe Samon a tinatiw pungun ran won unungen ewe fonufan; iwe ekkewe aramas ra poputa ne pochokun sefan, iwe a poputa ne wor foun ira non ekkewe fonu ennefen, me non ekkewe fonu mi rokopwanireno meinisin. Iwe ewe Samon a pwarano an manaman ngeni ir ne tumunur seni nengita.\n\n", "ether 10": "[center][font_size=26]Sopun 10[/font_size][/center]\n\n[i]Emon king a tapweno mwirin pwan emon—Ekkoch me nein ekkewe king ir mi tupwon; ekkoch ir mi ngaw—Nupwen wenechar a cheewno, ekkewe aramas ra feioch me pisekisekino me ren ewe Samon.[/i]\n\n1 Iwe non ewe fansoun pwe Ses, i ewe mwirimwirin Heth—pun Heth a mano ren nengita, me chon non imwan we meinisin tiwenon chok Ses—ina minne, Ses a poputa ne aueta sefan ew aramas mi tatakis.\n\n2 Iwe non ewe fansoun pwe Ses a chechemeni ninninon seman kewe, iwe a aueta ew muu mi tupwon; pun a chechemeni met ewe Samon a fen fori an uweiato Jared me pwin we won ewe matau; iwe a fetan non eerenien ewe Samon; iwe a nouni ekkoch anuon me fopun.\n\n3 Iwe noun we mwanichi, itan Ses, a ungeni i; nge inamo, Ses a ninni me ren poun emon chon sona, pokiten an fokkun pisekisek, minne a efisi kinamwe sefan ngeni seman we.\n\n4 Iwe non ewe fansoun pwe seman we a aueta chommong teninimw won unungen ewe fonu, iwe ekkewe aramas ra poputa sefan ne toropas fetan won unusen unungen ewe fonu. Iwe Ses a manau ngeni fokkun ierin chinnap; iwe a nouni Replakes. Iwe a mano, iwe Replakes a nemenem non nenian we.\n\n5 Iwe non ewe fansoun pwe Replakes ese fori met minne mi pung me ne mesen ewe Samon, pun a chommong punuwan me noun nikomwir, me a wata won afaren ekkewe aramas met minne mi weires ar repwe apwonueta; ewer, a echimwer repwe moni takises mi weires; iwe ren ekkewe takises a aueta chommong wamongun imw.\n\n6 Iwe a aueta fan itan pwisin ew fokkun nenien mwottun king mi ningoch; me a aueta chommong imwen kanapus, iwe ion chok esap nom fan nemenien takises a katurunong non kanapus; me ion chok ese tongeni moni takises a aturarenong non kanapus; iwe a annuku pwe repwe soposopono ne angang fan iten aninisir; iwe ion chok ese mochen angang a annuku pwe repwe ninnino.\n\n7 Ina minne a angei an kewe angang mi murino meinisin, ewer, pwan mwo noun gold mi murino a annuku pwe repwe nim me non imwen kanapus; me sokopaten angangen foffor mi murino i a annuku pwe repwe for me non imwen kanapus. Iwe non ewe fansoun pwe a eriaffou ekkewe aramas ren an fori nisou me angang mi anieput.\n\n8 Iwe nupwen an a nemenem ren ukukun faik me ru ier ekkewe aramas ra poputa ne ungeni i; iwe a poputa ne wor ew maun sefan me non ewe fonu, ina popun pwe Replakes a ninnino, iwe mwirimwirin kewe ra kasuno seni ewe fonu.\n\n9 Iwe non ewe fansoun pwe mwirin ukukun chommong ier, Morianton, (i mwirimwirin Replakes) a ionfengeni ew mwichen sounfiun ekkewe mi katuruu, me feino me maun ngeni ekkewe aramas; iwe a angei pochokun won chommong teninimw; iwe ewe maun a fokkun enetipechou, me a soposopono ren ukukun chommong ier; iwe a angei pochokun won unusen ewe fonu, me a forata pwisin inisin pwe emon king won unusen ewe fonu.\n\n10 Iwe mwirin an a forata pwisin inisin pwe emon king a ekisano achoun ekkewe aramas kewe, ren minne a chen me ne mesen ekkewe aramas, iwe ra epitano i pwe nour king.\n\n11 Iwe a fori pungoch ngeni ekkewe aramas, nge esap ngeni pwisin inisin pokiten an chommong nisou; ina minne a pokupokuno me ne mesen ewe Samon.\n\n12 Iwe non ewe fansoun pwe Morianton a aueta chommong teninimw, iwe ekkewe aramas ra fokkun pisekisekino fan an nemenem, non imw, me pwan non gold me silver, me non amaritan grain, me non penen man, me pwin man, me sokkun mettoch minne ra fen kawor sefan ngeni ir.\n\n13 Iwe Morianton a manau ngeni ew fokkun ierin chinnap, iwe mwirin a nouni Kim; iwe Kim a nemenem non nenian seman we; iwe a nemenem non wanu ier, iwe seman we a mano. Iwe non ewe fansoun pwe Kim ese nemenem non wenechar, ina minne ese chen me ren ewe Samon.\n\n14 Iwe pwin we a poputa ne ungeni i, ren minne i a uweianong i non fotek; iwe a nonnom non fotek non unusen ranin kewe; iwe a nouni ekkoch anuon me fopun non fotek, iwe non an ierin chinnap a nouni Levi; iwe a mano.\n\n15 Iwe non ewe fansoun pwe Levi a angang non fotek mwirin manon seman we, ren ukukun faik me ru ier. Iwe a fori maun ngeni ewe kingen ewe fonu, ren minne i a angei ngeni pwisin ewe muu.\n\n16 Iwe mwirin an a angei ngeni pwisin ewe muu a fori met minne mi pung me ne mesen ewe Samon; iwe ekkewe aramas ra feiochuno me non ewe fonu; iwe a manauatam ngeni ierin chinnap, me a nouni ekkoch anuon me fopun; me a pwan nouni Korom, i ewe a ketip pwe epwe king non nenian we.\n\n17 Iwe non ewe fansoun pwe Korom a fori met minne mi öch me ne mesen ewe Samon non unusen ranin kewe; iwe a nouni chommong anuon me fopun; iwe mwirin an a manau chommong ran a mano, pwan mwo usun meinisin ir mi manau won ewe fonufan; iwe Kish a nemenem non nenian we.\n\n18 Iwe non ewe fansoun pwe Kish a pwan mano, iwe Lip a nemenem non nenian we.\n\n19 Iwe non ewe fansoun pwe Lip a pwan fori met minne mi öch me ne mesen ewe Samon. Iwe non ranin Lip kewe ekkewe serepenit mi poison ra ninnino. Ina minne ra feino ngeni ewe fonu eor, pwe repwe kut mwongo fan iten ekkewe aramasen ewe fonu, pun ewe fonu a ureno ren monun ewe petewen. Iwe pwan Lip a winiti emon chon kut man mi angangoch.\n\n20 Iwe ra aueta ew teninimw mi napanap unukun ewe aukukkunun fonu, unukun ewe neni ikewe ewe sat a eimufeseni ewe fonu.\n\n21 Iwe ra tumunu ewe fonu eor pwe epwe ew fonu pon, pwe repwe kut man ie. Iwe unusen ewe fonu ennefen a ureno ren aramas.\n\n22 Iwe ra fokkun angang öch, iwe ra kamo me amomo me fori angangen amomo nefiner, pwe repwe tongeni angei pisekisek.\n\n23 Iwe ra angang non sokopaten mecha, me ra for gold, me silver, me iron, me brass, me sokopaten mecha meinisin; iwe ra tueta seni ewe puun; ina minne, ra achukuchukata watten chukun puun pwe repwe kut mecha, seni gold, me seni silver, me seni iron, me seni copper. Iwe ra anganga sokopaten meinisin enning mi murino.\n\n24 Iwe mi wor ar silk, me auchean mangaku; iwe ra anganga sokopaten mangaku meinisin, pwe repwe tongeni aufoufa inisir seni ar seneno.\n\n25 Iwe ra fori sokopaten pisekin angang meinisin pwe repwe anganga ewe puun, ne tu me pwan ne fotuki, ne kini me ne otot, me pwan ne uchuki.\n\n26 Iwe ra fori sokopaten pisekin angang meinisin ren minne ra anganga nour kewe man.\n\n27 Iwe ra fori sokopaten pisekin maun meinisin. Iwe ra anganga sokopaten angang mi fokkun murino fofforun.\n\n28 Iwe ese wor ew aramas a tongeni kon feioch nap seni ir, me kon feiochuno me ren poun ewe Samon. Iwe ra nom non ewe fonu minne mi kefinita nap seni fonu meinisin, pun ewe Samon a fen apasa.\n\n29 Iwe non ewe fansoun pwe Lip a manau chommong ier, me nouni ekkoch anuon me fopun; iwe a pwan nouni Iartam.\n\n30 Iwe non ewe fansoun pwe Iartam a nemenem non nenian seman we. Iwe nupwen Iartam a nemenem non rue me ruanu ier, nengeni, ewe muu a ono seni i. Iwe a angang chommong ier non fotek, ewer, pwan mwo unusen ranin kewe.\n\n31 Iwe a nouni Heth, iwe Heth a nonnom non fotek non unusen ranin kewe. Iwe Heth a nouni Aaron, me Aaron a nonnom non fotek non unusen ranin kewe; iwe a nouni Amnikata, iwe Amnikata a pwan nonnom non fotek non unusen ranin kewe; iwe a nouni Koriantum, iwe Koriantum a nonnom non fotek non unusen ranin kewe; iwe a nouni Kom.\n\n32 Iwe non ewe fansoun pwe Kom a emmwenano esopun ewe muu. Iwe a nemenem won ewe esopun ewe muu non faik me ru ier; iwe a feino maun ngeni ewe king, Amkit, iwe ra fiu ren ukukun chommong ier, non fansoun minne Kom a angei pochokun won Amkit, me angei pochokun won unusen ewe muu.\n\n33 Iwe non ekkewe ranin Kom a poputa ne wor chon sona non ewe fonu; iwe ra etiwa ekkewe kokkoten nom, me awora ekkewe pwon ra akkaponu mwirin napanapen ekkewe chon nom, me kutta sefan ar repwe atano ewe muu.\n\n34 Iei Kom a fiu ngeni ir fan chommong; nge inamo, i ese akkufu ir.\n\n", "ether 11": "[center][font_size=26]Sopun 11[/font_size][/center]\n\n[i]Maun, etinepat, me fofforungaw ra nemenano manauen ekkewe chon Jared—Soufos ra osini unusen kiteterinon ekkewe chon Jared tiwenon chok ika repwe aier—Ekkewe aramas rese etiwa ekkewe kapas an ekkewe soufos.[/i]\n\n1 Iwe ra pwan feito non ekkewe ranin Kom chommong soufos, me osini usun kiteterinon ekkena aramas mi napanap tiwenon chok ika repwe aier, me kun ngeni ewe Samon, me nikitano ar nii manau me fofforungaw.\n\n2 Iwe non ewe fansoun pwe ekkewe soufos rese ketiw me ren ekkewe aramas, iwe ra suno ngeni Kom fan iten eppet, pun ekkewe aramas ra kutta ar repwe nireno.\n\n3 Iwe ra osini ngeni Kom chommong mettoch; iwe a feioch non unusen nussun ranin kewe.\n\n4 Iwe a manauatam ngeni ierin chinnap, me nouni Siplom; iwe Siplom a nemenem non nenian we. Iwe pwin Siplom we a ungeni i, iwe a poputa ne wor ew fokkun watten maun non unusen ewe fonu.\n\n5 Iwe non ewe fansoun pwe pwin Siplom we a annuku pwe ekkewe soufos meinisin ekkewe ra osini kiteterinon ekkewe aramas repwe ninnino.\n\n6 Iwe a wor weiresin osukosuk non unusen ewe fonu, pun ra fen pwarata pwe ew weiresin anumamau epwe feito won ewe fonu, me pwan won ekkewe aramas, me epwe wor ew weiresin kiteterino neir, ew sokkun esamo fen fis me won unungen ewe fonufan akkom, iwe chur repwe winiti usun chukuchukutan puun won unungen ewe fonu tiwenon chok ika repwe aier seni ar fofforungaw.\n\n7 Iwe rese ausening ngeni mongungun ewe Samon, pokiten ar mwicheich mi ngaw; ina minne, a poputa ne wor maun me anini fengen non unusen ewe fonu, me pwan chommong nengita me samau, ina popun pwe a wor ew weiresin kiteterino, ew sokkun resamo fen sinei usun won unungen ewe fonufan; iwe ekkei meinisin ra fis non ekkewe ranin Siplom.\n\n8 Iwe ekkewe aramas ra poputa ne aier seni ar angangangaw; iwe non ukukun ar aier a wor an ewe Samon umoumoch wor.\n\n9 Iwe non ewe fansoun pwe Siplom a ninnino, iwe Seth a katonong non fotek, me a nonnom non fotek non unusen ranin kewe.\n\n10 Iwe non ewe fansoun pwe Ahah, noun we anuon, a angei ewe muu; iwe a nemenem won ekkewe aramas non unusen ranin kewe. Iwe a fori sokopaten anganganaw meinisin non unusen ranin kewe, ren minne a efisi assukun watten cha; iwe mi chokukkun ranin kewe.\n\n11 Iwe Item, pokiten i mwirimwirin Ahah, a angei ewe muu; iwe i a pwan fori met minne mi ngaw non unusen ranin kewe.\n\n12 Iwe non ewe fansoun pwe non ranin Item kewe ra feito chommong soufos, me osini sefan ngeni ekkewe aramas; ewer, ra osini pwe ewe Samon epwe unusen nireno seni unungen ewe fonufan tiwenon chok ika repwe aier seni ar angangangaw.\n\n13 Iwe non ewe fansoun pwe ekkewe aramas ra apochokunano netiper, me rese mochen ausening ngeni ar kewe kapas; iwe ekkewe soufos ra netipeta me marsefan seni nein ekkewe aramas.\n\n14 Iwe non ewe fansoun pwe Item a fori kapung non fofforungaw non unusen ranin kewe; iwe a nouni Moron. Iwe non ewe fansoun pwe Moron a nemenem non nenian we; iwe Moron a fori met minne mi ngaw me mwen ewe Samon.\n\n15 Iwe non ewe fansoun pwe a poputa ew ungeni me nein ekkewe aramas, pokiten ena mwicheich mi monomon minne a fisita pwe repwe angei pochokun me pisekisek; iwe a pwato emon mwan mi napanap me neir non angangangaw, me maun ngeni Moron, non minne i a atano esopun ewe muu; iwe a nemeni esopun ewe muu ren chommong ier.\n\n16 Iwe non ewe fansoun pwe Moron a akkufu i, me angei ewe muu sefan.\n\n17 Iwe non ewe fansoun pwe a pwato pwan emon mwan mi napanap; iwe i emon mwirimwirin pwin Jared we.\n\n18 Iwe non ewe fansoun pwe a akkufu Moron me angei ewe muu; ina minne, Moron a nonnom non fotek non unusen ranin kewe; me a nouni Koriantor.\n\n19 Iwe non ewe fansoun pwe Koriantor a nonnom non fotek non unusen ranin kewe.\n\n20 Iwe non ranin Koriantor kewe ra pwan feito chommong soufos, me osini usun auchean me amwararen mettoch, me afanafana aier ngeni ekkewe aramas, iwe tiwenon chok ika repwe aier ewe Samon Kot epwe fori kapung ngeni ir tori ar unusen kiteterino.\n\n21 Iwe pwe ewe Samon Kot epwe tinato are wato pwan ew aramas pwe repwe fonueni ewe fonu, me ren an manaman, non ewe pwan chok napanap ren minne i a fen wato semer kewe.\n\n22 Iwe rese etiwa ekkewe kapas meinisin an ekkewe soufos, pokiten ar we mwich mi monomon me angang mi anieput.\n\n23 Iwe non ewe fansoun pwe Koriantor a nouni Ether, iwe a mano, ren an nonnom non fotek non unusen ranin kewe.\n\n", "ether 12": "[center][font_size=26]Sopun 12[/font_size][/center]\n\n[i]Ewe soufos Ether a pesei ekkewe aramas pwe repwe nuku non Kot—Moronai a aporousa ekkewe manaman me amwarar ra fis ren nuku—Nuku a atufichi pwin Jared we pwe epwe kuna Kraist—Ewe Samon a ngeni aramas apwangapwang pwe repwe tongeni tipetekison—Pwin Jared we a amwokutu Chukun Siren ren nuku—Nuku, apinukunuk, me tong ennet ir mi auchea ngeni amanau—Moronai a kuna Jesus ra nenefengen.[/i]\n\n1 Iwe non ewe fansoun pwe ekkewe ranin Ether ra fis non ekkewe ranin Koriantumer; iwe Koriantumer a king won unusen ewe fonu.\n\n2 Iwe Ether i emon soufosun ewe Samon; ina minne Ether a feito non ekkewe ranin Koriantumer, me poputa ne osini ngeni ekkewe aramas, pun i ese tongeni ukutiw pokiten ewe Ngunun ewe Samon minne a nom ren.\n\n3 Pun i a afanafan seni nesosor, pwan mwo tori feitiwen ewe akkar, a pesei ekkewe aramas pwe repwe nuku non Kot ngeni aier are esap ina repwe ninnino, a apasa ngeni ir pwe ren nuku mettoch meinisin ra pwonueta—\n\n4 Ina minne, ion chok a nuku non Kot epwe tongeni ennetin apinukunuku ew fonufan mi murino, ewer, pwan mwo ew neni ren peniemwanin Kot, minne apinukunuk a feito seni nuku, a fis pwe ew angkö ngeni netipen aramas, minne a fori ir repwe pochokun me tipepos, ar repwe fori chommong angang mi öch fansoun meinisin, me emmweni ir ar repwe mwareiti Kot.\n\n5 Iwe non ewe fansoun pwe Ether a osini auchean me amwararen mettoch ngeni ekkewe aramas, minne rese nuku, pokiten rese kuner.\n\n6 Iwe iei, ngang, Moronai, ua mochen ekis kapas usun ekkei mettoch; ua mochen pwari ngeni ewe fonufan pwe nuku ir ekkewe mettoch minne sia apinukunuku me sise kuna; ina minne, ousap tipemwaramwar pokiten ouse kuna, pun ouse angei pisekin pwarata tori mwirin sossotun ami nuku.\n\n7 Pun ren nuku Kraist a pwarano inisin ngeni semach kewe, mwirin an a manaueta seni mano; iwe ese pwarano inisin ngeni ir tori mwirin a wor ar nuku non i; ina minne, mi auchea pwe ekkoch a wor ar nuku non i, pun i ese pwarano inisin ngeni ewe fonufan.\n\n8 Nge pokiten ewe nuku an aramas i a pwarano inisin ngeni ewe fonufan, me mwareiti iten ewe Sam, me amonnata ew aan pwe ren ewe popun pwe ekkoch repwe tongeni chon angei niffangen nang, pwe repwe tongeni apinukunuku ekkewe mettoch minne rese mwo kuna.\n\n9 Ina minne, epwe pwan tongeni wor ami apinukunuk, me oupwe chon angei ewe niffang, ika pwe epwe wor ami nuku.\n\n10 Nengeni pun ren nuku ir ekkewe chon nom ra kokko anongonong won ewe tetten mi fel an Kot.\n\n11 Ina minne, ren nuku ewe annukun Moses a kawor. Nge non niffangen Noun we Kot a amonnata ew aan mi kon echipwer; iwe ren nuku a fen pwonueta.\n\n12 Pun ika ese wor nuku nein ekkewe noun aramas Kot ese tongeni fori manaman neir; ina minne, ese pwarano inisin tori mwirin ar nuku.\n\n13 Nengeni, pwe ewe nuku an Alma me Amulek a annuku ewe imwen kanapus pwe epwe turutiw ngeni ewe puun.\n\n14 Nengeni, pwe ewe nuku an Nifai me Liai a efisi ewe ekkesiwin won ekkewe chon Leiman, iwe ra papataiseno ren ekkei me ren ewe Ngun mi Fel.\n\n15 Nengeni, pwe ewe nuku an Ammon me pwin kewe minne a efisi ew fokkun auchean manaman nein ekkewe chon Leiman.\n\n16 Ewer, me pwan ir meinisin ekkewe ra efisi manaman ra efisi ir ren nuku, pwan mwo ekkewe ir me mwen Kraist me pwan ir ekkewe mwirin.\n\n17 Iwe pwe ren nuku ekkewe unumon chon kuno ra angei ew pwon pwe resap neni mano; iwe rese angei ewe pwon tori mwirin ar nuku.\n\n18 Iwe esap pwan fan ew fansoun emon a efisi manaman tori mwirin ar nuku; ina minne ra akkom nuku non ewe Noun Kot.\n\n19 Iwe mi fen wor chommong ekkewe ar nuku a fokkun pochokun, pwan mwo me mwen an Kraist feito, ekkewe rese tongeni eppet seni non ewe pwonupwon, nge ra ennetin kuna ren meser ekkewe mettoch minne ra kuna ren ew mesen nuku, iwe ir mi pwapwa.\n\n20 Iwe nengeni, sia fen kuna non ei uruo pwe emon nein ekkei ewe pwin Jared; pun fokkun pochokun an we nuku non Kot, pwe nupwen Kot a eitieu autun poun ese tongeni opano seni ne mesen pwin Jared we, pokiten an we kapas minne a fen apasa ngeni i, minne kapas i a angei ren nuku.\n\n21 Iwe mwirin an pwin Jared we a kuna autun poun ewe Samon, pokiten ewe pwon minne pwin Jared we a fen angei ren nuku, ewe Samon ese tongeni amwochu och mettoch seni ne mesan; ina minne a pwari ngeni i mettoch meinisin, pun i ese chiwen tongeni eppet seni non ewe pwonupwon.\n\n22 Iwe ren nuku pwe semei kewe ra angei ewe pwon pwe ekkei mettoch repwe feito ngeni pwir kewe seni ekkewe chon Gentile; iei minne ewe Samon a annuku ngeniei, ewer, pwan mwo Jises Kraist.\n\n23 Iwe ua apasa ngeni i: Samon, ekkewe chon Gentile repwe turunufasa ekkei mettoch, pokiten am apwangapwang non mak; pun Samon ka fen forikem am pwe napanap non kapas ren nuku, nge kose forikem am pwe napanap non mak; pun ka fen fori ekkei aramas meinisin pwe repwe tongeni kapas chommong, pokiten ewe Ngun mi Fel minne ka fen ngeni ir.\n\n24 Iwe ka fen forikem pwe aupwe mak nge ekis chok. Pokiten nipwakingawen pöum. Nengeni, kose fen forikem pwe am aupwe napanap non mak usun chok pwin Jared we, pun ka fen fori i pwe ekkewe mettoch minne a makkei ir mi napanap usun chok en, tori ar nemanno aramas ar repwe anneani ir.\n\n25 Ka fen pwan fori am kewe kapas repwe pochokun me napanap, pwan mwo tori am ause tongeni makker; ina minne, nupwen am aua mak am aua kuna am apwangapwang, me mwanino pokiten napanapen am kewe kapas; iwe ua nuokus ika ekkewe chon Gentile repwe turunufasa am kewe kapas.\n\n26 Iwe nupwen ua apasa ei, ewe Samon a kapas ngeniei, a apasa: Mi puch repwe turunufasa, nge repwe netipeta; iwe ai chen a naf ngeni ekkewe mi tipetekison, pwe resap angei tufich seni om apwangapwang;\n\n27 Iwe ika aramas repwe feito rei upwe pwari ngeni ir ar apwangapwang. Ua ngeni aramas apwangapwang pwe repwe tongeni tipetekison; iwe ai chen a naf ngeni aramas meinisin ekkewe ra etipetekisona inisir me mwei; pun ika ra etipetekisona inisir me mwei, me a wor ar nuku non ngang, iwe upwe fori mettoch mi apwangapwang repwe pochokun ngeni ir.\n\n28 Nengeni, upwe pwari ngeni ekkewe chon Gentile ar apwangapwang, me upwe pwari ngeni ir pwe nuku, apinukunuk me tong ennet ra uweireto rei—ewe nongonongen wenechar meinisin.\n\n29 Iwe ngang, Moronai, mwirin ai rongorong ekkei kapas, ua kinamweno, me apasa: O Samon, om tupwon epwe pwonueta, pun ngang mi sinei pwe ka fori ngeni ekkewe noun aramas anongonong won ar nuku;\n\n30 Pun pwin Jared we a apasa ngeni ewe chukun Siren, Mwokut—iwe a mwokut. Iwe ika ese wor an nuku iwe esap mwokut; ina minne ka fori mwirin an a wor an aramas nuku.\n\n31 Pun iei ka fen pwarano inisum ngeni noum kewe chon kuno; pun mwirin an a wor ar nuku, me ra kapas non itom, ka pwarano inisum ngeni ir ren manaman mi napanap.\n\n32 Iwe ua pwan chechemeni pwe ka fen apasa pwe ka fen amonnata ew imwen aramas, ewer, pwan mwo nein ekkewe imwen Semom we, non minne a tongeni wor an aramas apinukunuk mi kon echipwer; ina minne aramas repwe apinukunuk, are esap ina i ese tongeni angei ew neni non ewe neni minne ka fen amonnata.\n\n33 Iwe pwan, ua chechemeni pwe ka fen apasa pwe ka fen tongei ewe fonufan, pwan mwo tori om watiw manauom fan iten ewe fonufan, pwe kopwe tongeni angei sefan pwe kopwe amonnata ew neni fan iten ekkewe noun aramas.\n\n34 Iwe iei ngang mi sinei pwe ei tong minne a wor reom fan iten ekkewe noun aramas ina ewe tong ennet; ina minne, tiwenon chok ika ese wor an aramas tong ennet rese tongeni nenieni ewe neni minne ka fen amonnata non ekkewe imwen Semom we.\n\n35 Ina minne, ngang mi sinei ei mettoch minne ka fen apasa, pwe ika ese wor an ekkewe chon Gentile tong ennet, pokiten am apwangapwang, kopwe sotuni ir, me angeiano ar angangoch, ewer, pwan mwo met minne ra fen angei, me ngeni ir ekkewe epwe wor rer mi chommong.\n\n36 Iwe non ewe fansoun pwe ua iotek ngeni ewe Samon pwe epwe ngeni ekkewe chon Gentile chen, pwe epwe tongeni wor ar tong ennet.\n\n37 Iwe non ewe fansoun pwe ewe Samon a apasa ngeniei: Ika ese wor ar tong ennet ese auchea ngonuk, ka fen nikitu; ina minne, ufom kewe repwe nimenimoch. Iwe pokiten ka fen kuna om apwangapwang kopwe pochokununo, pwan mwo tori om kopwe mwotiw non ewe neni minne ua fen amonnata non ekkewe imwen Semei we.\n\n38 Iwe iei ngang, Moronai, ua apasa ai kapongen feino ngeni ekkewe chon Gentile, ewer, me pwan ngeni pwi kewe ekkewe ngang mi tonger, tori sipwe chu sefan me mwen ewe nenien mwottun kapung an Kraist, ikewe aramas meinisin repwe sinei pwe ufei kewe rese nimengaw ren chami.\n\n39 Iwe non na fansoun oupwe sinei pwe ua fen kuna Jises, me pwe i a fen kapas ngeni ei ne nenefengen, pwe i a ureniei non fatafatochun tipetekison, pwan mwo usun emon aramas a ureni pwan emon non pwisin ai kapas usun ekkei mettoch;\n\n40 Iwe ekkoch chok ua fen makketiw, pokiten ai apwangapwang non mak.\n\n41 Iwe iei, ua mochen pesei ngenikemi pwe oupwe kutta ei Jises usun ekkewe soufos me aposel ra fen makkei, pwe ewe chenin Kot ewe Sam, me pwan ewe Samon Jises Kraist, me ewe Ngun mi Fel, minne a pwarata usur, epwe tongeni nonnom remi feinfeino chok. Amen.\n\n", "ether 13": "[center][font_size=26]Sopun 13[/font_size][/center]\n\n[i]Ether a kapas usun ew Minafon Jerusalem epwe kauuta non Merika me ren mwirimwirin Joseph—A osini, a katuruu, a makkei uruon ekkewe chon Jared, me osini kiteterinon ekkewe chon Jared—Maun a aosukosuka unusen ewe fonu.[/i]\n\n1 Iwe iei ngang, Moronai, ua sopweno ne awesi ai kewe uruo usun kiteterinon ekkewe aramas usun ua fen makkei usur.\n\n2 Pun nengeni, rese etiwa ekkewe kapas meinisin an Ether; pun a ennetin ureni ir usun mettoch meinisin, seni nepoputan aramas; me pwe mwirin an ekkewe konik ra mworesefan seni unungen ei fonu a winiti ew fonu mi kefinita nap seni pwan ekkoch fonu meinisin, ew fonu mi kefinita seni ewe Samon; ina minne ewe Samon a mochen pwe aramas meinisin repwe angang ngeni i ekkewe ra nonnom won unungan we;\n\n3 Iwe pwe a ina ewe nenien ewe Minafon Jerusalem, minne epwe feitiw seni nang, me ewe nenien tumun mi fel an ewe Samon.\n\n4 Nengeni, Ether a kuna ekkewe ranin Kraist, iwe a kapas usun ew Minafon Jerusalem won ei fonu.\n\n5 Iwe a pwan kapas usun ewe imwen Israel, me ewe Jerusalem seni ikewe Liai epwe feito me ie—mwirin an epwe kiteterino epwe kauuta sefan, ew teninimw mi fel ngeni ewe Samon; ina minne, ese tongeni epwe ew minafon Jerusalem pun a fen fis non ew fansoun nom; nge epwe kauuta sefan, me winiti ew teninimw mi fel ngeni ewe Samon; iwe epwe kauuta ngeni ewe imwen Israel—\n\n6 Iwe pwe ew Minafon Jerusalem epwe kauuta me won ei fonu, ngeni nussun mwirimwirin Joseph, pun minne mettoch a fen wor napanapan.\n\n7 Pun usun chok Joseph a watiw seman we ngeni ewe fonu Egypt, pwan mwo usun a mano ikewe; ina minne, ewe Samon a wau ew nussun mwirimwirin Joseph seni ewe fonuen Jerusalem, pwe i epwe tongeni umoumoch ngeni mwirimwirin Joseph pwe resap mano, pwan mwo usun a umoumoch ngeni seman Joseph we pwe i esap mano.\n\n8 Ina minne, ewe nussun mwirimwirin imwen Joseph epwe kauuta won ei fonu; iwe epwe ew fonuen ar kewe neuo; iwe repwe aueta ew teninimw mi fel ngeni ewe Samon, usun chok ewe Jerusalem minen nom; iwe resap chiwen nofit fengen, tori ewe nesoponon epwe feito nupwen ewe fonufan epwe morono.\n\n9 Iwe epwe wor ew minafon nang me ew minafon fonufan; iwe repwe usun chok ewe minen nom tiwenon chok ewe minen nom a moreno, iwe mettoch meinisin ra winiti minafo.\n\n10 Iwe mwirin epwe foruta ewe Minafon Jerusalem; iwe feioch ir ekkewe repwe nonnom non, pun ir ekkewe ufer a pwecheno me non chan ewe Nam; me ir ekkewe ra anneanong nein nussun mwirimwirin Joseph, ir ekkewe seni ewe imwen Israel.\n\n11 Iwe mwirin epwe pwan foruta ewe Jerusalem minen nom; me aramasan kewe non, feioch ir, pun ra fen nimet me non chan ewe Nam; me ir ekkewe ra fen toropas fetan me ionfengeninong seni ekkewe ruanu kinikinin ewe fonufan, me seni ekkewe fonu ennefen, me ir chon angei feioch seni pwonuetan ewe pwon mi pin minne Kot a fen fori ngeni semer we, Abraham.\n\n12 Iwe nupwen ekkei mettoch repwe fis, epwe efisi met ewe pukefel minne a apasa, mi wor ekkewe ir ra akkom, ir repwe kukumwir; me mi wor ekkewe ir ra kukumwir, ir repwe akkom.\n\n13 Iwe ita upwe ne pwan makkei ekkoch, nge ua annuk pwe usap; nge auchea me amwarar ekkewe osini an Ether; nge ra ekieki pwe ese wor namotan, me ra aturau i; iwe a opano inisin non pwangen ew achaw fansoun neran, iwe fansoun nepwin a feino nenengeni ekkewe mettoch minne epwe fis won ekkewe aramas.\n\n14 Iwe nupwen an nonnom non pwangen ew achaw a fori nussunon ei uruo, a nenengeni ewe kiteterino minne a fis won ekkewe aramas, fansoun nepwin.\n\n15 Iwe non ewe fansoun pwe non ena pwan chok ier non minne a katuruu seni nein ekkewe aramas a poputa ne wor ew watten maun nein ekkewe aramas, pun a chommong ekkewe ra feito, ir mwan mi tekia, me ra kutta ar repwe nieno Koriantumer ren ar kokkoten fofforungaw mi monomon, usun minne ua fen apasa.\n\n16 Iwe iei Koriantumer, a kaeo, pwisin, non angangen maun meinisin me ekkewe nikatuputupen ewe fonufan meinisin, ina minne a fiu ngeni ir ekkewe ra kutta ar repwe nieno i.\n\n17 Nge ese aier, pwan noun kewe anuon me fopun mi atoch me nioch; pwan ekkewe anuon me fopun mi atoch me nioch noun Kohor; pwan ekkewe anuon me fopun mi atoch me nioch noun Korior; iwe amuchunon, ese wor nein ekkewe anuon me fopun mi atoch me nioch won unungen unusen ewe fonufan ra aier seni ar tipis.\n\n18 Ina minne, non ewe fansoun pwe non ewe aewin ier minne Ether a nonnom non pwangen ew achaw, mi wor chommong aramas ekkewe ra ninnino me ren ewe ketinas noun ekkewe ir seni ekkewe mwicheich mi monomon, ekkewe ra fiu ngeni Koriantumer pwe repwe tongeni angei ewe muu.\n\n19 Iwe non ewe fansoun pwe ekkewe anuon noun Koriantumer ra fiu fan chommong me watte char a puno seni ir.\n\n20 Iwe non ewe aruwen ier ewe kapasen ewe Samon a feito ngeni Ether, pwe epwe feino me osini ngeni Koriantumer pwe, ika epwe aier, me chon non imwan we meinisin, ewe Samon epwe ngeni i muun we me amanaua ekkewe aramas—\n\n21 Are esap ina iwe repwe ninnino, me chon non imwan we meinisin tiwenon pwisin i. Iwe i epwe chok manau pwe epwe kuna pwonuetan ekkewe osini minne ra fen affateno usun pwan ew aramas repwe angei ewe fonu pwe fonuer; iwe Koriantumer epwe peiaseno me rer; iwe ngun meinisin repwe ninnino tiwenon chok Koriantumer.\n\n22 Iwe non ewe fansoun pwe Koriantumer ese aier, pwan chon non imwan we, pwan ekkewe aramas; iwe ekkewe maun rese kouno; iwe ra kutta ar repwe nieno Ether, nge a suno me mwer me opono sefan non pwangen ewe achaw.\n\n23 Iwe non ewe fansoun pwe a pwato Seirut, iwe a pwan fiu ngeni Koriantumer; iwe a akkufu i, ina popun pwe non ewe aunungatin ier a uweienong i non fotek.\n\n24 Iwe ekkewe anuon noun Koriantumer, non ewe aruwanun ier, ra akkufu Seirut, me angei ewe muu sefan ngeni semer we.\n\n25 Iei a poputa ne wor ew maun won unusen unungen ewe fonu, emon me emon mwan fiti an mwicheich ra fiu fan iten met minne a mochen.\n\n26 Iwe a wor chon sona, me amuchunon, sokopaten fofforungaw meinisin won unusen unungen ewe fonu.\n\n27 Iwe non ewe fansoun pwe Koriantumer a fokkun song ren Seirut, iwe a feino ungeni i fiti noun kewe sounfiu ne maun; iwe ra chu non watten song, iwe ra chu non nemonun chukun Gilgal; iwe ewe maun a fokkun eriaffou.\n\n28 Iwe non ewe fansoun pwe Seirut a fiu ngeni i ren ukukun unungat ran. Iwe non ewe fansoun pwe Koriantumer a akkufu i, me tapwei i tori an a feito ngeni sonosonochun Eslon.\n\n29 Iwe non ewe fansoun pwe Seirut a maun sefan ngeni i me won ekkewe sonosonoch; iwe nengeni, a akkufu Koriantumer, me asusefani i ngeni nemonun chukun Gilgal.\n\n30 Iwe Koriantumer a maun ngeni Seirut sefan me non nemonun chukun Gilgal, non minne a akkufu Seirut me nieno i.\n\n31 Iwe Seirut a efeiengawa Koriantumer won pechen, iwe ese no maun sefan ren ukukun ru ier, non minne fansoun ekkewe aramas meinisin won unungen ewe fonu ra assuku cha, iwe ese wor emon a akounor\n\n", "ether 14": "[center][font_size=26]Sopun 14[/font_size][/center]\n\n[i]Angangangawen ekkewe aramas a esenipato ew anumamau won ewe fonu—Koriantumer a nom non maun ngeni Kiliat, mwirin Lip, iwe mwirin Sis—Cha me watten ninnino ra pwonueno ewe fonu.[/i]\n\n1 Iwe iei a poputa ne wor ew ariaffoun anumamau won unusen ewe fonu pokiten angangangawen ekkewe aramas, usun minne, ika emon mwan a wata an pisekin angang are noun ketinas won an osire, are won ewe neni ikewe epwe annomu ie, nengeni, non ewe soran, ese tongeni kuna, fokkun ariaffou ewe anumamau won ewe fonu.\n\n2 Ina minne emon me emon mwan a kamwochunuk won met minne pwisin an, ren poun, me esap niwinimang are esap mut ngeni emon an pisek; iwe emon me emon mwan a amwochu pachan noun ketinas non peniemwanin poun, ren eppetin pisekin me pwisin manauan me manauan punuwan me noun semirit.\n\n3 Iwe iei, mwirin ukukun ru ier, me mwirin manon Seirut, nengeni, a pwato pwin Seirut we me a maun ngeni Koriantumer, non minne Koriantumer a akkufu i me tapwei i ngeni non ewe fonu pon an Akis.\n\n4 Iwe non ewe fansoun pwe pwin Seirut we a maun ngeni i me non ewe fonu pon an Akis; iwe ewe maun a fokkun eriaffou, iwe chommong ngorow ra mano me ren ewe ketinas.\n\n5 Iwe non ewe fansoun pwe Koriantumer a rokopwanieno ewe fonu pon; iwe pwin Seirut we a kariseu seni ewe fonu pon fansoun nepwin, me nieno ew kinikinin ekkewe sounfiu noun Koriantumer, nupwen ra sakaweno.\n\n6 Iwe a feito ngeni ewe fonuen Moron, me annomu inisin won ewe neninen mwottun king an Koriantumer.\n\n7 Iwe non ewe fansoun pwe Koriantumer a nonnom ren noun kewe sounfiu me non ewe fonu pon ren ukukun ru ier, non minne i a angei watten pochokun ngeni noun kewe sounfiu.\n\n8 Iei pwin Seirut we, ewe itan Kiliat, a pwan angei watten pochokun ngeni noun kewe sounfiu, pokiten ekkewe mwicheich mi monomon.\n\n9 Iwe non ewe fansoun pwe noun we pris mi nap a nii manauan nupwen a mwomwot won an we nenien mwottun king.\n\n10 Iwe non ewe fansoun pwe emon me nein chon ekkewe mwicheich mi monomon a nii manauan me non ew aan mi monomon, me angei ngeni pwisin inisin ewe muu; iwe itan Lip; iwe Lip emon mwan a watte inisin, nap seni pwan emon mwan me nein ekkewe aramas meinisin.\n\n11 Iwe non ewe fansoun pwe non ewe aewin ierin Lip, Koriantumer a feita seni ewe fonu Moron, me maun ngeni Lip.\n\n12 Iwe non ewe fansoun pwe a fiu ngeni Lip, non minne Lip a wichi poun iwe a feiengaw; nge inamo, ewe mwichen sounfiu noun Koriantumer ra nikitu ne feino ngeni Lip, iwe pwe a suno ngeni ekkewe kia won orossetin ewe fonu.\n\n13 Iwe non ewe fansoun pwe Koriantumer a tapwei; iwe Lip a maun ngeni i me won orossetin ewe fonu.\n\n14 Iwe non ewe fansoun pwe Lip a wichi ewe mwichen sounfiu noun Koriantumer, iwe pwe ra suno sefan ngeni ewe fonu pon an Akis.\n\n15 Iwe non ewe fansoun pwe Lip a tapwei tori an a feito ngeni ekkewe sonosonochun Akos. Iwe Koriantumer a fen uwei ekkewe aramas meinisin nupwen an a suno me mwen Lip me non ena kinikinin ewe fonu ikewe a suno ie.\n\n16 Iwe nupwen an a feito ngeni ekkewe sonosonochun Akos a maun ngeni Lip, iwe a wichi i tori an mano; nge inamo, pwin Lip we a feito ungeni Koriantumer non nenian we, iwe ewe maun a fokkun eriaffou, non minne Koriantumer a suno sefan me mwen ewe mwichen sounfiu noun pwin Lip we.\n\n17 Iei iten pwin Lip we a iteni Sis. Iwe non ewe fansoun pwe Sis a tapweno mwirin Koriantumer, iwe a akkufu chommong teninimw, me a nieno fefin me pwan semirit, me a kenieno ekkewe teninimw.\n\n18 Iwe a cheewno ew nuokusun Sis non unusen ewe fonu; ewer, ew sio a cheewno non unusen ewe fonu—Ion a tongeni uta me mwen ewe mwichen sounfiun Sis? Nengeni, a etteri ewe fonufan me mwen i!\n\n19 Iwe non ewe fansoun pwe ekkewe aramas ra poputa ne chufengen non mwichen sounfiu, me non unusen ewe fonu.\n\n20 Iwe ra keimufesen; iwe ew kinikinir a suno ngeni ewe mwichen sounfiun Sis, me ew kinikinir a suno ngeni ewe mwichen sounfiun Koriantumer.\n\n21 Iwe a fokkun watte me a soposopono ewe maun, me fokkun nangatam ewe mettochun assuku cha me watten ninnino, iwe pwe unusen unungen ewe fonu a pwonuno ren inisin ekkewe mi mano.\n\n22 Iwe a fokkun mwoch me mwitir ewe maun iwe ese chiwen wor emon a nomwetiw pwe epwe peiasenano ekkewe mi mano, nge ra karisino seni assuku cha ngeni assuku cha, ra nikitano inisin mwan, me pwan fefin, me pwan semirit ra toropas fetan won unungen ewe fonu, pwe repwene winiti anan ekkewe nikanipwun ra mwongo futuk.\n\n23 Iwe ewe poppon a cheewno won unungen ewe fonu, pwan mwo won unusen unungen ewe fonu; ina minne ekkewe aramas ra osukosuk fansoun neran me fansoun nepwin, pokiten ewe poppon.\n\n24 Nge inamo, Sis ese kouno ne tapwei Koriantumer; pun a fen akkapon pwe epwe pwisin angei niwinin inisin won Koriantumer fan iten chan pwin we, ewe a fen ninnino, me ewe kapasen ewe Samon minne a feito ngeni Ether pwe Koriantumer esap mano me ren ewe ketinas.\n\n25 Iwe iei sia kuna pwe ewe Samon a chur ir non unusochun an song, iwe ar fofforungaw me angang mi anieput a amonnata ew aanen ar kiteterino esemuch.\n\n26 Iwe non ewe fansoun pwe Sis a tapweno Koriantumer otiw, pwan mwo ngeni ekkewe kia unukun orossetin ewe fonu, iwe ikewe a maun ngeni Sis ren ukukun unungat ran.\n\n27 Iwe fokkun anuokus ewe kiteterino me nein ekkewe sounfiun Sis ina popun ekkewe aramas ra poputa ne nuokus, me poputa ne suno me mwen ekkewe sounfiun Koriantumer; iwe ra suno ngeni ewe fonuen Korior, me etterano aramasan kewe me mwer, ir meinisin ekkewe rese mochen choni ir.\n\n28 Iwe ra aueta imwer kewe imw mangaku non nemonun chukun Korior; iwe Koriantumer a aueta imwan we imw mangaku non nemonun chukun Ser. Iei ewe nemonun chukun Ser a arap ngeni ewe chukuchukuta Komnor; ina minne, Koriantumer a ionfengeni noun kewe sounfiu me won ewe chukuchukuta Komnor, me a opwu rappwa ngeni ekkewe sounfiun Sis pwe epwe etiwareto ne maun.\n\n29 Iwe non ewe fansoun pwe ra feito, nge ra kasusefan; iwe ra feito aruwen fansoun, iwe ra pwan kasusefan ewe aruwen fansoun. Iwe non ewe fansoun pwe ra feito sefan aunungatin fansoun, iwe ewe maun a fokkun eriaffou.\n\n30 Iwe non ewe fansoun pwe Sis a wichi Koriantumer ina minne a ngeni i chommong anonnonun kinas; iwe Koriantumer, a puno seni chan, a peno, me ra ekieno usun ita a fen mano.\n\n31 Iei ewe manon mwan, fefin me semirit won ir me ru kinikin a fokkun watte ina minne Sis a annuku ngeni noun kewe aramas pwe resap tapweno mwirin ekkewe sounfiun Koriantumer; ina minne, ra niwin ngeni ar nenien asoso.\n\n", "ether 15": "[center][font_size=26]Sopun 15[/font_size][/center]\n\n[i]Chommong minion seni ekkewe chon Jared ra ninnino non maun—Sis me Koriantumer ra achufengeni ekkewe aramas meinisin ngeni maunen mano—Ngunun ewe Samon a kouno ne nonnom rer—Ewe muun ekkewe chon Jared a fokkun tano—Koriantumer chok a nonnom.[/i]\n\n1 Iwe non ewe fansoun nupwen Koriantumer a pwak seni kinasan kewe, a poputa ne chechemeni ekkewe kapas minne Ether a fen apasa ngeni i.\n\n2 A kuna pwe ra fen ninnino me ren ewe ketinas arap ngeni ru minion me nein noun kewe aramas, iwe a poputa ne netipengaw non netipan; ewer, ra fen ninnino ru minion me nein mwan mi pochokun, me pwan punuwer kewe me nour kewe semirit.\n\n3 Iwe a poputa ne aier seni ewe ngaw minne a fen fori; a poputa ne chechemeni ekkewe kapas minne ra fen affateno me ren awen ekkewe soufos meinisin, iwe a kuner pwe ra fen pwonueta tori ei fansoun, ew me ew kukkununun kinikinin meinisin; iwe ngunun a netipeta me ese etiwa an epwe kinamwe.\n\n4 Iwe non ewe fansoun pwe a makkei echo toropwe ngeni Sis, a mochen i pwe epwe amanaua ekkewe aramas, iwe epwe fangeta ewe muu fan asengesin manauan ekkewe aramas.\n\n5 Iwe non ewe fansoun pwe nupwen Sis a angei noun ewe toropwe a makkei echo toropwe ngeni Koriantumer, pwe ika epwe fangeta pwisin inisin, pwe i epwe tongeni nieno i ren noun we ketinas, iwe i epwe mut ngeni manauen ekkewe aramas.\n\n6 Iwe non ewe fansoun pwe ekkewe aramas rese aier seni ar angangangaw; iwe ekkewe aramasen Koriantumer ra mwasangasangeta non song ngeni ekkewe aramasen Sis; iwe ekkewe aramasen Sis ra mwasangasangeta non song ngeni ekkewe aramasen Koriantumer; ina minne, ekkewe aramasen Sis ra maun ngeni ekkewe aramasen Koriantumer.\n\n7 Iwe nupwen Koriantumer a kuna pwe ita epwene kuf a suno sefan me mwen ekkewe aramasen Sis.\n\n8 Iwe non ewe fansoun pwe a feito ngeni ekkewe konik Repliankum, minne, ren awewen kapas, a weweiti watte, are epwe nap seni meinisin; ina minne, nupwen ra feito ngeni ekkei konik ra aueta imwer kewe imw mangaku; iwe Sis a pwan aueta imwan kewe imw mangaku arap ngeni ir; iwe iei minne non ewe soran ra feito ngeni maun.\n\n9 Iwe non ewe fansoun pwe ra fiu ren ew fokkun eriaffoun maun, non minne Koriantumer a pwan feiengaw, iwe a peno ren pönon cha.\n\n10 Iwe non ewe fansoun pwe ekkewe sounfiun Koriantumer ra fiu pochokun ngeni ekkewe sounfiun Sis ina popun pwe ra akkufur, pwe ra fori ir pwe repwe suno me mwer; iwe ra suno ngeni eor, me aueta imwer kewe imw mangaku non ew neni minne a iteni Okat.\n\n11 Iwe non ewe fansoun pwe ewe mwichen sounfiun Koriantumer ra aueta imwer kewe imw mangaku arap ngeni ewe chukuchukuta Ramah; iwe pwan ina chok ewe chukuchukuta ikewe semei we Mormon a opano ekkewe uruo ngeni ewe Samon, minne ir mi monomon.\n\n12 Iwe non ewe fansoun pwe ra ionfengeni ekkewe aramas meinisin won unusen unungen ewe fonu, ekkewe rese mwo ninnino, tiwenon chok Ether.\n\n13 Iwe non ewe fansoun pwe Ether a kuna ekkewe foffor meinisin an ekkewe aramas; me a kuna pwe ekkewe aramas won pekin Koriantumer ra ionfengen ngeni ewe mwichen sounfiun Koriantumer; me ekkewe aramas won pekin Sis ra ionfengen ngeni ewe mwichen sounfiun Sis.\n\n14 Ina minne, ir ren ukukun ruanu ier ra ionfengeni ekkewe aramas, pwe repwe tongeni angei ir meinisin ekkewe ra nom won unungen ewe fonu, me pwe repwe tongeni angei ekkewe pochokun meinisin minne mi tufich ar repwe angei.\n\n15 Iwe non ewe fansoun pwe nupwen ra ionfengen meinisin, emon me emon ngeni ewe mwichen sounfiu minne a tongeni, fiti punuwer kewe me nour kewe semirit—mwan, me pwan fefin me semirit ra appisek ren pisekin maun, a wor pwonupwon, me chechen neup, me pwonupwonun mokur, me ra ufouf anongonong won napanapen maun—ra kariseno emon ngeni pwan emon ne maun; iwe ra fiu unusen ena ran, me rese kuf.\n\n16 Iwe non ewe fansoun pwe nupwen a pwin ra pekus, me ra niwin ngeni ar kewe nenien asoso; iwe mwirin ar ra niwin ngeni ar kewe nenien asoso ra poputa ne ngungures me noninen pokiten manon nour kewe aramas; iwe fokkun neuwomong ar kewe kechiw, ar ngungures me noninen, ina minne a fokkun pwereni ewe asepwan.\n\n17 Iwe non ewe fansoun pwe non ewe soran ra pwan feino maun sefan, iwe ena ran a auchea me anoninen; nge inamo, rese kuf, iwe nupwen ewe pwinin a feito sefan ra pwan pwereni ewe asepwan ren ar kechiw, me ar ngungures, me ar netipeta, pokiten manon nour kewe aramas.\n\n18 Iwe non ewe fansoun pwe Koriantumer a pwan makkei echo toropwe ngeni Sis, a mochen pwe i esap chiwen feito sefan ne maun, nge pwe i epwe angei ewe muu, me mut ngeni manauen ekkewe aramas.\n\n19 Nge nengeni, Ngunun ewe Samon a kouno ne nonnom rer, me a wor an Setan unusen pochokun won netipen ekkewe aramas; pun ra fangeta ngeni pochokunen netiper, me chunnunon ar ekiek pwe repwe ninnino; ina minne ra feino sefan ne maun.\n\n20 Iwe non ewe fansoun pwe ra fiu unusen ewe ran, iwe nupwen ewe pwinin a feito ra mour won nour kewe ketinas.\n\n21 Iwe non ewe soran ra fiu pwan mwo tori ewe pwinin a feito.\n\n22 Iwe nupwen ewe pwinin a feito ra sakaweno ren song, pwan mwo usun emon mwan a sakaweno ren wain; iwe ra mour sefan won nour kewe ketinas.\n\n23 Iwe non ewe soran ra fiu sefan; iwe nupwen ewe pwinin a feito ra ninnino me ren ewe ketinas tiwenon chok nime me ruomon me nein ekkewe aramas noun Koriantumer, me wone me tiwemon me nein ekkewe aramas noun Sis.\n\n24 Iwe non ewe fansoun pwe ra mour won nour kewe ketinas non ena pwinin, iwe non ewe soran ra fiu sefan, iwe ra fiu non ar pochokun ren nour kewe ketinas me ar kewe pwonupwon, unusen ena ran.\n\n25 Iwe nupwen ewe pwinin a feito a wor inik me ruomon me nein ekkewe aramas noun Sis, me rue me fumon nein ekkewe aramas noun Koriantumer.\n\n26 Iwe non ewe fansoun pwe ra mwongo me mour, me monneta ngeni mano non ewe soran. Iwe ir mwan mi watte me pochokun usun pochokunen mwan.\n\n27 Iwe non ewe fansoun pwe ra fiu ren ukukun unungat awa, iwe ra peno ren pönon cha.\n\n28 Iwe non ewe fansoun pwe nupwen a naf an ekkewe mwan noun Koriantumer pochokun pwe ra tongeni fetan, ita repwene suno fan iten manauer; nge ngeni, Sis a uta, me pwan noun kewe mwan, me a akkapon non an ningeringer pwe epwe nieno Koriantumer are i epwe mano me ren ewe ketinas.\n\n29 Ina minne, a tapwer, iwe non ewe soran a tori ir; iwe ra fiu sefan ren ewe ketinas. Iwe non ewe fansoun pwe nupwen ra ninnino meinisin me ren ewe ketinas, tiwenon chok Koriantumer me Sis, nengeni Sis a peno ren pönon cha.\n\n30 Iwe non ewe fansoun pwe nupwen Koriantumer a annangeta won noun we ketinas, pwe a ekis asoso, a pokueno mokuren Sis.\n\n31 Iwe non ewe fansoun pwe mwirin an pokueno mokuren Sis, pwe Sis a uta me won poun me turuno; iwe mwirin an weiresin ngasangas, a mano.\n\n32 Iwe non ewe fansoun pwe Koriantumer a turuno ngeni ewe puun, me winiti usun ita ese chiwen wor manauan.\n\n33 Iwe ewe Samon a kapas ngeni Ether, me apasa ngeni i: Feino. Iwe a feino, me kuna pwe ekkewe kapas an ewe Samon ra fen pwonueta; iwe a awesi an we uruo; (iwe ew ne ipukun kinikinin use mwo makkei) iwe a opareno non ew napanap pwe ekkewe aramasen Limai ra kuner.\n\n34 Iei ekkewe amuchunon kapas minne ra makketiw me ren Ether: Ika ewe Samon epwe mochen pwe upwe winino, are pwe upwe engino ngeni mochenin ewe Samon non ewe aion, ese auchea, ika pwe ngang upwe manau me non ewe muun Kot. Amen.\n\n", "moro 1": "[center][font_size=26]Ewe Puken Moronai[/font_size][/center]\n\n[center][font_size=26]Sopun 1[/font_size][/center]\n\n[i]Moronai a mak fan iten tufichin ekkewe chon Leiman—Ekkewe chon Nifai resap amam Kraist ra ninnino. Arap ngeni Ierin ewe Samon 401–421.[/i]\n\n1 Iei ngang, Moronai, mwirin ai awesano ammwochun uruon ekkewe aramasen Jared, ua ekieki pwe usap chiwen pwan makkei ekkoch, nge use mwo mano; me use pwarano inisi ngeni ekkewe chon Leiman ren nuokusun ika repwe nieino.\n\n2 Pun nengeni, ar kewe maun ra fokkun pochokun me neir pwisin; iwe pokiten ar koput ra nieno meinisin ekkewe chon Nifai ekkewe resap amam ewe Kraist.\n\n3 Iwe ngang, Moronai, usap amam ewe Kraist; ina minne, ua fein fetan ian chok ua tongeni fan iten tumunun pwisin manauei.\n\n4 Ina minne, ua makkei pwan ekkoch mettoch, mi ungeni met minne ua fen ekieki; pun ua fen ekieki pwe usap chiwen pwan makkei ekkoch; nge ua makkei pwan ekkoch mettoch, pwe eni repwe fen fich ngeni pwi kewe, ekkewe chon Leiman, non ekkoch ran mwach, anongonong won mochenin ewe Samon.\n\n", "moro 2": "[center][font_size=26]Sopun 2[/font_size][/center]\n\n[i]Jises a ngeni ekkewe engon me ruomon chon kuno ir chon Nifai pochokun ar repwe ngeni emon ewe niffangen Ngun mi Fel. Arap ngeni Ierin ewe Samon 401–421.[/i]\n\n1 Ekkewe kapas an Kraist, minne a apasa ngeni noun kewe chon kuno, ekkewe engon me ruomon a finireta, nupwen a wata poun wor—\n\n2 Iwe a kokkori ir ren iter, a apasa: Oupwe kokkori ewe Sam non itei, non iotek mi napanap; iwe mwirin oua fori ei epwe wor remi pochokun pwe won ion oupwe wata poumi, oupwe ngeni ewe Ngun mi Fel; iwe non itei oupwe ngeni, pun iei nei kewe aposel ra fori.\n\n3 Iei Kraist a apasa ekkei kapas ngeni ir atun ewe fansoun an aewin pwato; iwe ewe mwicheich ese rongorong, nge ekkewe chon kuno ra rongorong; iwe won meinisin ekkewe ra wata pour wor, a feitiw ewe Ngun mi Fel.\n\n", "moro 3": "[center][font_size=26]Sopun 3[/font_size][/center]\n\n[i]Elter ra seikata ekkoch pris me sense seni iseta paw won mokur. Arap ngeni Ierin ewe Samon 401–421.[/i]\n\n1 Ewe napanap minne ekkewe chon kuno, ekkewe ra iteni elter seni ewe mwichefen, ra seikata pris me sense—\n\n2 Mwirin ar iotek ngeni ewe Sam non iten Kraist, ra wata pour wor me apasa:\n\n3 Fan iten Jises Kraist ua seikoketa om kopwe emon pris (are ika i epwe emon sense, ua seikoketa om kopwe emon sense) pwe kopwe afanafana aier me omusomusen tipis non Jises Kraist, ren nikitu non nuku won itan tori nesoponon. Amen.\n\n4 Iwe mwirin ei napanap ra seikita ekkoch pris me sense, anongonong won ekkewe niffang me kokko an Kot ngeni aramas; iwe ra seikita me ren ewe manamanen ewe Ngun mi Fel, minne a nom rer.\n\n", "moro 4": "[center][font_size=26]Sopun 4[/font_size][/center]\n\n[i]Usun an elter me pris fori efeiochun ewe pinewan sakrament a awewetiw. Arap ngeni Ierin ewe Samon 401–421.[/i]\n\n1 Ewe napanapen nour kewe elter me pris ar fori angangen aionen me chan Kraist ngeni ewe mwichefen; iwe ra efeiochu anongonong won ekkewe annuk an Kraist; ina minne sia sinei ewe napanap pwe mi ennet; iwe ewe elter are pris a efeiochu—\n\n2 Iwe ra fotopukutiw fiti chon ewe mwichefen, me iotek ngeni ewe Sam non iten Kraist, ra apasa:\n\n3 O Kot, Samach mi Napanap, sia tingor ngonuk fan iten Noum we, Jises Kraist, om kopwene efeiochu me epinano ei pinewa ngeni aionen meinisin ekkewe ra angei, pwe repwe ani achechemenien inisin Noum we, me pwarata ngonuk, O Kot, Samach mi Napanap, pwe ra mochen ar repwe mwarei iten Noum we, o chechemeni i fansoun meinisin, me fori an kewe annuk a ngeni ir, pwe Ngunun epwe nonnom rer fansoun meinisin. Amen.\n\n", "moro 5": "[center][font_size=26]Sopun 5[/font_size][/center]\n\n[i]Ewe napanapen efeiochun ewe wain ren sakrament a awewetiw. Arap ngeni Ierin ewe Samon 401–421.[/i]\n\n1 Ewe napanapen efeiochun ewe wain—Nengeni, ra angei ewe kap, me apasa:\n\n2 O Kot, Samach mi Napanap, sia tingor ngonuk, fan iten Noum we Jises Kraist, om kopwene efeiochu me epinano ei wain ngeni aionen meinisin ekkewe ra unumi, pwe repwe unumi pwe achechemenien chan Noum we, a surutiw rer; pwe repwe pwarata ngonuk, O Kot, Samach mi Napanap, pwe ir mi chechemeni i fansoun meinisin, pwe Ngunun epwe nonnom rer. Amen.\n\n", "moro 6": "[center][font_size=26]Sopun 6[/font_size][/center]\n\n[i]Ekkewe aramas ra aier ra papatais me ra tumun me ren chon ewe mwichefen—Ekkewe chon ewe mwichefen ra aier ra musono—Mwich ra emmwen me ren manamanen ewe Ngun mi Fel. Arap ngeni Ierin ewe Samon 401–421.[/i]\n\n1 Iwe iei ua kapas usun papatais. Nengeni, elter, pris, me sense ra papatais; iwe rese papatais tiwenon chok ra awora uwar mi fich ngeni ir.\n\n2 Rese pwan etiwa emon ngeni papatais tiwenon chok ika ra feito ren ew netip mi netipechou me netip niemam, me pwarata ngeni ewe mwichefen pwe ra ennetin aier seni ar kewe tipis meinisin.\n\n3 Iwe ese wor emon a mumuta ngeni papatais tiwenon chok ika ra wata wor iten Kraist, me a wor rer ew pochokunen mochen pwe repwe angang ngeni i tori nesoponon.\n\n4 Iwe mwirin ar ra fen mumuta ngeni papatais, me ra ememef me nimochuno me ren manamanen ewe Ngun mi Fel, ra anneanong nein ekkewe aramasen ewe mwichefenin Kraist; iwe iter ra makketiw, pwe repwe tongeni chechemeni ir me tumun me ren ewe kapas mi öch an Kot, pwe epwe annomur non ewe aan mi pung, pwe epwe annomur ar repwe tumunuoch ne iotek, repwe apinukunuk chok won ekkewe fofforun Kraist, i ewe popun me ewe chon ounusa ar nuku.\n\n5 Iwe ewe mwichefen a mwich fengen fan chommong, pwe repwe echikipin me iotek, me pwe repwe kapas fengen nefiner usun tufichin ngunur.\n\n6 Iwe ra mwich fengen fan chommong pwe repwe mwongo seni ewe pinewa me wain, non achechemenien ewe Samon Jises.\n\n7 Iwe ra tichik ne tumunuochu pwe esap wor angangangaw me neir; iwe ion chok a pwá pwe a fori angangangaw, iwe unumon chon pwarata seni ewe mwichefen ra apungur me mwen ekkewe elter, iwe ika rese aier, me pwarata, iter kewe ra tottonuu, iwe rese chiwen anneanong nein ekkewe aramas noun Kraist.\n\n8 Nge fan chommong ar aier me kutta omusomusen tipis, ren ennetin mochen, ra musono.\n\n9 Iwe ar kewe mwich ra emmwen me ren ewe mwichefen anongonong won napanapen angangen ewe Ngun, me ren manamanen ewe Ngun mi Fel; pokiten usun nupwen manamanen ewe Ngun mi Fel a emmweni ir ika repwe afanafan, are pesepes, are iotek, are tingor, are kon, iwe epwe fisino.\n\n", "moro 7": "[center][font_size=26]Sopun 7[/font_size][/center]\n\n[i]Ew tingor a kawor pwe sipwe tonong non ewe nenien asoso an ewe Samon—Iotek ren ennetin mochen—Ewe Ngunun Kraist a atufichi aramas ar repwe sinei öch seni ngaw—Setan a achimwa aramas pwe repwe amam Kraist me fori ngaw—Ekkewe soufos ra pwarano wareton Kraist we—Ren nuku, manaman a fis me chon nang ra angang—Aramas repwe apinukunuku manau esemuch me kamochunuk ngeni tong ennet. Arap ngeni Ierin ewe Samon 401–421.[/i]\n\n1 Iwe iei ngang, Moronai, ua makkei ekkoch me nein ekkewe kapas an semei we Mormon, minne a apasa usun nuku, apinukunuk, me tong ennet; pun anongonong won ei napanap a kapas ngeni ekkewe aramas, nupwen a eiti ir non ewe sinakok minne ra aueta pun epwe nenien fel.\n\n2 Iwe iei ngang, Mormon, ua kapas ngenikemi, pwi achengicheng; iwe me ren ewe chenin Kot ewe Sam, me ach we Samon Jises Kraist, me an mochen mi fel, pokiten ewe niffangen an kokko ngeniei, pwe ua mumuta ai upwe kapas ngenikemi atun ei fansoun.\n\n3 Ina minne, ua mochen kapas ngenikemi ekkewe chon ewe mwichefen, ekkewe mi kinamwe chon tapweno mwirin Kraist, me ekkewe oua angei ew nafen apinukunuk ren minne oua tongeni tonong non ewe nenien asoso an ewe Samon, seni ei fansoun feino tori ami oupwe asoso ren i non nang.\n\n4 Iwe iei ami pwi, ua apungu ekkei mettoch usumi pokiten ami fetan kinamwe fiti ekkewe noun aramas.\n\n5 Pun ua chechemeni ewe kapasen Kot minne a apasa ren ar angang oupwe siner; pun ika ar angang epwe öch, iwe ir mi pwan öch.\n\n6 Pun nengeni, Kot a fen apasa emon aramas mi ngaw ese tongeni fori met minne mi öch; pun ika a fangeno ew niffang, are iotek ngeni Kot, tiwenon chok ika epwe fori ren ennetin mochen esap atufichi i.\n\n7 Pun nengeni, esap fis ngeni i pwe ew foffor wenechar.\n\n8 Pun nengeni, ika emon aramas mi ngaw a fang ew niffang, a fori non an ese kisasew; ina minne a fis ngeni i pwe usun chok ita a amwochu ewe niffang; ina minne i a fis pwe mi ngaw me mwen Kot.\n\n9 Iwe usun chok pwan a fis ngaw ngeni emon aramas, ika epwe iotek me esap ren ennetin mochenin netip; ewer, ese atufichi i, pun Kot esap etiwa ena sokkun.\n\n10 Ina minne, emon aramas mi ngaw ese tongeni fori met minne mi öch; esap pwan fang ew niffang mi öch.\n\n11 Pun nengeni, ew konik puwacheta mi kipwin ese tongeni awora konik mi öch; pwan ew konik puwacheta mi öch ese tongeni awora konik mi kipwin; ina minne, emon aramas chon angangen ewe tefin ese tongeni tapweno mwirin Kraist; iwe ika epwe tapweno mwirin Kraist i ese tongeni epwe emon chon angangen ewe tefin.\n\n12 Ina minne, mettoch meinisin minne mi öch ra feito seni Kot; iwe met minne mi ngaw a feito seni ewe tefin; pun ewe tefin i chon koum ngeni Kot, me a fiu ngeni i fansoun meinisin, me tingorei me pesei aramas ngeni tipis, me fori met minne mi ngaw fansoun meinisin.\n\n13 Nge nengeni, met minne seni Kot a tingorei me pesei aramas pwe repwe fori mi öch fansoun meinisin; ina minne, mettoch meinisin minne a tingorei me pesei pwe repwe fori öch, me tongei Kot, me angang ngeni i, ra memef me ren Kot.\n\n14 Ina minne, tumunoch, ami pwi achengicheng, pwe ousap apungu met minne mi ngaw pwe epwe seni Kot, are met minne mi öch me seni Kot pwe repwe seni ewe tefin.\n\n15 Pun nengeni, ami pwi, a fen kawor ngenikemi pwe oupwe apungu, pwe oupwe tongeni sinei öch seni ngaw; iwe ewe napanapen apung mi chok fatafatoch, pwe oupwe tongeni sinei ren ew unusochun mirit, usun ewe saramen ran seni ewe rochopwaken pwin.\n\n16 Pun nengeni, ewe Ngunun Kraist a kawor ngeni emon me emon aramas, pwe i epwe sinei öch seni ngaw; ina minne, ua pwar ngenikemi ewe napanapen apung; pun mettoch meinisin minne a tingorei aramas pwe repwe fori öch, me pesei pwe repwe nuku non Kraist, a feito me ren ewe manaman me niffangen Kraist; ina minne oupwe tongeni sinei ren ew unusochun mirit pwe a feito seni Kot.\n\n17 Nge met chok mettoch a pesei aramas pwe repwe fori ngaw, me resap nuku non Kraist, me amam i, me resap angang ngeni Kot, iwe oupwe sinei ren ew unusochun mirit pwe feito seni ewe tefin; pun anongonong won ei napanap ina ewe tefin a angang, pun ese pesei aramas pwe repwe fori öch, apw, esap emon; pwan noun kewe chon nang; pwan ir ekkewe ra nom fan nemenian i.\n\n18 Iwe iei, ami pwi, pokiten oua sinei ewe saram ren minne oupwe tongeni apungu emon, minne saram ina ewe saramen Kraist, tumunoch pwe ousap ammwani ami apung; pun ren ena pwan chok kapung minne oupwe apungu emon oupwe pwan kapung ren.\n\n19 Ina minne, ua tingor ngenikemi, pwi, pwe oupwe achocho ne kutta non ewe saramen Kraist pwe oupwe tongeni sinei öch seni ngaw iwe ika oupwe kamwochuno mettoch mi öch meinisin, me ousap esita, oupwe ennetin emon noun Kraist.\n\n20 Iwe iei, ami pwi, ifa usun mi tufich pwe oupwe tongeni kamwochuno mettoch mi öch meinisin?\n\n21 Iwe iei upwe kapas usun ena nuku, usun minne ua apasa pwe upwe kapas usun; iwe upwe urenikemi ewe napanap ren minne oupwe kamwochuno mettoch mi öch meinisin.\n\n22 Pun nengeni, Kot mi sinei mettoch meinisin, pokiten i seni esemuch ngeni esemuch, nengeni, a tinato chon nang pwe repwe angang ngeni ekkewe noun aramas, pwe repwe pwarata usun wareton Kraist; iwe non Kraist mettoch mi öch repwe feito.\n\n23 Iwe Kot a pwan afanafana ngeni soufos, me ren pwisin awan, pwe Kraist epwe wareto.\n\n24 Iwe nengeni, a wor sokopaten napanap i a fen pwarano mettoch ngeni ekkewe noun aramas, minne ir mi öch; iwe mettoch meinisin minne mi öch ra feito seni Kraist; are esap ina iwe aramas mi turutiw, iwe ese tongeni wor och mettoch mi öch a feito ngeni ir.\n\n25 Ina minne, ren angangen ekkewe chon nang, me ren kapas meinisin minne ra tou seni awan Kot, aramas ra poputa ne aea nuku non Kraist, iwe iei ren nuku, ra kamwochuno mettoch mi öch meinisin; iwe a iei usun tori wareton Kraist we.\n\n26 Iwe mwirin an wareto aramas ra pwan manau me ren nuku non itan we; me ren nuku, ra winiti noun Kot. Iwe usun ennetin Kraist mi manau a apasa ekkei kapas ngeni semach kewe, a apasa: Met chok mettoch oupwe tingorei ewe Sam non itei, minne mi öch, non nuku me apinukunuku pwe oupwe angei, nengeni, epwe fisino ngenikemi.\n\n27 Ina minne, ami pwi achengicheng, manaman ra fen kouno pokiten Kraist a fen feita ngeni nang, me a fen mwotiw won peniemwanin Kot, pwe epwe tingor seni ewe Sam an kewe pungun umoumoch minne a fen aea won ekkewe noun aramas?\n\n28 Pun a fen apwonueta ekkewe popun ewe annuk, me a nemenano ir meinisin ekkewe a wor ar nuku non i; iwe ir ekkewe a wor ar nuku non i repwe kamwochuno won mettoch mi öch meinisin; ina minne a peni ewe mwokutukut an ekkewe noun aramas; iwe a nonnom esemuch non ekkewe nang.\n\n29 Iwe pokiten a fen fori ei, ami pwi achengicheng, manaman ra kouno? Nengeni ua apasa ngenikemi, Apw; pwan chon nang rese kouno ne angang ngeni ekkewe noun aramas.\n\n30 Pun nengeni, ra nom fan nemenian, pwe repwe angang anongonong won kapasen an annuk, me pwarano inisir ngeni ir ekkewe a wor ar nuku mi pochokun me ew nukucharen ekiek non napanapen wenechar meinisin.\n\n31 Iwe wiisen ar angang pwe repwe kokkori aramas ngeni aier, me repwe apwonueta me fori ewe angangen ekkewe pwon mi pin an ewe Sam, minne a fen fori ngeni ekkewe noun aramas, pwe epwe amonnata ewe aan me nein ekkewe noun aramas, ren ar afanafana ewe kapasen Kraist ngeni ekkewe mi auchea wiser ra fen kefinita seni ewe Samon, pwe repwe tongeni apasa ar kapasen pwarata usun i.\n\n32 Iwe ren ar fori, ewe Samon Kot a amonnata ewe aan pwe ekkewe nussun aramas repwe tongeni wor ar nuku non Kraist, pwe epwe tongeni wor nenien ewe Ngun mi Fel non netiper, anongonong won manamanan we; iwe anongonong won ei napanap ewe Sam a awesano, ekkewe pwon mi pin minne a fen fori ngeni ekkewe noun aramas.\n\n33 Iwe Kraist a fen apasa: Ika epwe wor ami nuku non ngang epwe wor ami manaman ne fori met chok mettoch mi auchea non ngang.\n\n34 Iwe a fen apasa: Oupwe aier ami meinisin ekis meinisin non ewe fonufan, me feito rei, me oupwe papatais non itei, me oupwe nuku non ngang, pwe oupwe tongeni manau.\n\n35 Iwe iei, ami pwi achengicheng, ika pwe epwe iei usun pwe ekkei mettoch ir mi ennet minne ua fen apasa ngenikemi, me Kot epwe pwari ngenikemi, ren manaman me watten ning atun ewe ranin soponon, pwe ir mi ennet, iwe ika pwe ir mi ennet ewe ranin manaman a kouno?\n\n36 Are chon nang ra kouno ne pwato ngeni ekkewe noun aramas? Are i a fen amwochu manamanen ewe Ngun mi Fel seni ir? Are i epwe, ren ukukun nangatamen fansoun epwe soposopono, are ewe fonufan epwe nonnom, are epwe wor emon aramas won unungen we pwe epwe manau?\n\n37 Nengeni ua apasa ngenikemi, Apw; pun seni nuku manaman ra fis; me seni nuku chon nang ra pwato me angang ngeni aramas; ina minne, ika ekkei mettoch ra kouno riaffou epwe fis ngeni ekkewe noun aramas, pun pokiten nukunukumang, iwe mettoch meinisin a namotmwan.\n\n38 Pun ese wor emon aramas a tongeni manau, anongonong won ekkewe kapasen Kraist, tiwenon chok ika epwe wor ar nuku non itan we; ina minne, ika ekkei mettoch ra kouno, iwe nuku a pwan kouno; iwe anoninen ewe nonnomun aramas, pun ra usun chok ita ese wor ngaseno a fen affor.\n\n39 Nge nengeni, ami pwi achengicheng, ua apungu mettoch mi murino senikemi, pun ua apungu pwe mi wor ami nuku non Kraist pokiten ami tipetekison; pun ika ese wor ami nuku non i iwe ouse fich ami oupwe anneanong nein ekkewe aramasen an we mwichefen.\n\n40 Iwe pwan, ami pwi achengicheng, ua mochen kapas ngenikemi usun apinukunuk. Ifa usun pwe ami oupwe tongeni angei nuku, tiwenon chok ika epwe wor ami apinukunuk?\n\n41 Iwe met ami oupwe apinukunuku? Nengeni ua apasa ngenikemi pwe epwe wor ami apinukunuk non ewe achasefanin Kraist me ewe manamanen an manausefan, pwe oupwe manaueta ngeni manau esemuch, iwe ei pokiten ami nuku non i anongonong won ewe pwon.\n\n42 Ina minne, ika a wor an emon aramas nuku mi auchea epwe wor an apinukunuk; pun me nukun nuku ese tongeni wor apinukunuk.\n\n43 Iwe pwan, nengeni ua apasa ngenikemi pwe i ese tongeni wor an nuku me apinukunuk, tiwenon chok epwe mosonoson me tipetekison non netip.\n\n44 Ika epwe ina, an nuku me apinukunuk mi namotmwan, pun ese wor emon a ketiw me mwen Kot, tiwenon chok ekkewe mi mosonoson me tipetekison non netip; iwe ika emon aramas mi mosonoson me tipetekison non netip, me pwarata me ren ewe manamanen ewe Ngun mi Fel pwe Jises i ewe Kraist, mi auchea pwe epwe wor an tong ennet; pun ika ese wor an tong ennet i mi namotongaw; ina minne mi auchea pwe epwe wor an tong ennet.\n\n45 Iwe tong ennet mi nikitu, me mi kirekiroch, me ese nonowo, me ese nuapas, ese kutta pwisin an, ese songokai, ese ekieki mi ngaw, me ese pwapwa non angangangaw nge a pwapwa non ennet, engino ngeni mettoch meinisin, nuku mettoch meinisin, apinukunuku mettoch meinisin, nukuchar ngeni mettoch meinisin.\n\n46 Ina minne, ami pwi achengicheng, ika ese wor ami tong ennet, ami mi namotongaw, pun tong ennet ese tongeni morono, minne mi nap seni mettoch meinisin, pun mettoch meinisin repwe morono—\n\n47 Nge tong ennet ina ewe nimenimochun tong an Kraist, iwe a nikitu ngeni feinfeino; iwe ion a pwá pwe a wor ren atun ewe ranin soponon, epwe murino ren.\n\n48 Ina minne, ami pwi achengicheng, iotek ngeni ewe Sam ren unusen pochokunen netip, pwe oupwe ureno ren ei tong, minne a fen wata won ir meinisin chon ennetin tapweno mwirin Noun we, Jises Kraist; pwe oupwe winiti noun Kot; pwe nupwen i epwe pwato sipwe usun chok i, pun sipwe kuna i usun wesewesen i; pwe epwe wor ach ei apinukunuk; pwe sipwe nimenimochuno pwan mwo usun i mi nimenimoch. Amen.\n\n", "moro 8": "[center][font_size=26]Sopun 8[/font_size][/center]\n\n[i]Ewe papataisen kukkun semirit ew ngaw mi anieput—Kukkun semirit ra manau non Kraist pokiten ewe achasefan—Nuku, aier, mosonoson me tipetekison non netip, angei ewe Ngun mi Fel, me nikitu ngeni nesoponon ra emmwen ngeni amanau. Arap ngeni Ierin ewe Samon 401–421.[/i]\n\n1 Echo toropwe noun semei we Mormon, a mak ngeniei, Moronai; iwe a mak ngeniei mwirin chok ai we kokko ngeni ewe angangen afanafan. Iwe non ei napanap a mak ngeniei, a apasa:\n\n2 Nei achengicheng, Moronai, ua fokkun pwapwa pwe om Samon Jises Kraist a fen ekiekuk, me a fen kokkoruk ngeni an ei angangen afanafan, me ngeni an angang mi fel.\n\n3 Ngang mi ekiekuk fansoun meinisin non ai iotek, soposopono ne iotek ngeni Kot ewe Sam non iten Noun we mi Fel, Jises, pwe i, non an kirekiroch me chen esemuch, epwe annomuk non enginon nuku non itan we tori nesoponon.\n\n4 Iwe iei, nei, ua kapas ngonuk usun met minne a fokkun enetipengawaei; pun a enetipengawaei pwe epwe wor anini fengen epwe fis neimi.\n\n5 Pun, ika ua fen sinei ewe ennet, a fen wor anini fengen neimi usun papataisen nöumi kewe kukkun semirit.\n\n6 Iwe iei, nei, ua mochen pwe oupwe achocho ne angang, pwe ei muan mi ngaw epwe morono seni neimi; pun, pokiten ei popun ua fen makkei ei toropwe.\n\n7 Pun mwitir chok mwirin ua fen sinei usun ekkei mettoch usumi ua tingorei ewe Samon usun ewe mettoch. Iwe ewe kapas an ewe Samon a feito ngeniei me ren ewe manamanen ewe Ngun mi Fel, a apasa:\n\n8 Ausening ngeni ekkewe kapas an Kraist, om Chon Angasano, om Samon me om Kot. Nengeni, ua feito ngeni ewe fonufan pwe usap kokkori ekkewe mi tupwon nge ekkewe chon tipis ngeni aier; ekkewe mi pochokun ese auchea ngeni ir sou safei, nge ir ekkewe mi semwen; ina minne, kukkun semirit ir mi unusoch, pun rese tufichin ar repwe fori tipis; ina minne ewe anumamau an Adam a morono seni ir pokitei, pwe ese wor pochokunan wor; iwe ewe annukun sirkumsais a fen wesino pokitei.\n\n9 Iwe anongonong won ei napanap ewe Ngun mi Fel a pwarano ewe kapas an Kot ngeniei; ina minne, nei achengicheng, ngang mi sinei pwe a ew ennetin turunufas me mwen Kot, ami oupwe papataisei kukkun semirit.\n\n10 Nengeni ua apasa ngonuk pwe ei mettoch kopwe afanafana—aier me papatais ngeni ir ekkewe mi miriti me tufichin fori tipis; ewer, afanafana sam me in pwe mi auchea repwe aier me papatais, me etipetekisona inisir usun kukkun semirit, iwe repwe manau meinisin fiti nour kewe kukkun semirit.\n\n11 Iwe nour kewe kukkun semirit ese auchea ar repwe aier, pwan papatais. Nengeni, papatais a fis pokiten aier ngeni apwonuetan ekkewe annuk ngeni ewe omusomusen tipis\n\n12 Nge kukkun semirit ra manau non Kraist, pwan mwo seni nepoputan ewe fonufan; ika esap iei usun, Kot emon Kot mi nifinifin, me pwan emon Kot mi ekkesiwin, me emon mi apangaw ngeni aramas; pun fitemon kukkun semirit ra fen mano rese papatais!\n\n13 Ina minne, ika kukkun semirit rese tongeni manau ar rese papatais, repwe fokkun no ngeni ew hell esemuch.\n\n14 Nengeni ua apasa ngonuk, pwe i ewe a ekieki pwe mi auchea an kukkun semirit repwe papatais a nom non ewe kipwinin riaffou me non ekkewe fofon angangangaw; pun ese wor an nuku, apinukunuk, are tong ennet; ina minne, pwe i epwe pokupokuno non an ekieki, i epwe fokkun feitiw ngeni hell.\n\n15 Pun anoninen ewe fofforungaw an ekieki pwe Kot a amanaua emon semirit pokiten papatais, me ewe emon epwe mano pokiten ese wor an papatais.\n\n16 Riaffou ngeni ir ekkewe repwe angawano ekkewe kokkotun ewe Samon anongonong won ei napanap, pun repwe mano tiwenon chok ika repwe aier. Nengeni, ua kapas ren pwaracho, pokiten a wor ai mumuta me ren Kot; me use nuokusiti met aramas ra tongeni fori; pun unusochun tong a asueno nuokus meinisin.\n\n17 Iwe ua uren tong ennet, minne tong esemuch; ina minne, semirit meinisin ra chok nonno fengen ngeniei; ina minne, ua tongei kukkun semirit ren ew unusochun tong; iwe ir meinisin ra chok nonno fengen me ir chon angei amanau.\n\n18 Pun ngang mi sinei pwe Kot esap emon Kot mi nifinifin, esap pwan emon mi ekkesiwin; nge i ese ekkesiwin seni unusen esemuch ngeni unusen esemuch.\n\n19 Kukkun semirit rese tongeni aier; ina minne, mi anoninen angangangaw an emon epwe amam ekkewe nimenimochun umoumoch an Kot ngeni ir, pun ir meinisin mi manau non i pokiten an umoumoch.\n\n20 Iwe i ewe a apasa pwe mi auchea an kukkun semirit repwe papatais a amam ekkewe umoumochun Kraist, me ese aucheani an we achasefan me ewe manamanen an angasano.\n\n21 Riaffou ngeni ena sokkun, pun ra nom non feiengawen mano, hell, me ew riaffou esemuch. Ua apasa non pwaracho; Kot a fen annuku ngeniei. Ausening ngeni ir me aneasochis, are repwe ungonuk me ren ewe nenien mwottun kapung an Kraist.\n\n22 Pun nengeni pwe kukkun semirit meinisin ra manau non Kraist, me pwan meinisin ir ekkewe ese wor rer ewe annuk. Pun ewe manamanen ngaseno a fis ngeni ir meinisin ekkewe ese wor rer annuk; ina minne, i ewe ese kapung, are i ewe ese nom fan kapung, ese tongeni aier, iwe ena sokkun papatais ese auchea ngeni—\n\n23 Nge a ew turunufas me mwen Kot, ne amam ekkewe umoumochun Kraist, me ewe manamanen ewe Ngun mi Fel, me wanong apinukunuk non angang mi mano.\n\n24 Nengeni, nei anuon, ei mettoch ita esap fis; pun aier a fis ngeni ir ekkewe ra nom fan kapung me fan anumamauen ew annuk mi ta.\n\n25 Iwe aewin uwan aier pwe papatais; me papatais a fis pokiten nuku ngeni apwonuetan ekkewe annuk; me pwonuetan ekkewe annuk a efisi omusomusen tipis.\n\n26 Iwe ewe omusomusen tipis a efisi mosonoson, me tipetekison non netip; iwe pokiten mosonoson me tipetekison non netip a fis feiton ewe Ngun mi Fel, minne Chon Ekinamwe a uren apinukunuk me unusochun tong, minne tong a nikitu ren achocho ngeni iotek, tori nesoponon epwe feito, nupwen ekkewe souneng meinisin repwe nonnom ren Kot.\n\n27 Nengeni, nei anuon, upwe pwan mak ngonuk sefan ika use mwitir no maun ngeni ekkewe chon Leiman. Nengeni, ewe namanam tekian ei muu, are ekkewe aramasen ekkewe chon Nifai, a pwarano ar kiteterino tiwenon chok ika repwe aier.\n\n28 Iotek fan iter, nei anuon, pwe aier epwe feito rer. Nge nengeni, ua nuokus ika ewe Ngun a fen kouno ne nonnom rer; me non ei kinikinin ewe fonu ra pwan kutta ar repwe akkufu meinisin manaman me mumuta minne ra feito seni Kot; me ra amam ewe Ngun mi Fel.\n\n29 Iwe mwirin ar poutano fokkun watten ew mirit, nei anuon, repwe fokkun mwitir mano, tori apwonuetan ekkewe osini minne ra fen affateno me ren ekkewe soufos, me pwan ekkewe kapas an ach we Chon Amanau pwisin.\n\n30 Kone nom, nei anuon, tori ai upwe pwan mak ngonuk, are churuk sefan. Amen.\n\n", "moro 9": "Ewe aruwachon toropwe noun Mormon ngeni noun we Moronai.\n\nMi kapachenong non sopun 9.\n\n[center][font_size=26]Sopun 9[/font_size][/center]\n\n[i]Ekkewe chon Nifai me pwan ekkewe chon Leiman ra ngaweno me apwangapwangeno—Ra eriaffou me nii manau nefiner—Mormon a iotek pwe chen me kirekiroch epwe nonnom won Moronai feinfeino chok. Arap ngeni Ierin ewe Samon 401.[/i]\n\n1 Nei achengicheng, ua mak ngonuk sefan pwe kopwe sinei pwe ngang mi chok manau; nge ua ekis mak usun met minne mi enetipengaw.\n\n2 Pun nengeni, ua fen ani ew eriaffoun maun ngeni ekkewe chon Leiman, non minne am ause akkufur; iwe Arkiantas a fen turuno me ren ewe ketinas, me pwan Luram me Emron; ewer, iwe a fen mano senikem ew chommong chochon nöum kewe mwan mi kefinita.\n\n3 Iwe iei nengeni, nei anuon, ua nuokus ika ekkewe chon Leiman repwene nieno ekkei aramas; pun rese aier, iwe Setan a soposopono ne amwasangereta ngeni song emon ngeni pwan emon.\n\n4 Nengeni, ngang ua soposopono ne angang rer; iwe nupwen ua apasa ewe kapasen Kot ren pochokun ra chechech me song ngeniei; iwe nupwen use aea pochokun ra apochokunano netiper ngeni; ina minne, ua nuokus ika ewe Ngunun ewe Samon a fen kouno ne nonnom rer.\n\n5 Pun fokkun watte ar song iwe usun me rei pwe ese wor ar nuokusun mano; iwe ese chiwen wor ar tong, emon ngeni pwan emon; iwe ra soposopono ne kaka mwirin cha me angei niwinin an ekkoch foffor ngeni ir.\n\n6 Iwe iei, nei achengicheng, inamo ren ar netipforea, sipwe achocho ne angang; pun ika sipwe kouno ne angang, sipwe watiw inisich fan nemenien kapung; pun mi wor ew angang sipwe fori nupwen kich mi nom non ei inisin puun, pwe sipwe tongeni akkufu ewe chon koum ngeni unusen wenechar, me asosoi ngunuch non ewe muun Kot.\n\n7 Iwe iei ua ekis mak usun riaffoun ekkei aramas. Pun anongonong won ewe mirit minne ua fen angei seni Amoron, nengeni, ekkewe chon Leiman a wor rer chommong chon kanapus, minne ra angei seni ewe towerun Serraisa; iwe mi wor mwan, fefin, me semirit.\n\n8 Iwe punuwen ekkewe fefin me semen ekkewe fefin me semirit ra fen ninnino; iwe ra amwongoni ekkewe fefin ngeni futuken punuwer kewe, me ekkewe semirit ngeni futuken semer kewe; me ese wor konik, tiwenon ekis chok, ra ngeni ir.\n\n9 Iwe inamo ei ennetin anieput an ekkewe chon Leiman, ese nap seni anieputen nouch kewe aramasen Moriantum. Pun nengeni, chommong me nein ekkewe fopun noun ekkewe chon Leiman ra fen ono ngeni kanapus; iwe mwirin ar angei seni ir met minne mi unusen achengicheng mi auchea nap seni mettoch meinisin, minne nimenimoch me nimenimoch seni nisou—\n\n10 Iwe mwirin ar fori ei mettoch, ra nii manauereno non ew unusen napanap mi emmetek, ra eriaffou inisir pwan mwo tori mano; iwe mwirin ar fori ei ra ochei futuker usun chok man mwacho, pokiten tipeforean netiper; iwe ra fori pwe esisinen pwara.\n\n11 O nei achengicheng, ifa usun ew aramas usun ei, ese wor ar napanapen mirit—\n\n12 (Iwe fite chok ier a wesino, nupwen ir mi mirit me ew aramas murino)\n\n13 Nge O nei anuon, ifa usun ew aramas usun ei, ar pwapwa a fis non watten anieput—\n\n14 Ifa usun sia tongeni ekieki pwe Kot epwe amwochu poun non kapung senikich?\n\n15 Nengeni, netipei a puchor: Riaffou ngeni ekkei aramas. Tou non kapung, O Kot, me opano ar tipis, me fofforungaw, me anieput seni mwen mesom!\n\n16 Iwe pwan, nei anuon, mi chommong ekkewe fefin mi mano punuwer me nour kewe fopun ekkewe ra nomwetiw non Serraisa; iwe ewe kinikinin pisekin mwongo minne ekkewe chon Leiman rese uweiano, nengeni, ewe mwichen sounfiun Senifai a uweiano, me nikitireno ar repwe mwanech fetan ian chok ra tongeni fan iten mwongo; iwe chommong chinnap fefin ra peno me won ewe aan me mano.\n\n17 Iwe ewe mwichen sounfiu minne mi nom rei mi apwangapwang; iwe ekkewe sounfiun ekkewe chon Leiman ra nom nefinen Serraisa me ngang; iwe meinisin ekkewe ra suno ngeni ewe mwichen sounfiun Aaron ra winiti chon riaffoun ngeni ar anoninenin nemenemengaw.\n\n18 O ewe ngawenon nei aramas! Ese wor ar tetten me ar umoumoch. Nengeni, ngang emon chok mwan, iwe a wor rei ewe chok pochokunen emon mwan, iwe use chiwen tongeni apochokuna ai kewe annuk.\n\n19 Iwe ra fen pochokununo non ar ngaweno; me ra nonno fengen non ar nemenemengaw, rese amanaua emon, ekkewe mi chinnap me ekkewe mi kukkun; me ra pwapwa non mettoch meinisin tiwenon chok met minne mi öch; iwe riaffoun nouch kewe fefin me nouch kewe semirit won unusen unungen ei fonu a kon nap seni mettoch meinisin; ewer, channaw ese tongeni aporousa, ese pwan tongeni makketiw.\n\n20 Iwe iei, nei anuon, usap chiwen soposopono won ei anoninenin nikinik. Nengeni, ka sinei fofforungawen ekkei aramas; ka sinei pwe ese wor ar nongonong, me rese chiwen tongeni memef; me ar fofforungaw a kon nap seni an ekkewe chon Leiman.\n\n21 Nengeni, nei anuon, use tongeni kapas usur ngeni Kot ren nuokusun ika epwe wichiei.\n\n22 Nge nengeni, nei anuon, ua kapas usum ngeni Kot, me ua apinukunuk non Kraist pwe kopwe manau; me ua iotek ngeni Kot pwe i epwe amanaua manauom, pwe kopwe kuna niwinton noun aramas ngeni i, are ar unusen kiteterino; pun ngang mi sinei pwe repwe fokkun mano tiwenon chok ika repwe aier me niwin ngeni i.\n\n23 Iwe ika repwe mano epwe usun chok ekkewe chon Jared, pokiten nukumachen netiper, ra kutta cha me niwinin an ekkoch foffor ngeni ir.\n\n24 Iwe ika pwe repwe mano, sia sinei pwe chommong me nein pwich kewe ra fen rikino ngeni ekkewe chon Leiman, me chommong repwe pwan rikino ngeni ir; ina minne, ekis makkei ekkoch mettoch, ika kopwe manau me ngang upwe mano me usap chiwen kunok; nge ngang mi apinukunuk pwe upwe mwitir kunok; pun mi wor rei ekkoch uruo mi monomon upwe ngonuk.\n\n25 Nei anuon, kopwe nikitu non Kraist; iwe amwo ekkewe mettoch minne ua fen makketiw resap enetipengawok, ar repwe achouketiw ngeni mano; nge amwo Kraist epwe seikoketa, me amwo an riaffou me mano, me an we pwarano inisin ngeni semach kewe, me an umoumoch me engino, me ewe apinukunukun an ning me manau esemuch, repwe nonnom non om ekiek feinfeino chok.\n\n26 Iwe amwo ewe chenin Kot ewe Sam, ewe an nenien mwottun king mi tekia non ekkewe nang, me ach Samon Jises Kraist, ewe a mwomwot won peniemwanin an manaman, tori an mettoch meinisin repwe nom fan nemenian, repwe, me nonnom reom feinfeino chok. Amen.\n\n", "moro 10": "[center][font_size=26]Sopun 10[/font_size][/center]\n\n[i]Ew kapasen pwarata usun ewe Puken Mormon a feito me ren ewe manamanen ewe Ngun mi Fel—Ekkewe niffangen ewe Ngun ra tou won ekkewe mi nikitu—Ekkewe niffangen ngun ra fiti nuku fansoun meinisin—An Moronai kewe kapas ra kapas seni ewe puun—Feito ren Kraist, oupwe unusochuno non I, me enimenimochueno ngunumi. Arap ngeni Ierin ewe Samon 421.[/i]\n\n1 Iei ngang, Moronai, ua ekis makkei met me rei pwe mi öch; iwe ua mak ngeni pwi kewe, ekkewe chon Leiman; iwe ua mochen pwe repwe sinei pwe nap seni fopuku rue ier a fen wesino nupwen ewe esisin a fen kawor usun wareton Kraist.\n\n2 Iwe ua eppungano ekkei uruo, mwirin ai ua fen apasa ekkoch kapas ren ai pesei kemi.\n\n3 Nengeni, ua mochen pesei kemi pwe nupwen oupwe anneani ekkei mettoch, ika epwe iei miritin Kot pwe oupwe anneani ir, pwe oupwe chechemeni ifa usun umoumochun ewe Samon ngeni ekkewe noun aramas, seni forutan Adam pwan feitiw tori ewe fansoun oupwe angei ekkei mettoch, me ekipwichi non netipemi.\n\n4 Iwe nupwen oupwe angei ekkei mettoch, ua mochen pesei kemi pwe oupwe tingor ren Kot, ewe Sam Esemuch, non iten Kraist, ika ekkei mettoch rese ennet; iwe ika oupwe tingor ren ew ennetin netip, ren ennetin popun, fiti nuku non Kraist, i epwe pwarano ennetin ngenikemi, me ren manamanen ewe Ngun mi Fel.\n\n5 Iwe me ren manamanen ewe Ngun mi Fel oupwe tongeni sinei ennetin mettoch meinisin.\n\n6 Iwe met chok mettoch mi öch mi pung me ennet; ina minne, ese wor mettoch mi öch a amam ewe Kraist, nge pwarata pwe i mi fis.\n\n7 Iwe oupwe tongeni sinei pwe i mi fis, me ren manamanen ewe Ngun mi Fel; ina minne ua mochen pesei kemi pwe ousap amam ewe manamanen Kot; pun a angang non manaman, anongonong won ewe nuku an ekkewe noun aramas, ewe chok ikenai me nesor, me feinfeino chok.\n\n8 Iwe pwan, ua pesei kemi, ami pwi, pwe ousap amam ekkewe niffangen Kot, pun ir mi chommong; me ra feito seni ewe chok Kot. Iwe mi wor sokofesenin napanap an ekkei niffang ra kawor; nge ewe chok Kot i ewe a anganga mettoch meinisin me non emon me emon meinisin; iwe ra kawor me ren pwaton ewe Ngunun Kot ngeni aramas, pwe epwe atufichi ir.\n\n9 Pun nengeni, ngeni emon a kawor me ren ewe Ngunun Kot, pwe i epwe tongeni afanafana ewe kapasen emmirit;\n\n10 Iwe ngeni pwan emon, pwe i epwe tongeni afanafana ewe kapasen sinenap me ren ewe pwan chok Ngun;\n\n11 Iwe ngeni pwan emon, fokkun pochokunen nuku; me ngeni pwan emon, ekkewe niffangen echikar me ren ewe pwan chok Ngun;\n\n12 Iwe pwan, ngeni pwan emon, pwe i epwe tongeni anganga manaman mi napanap;\n\n13 Iwe pwan, ngeni pwan emon, pwe i epwe tongeni osini usun mettoch meinisin;\n\n14 Iwe pwan, ngeni pwan emon, ewe niffangen kuna chon nang me ekkewe ngun ir mi afanafan fetan;\n\n15 Iwe pwan, ngeni pwan emon, sokopaten kapasen ekis meinisin;\n\n16 Iwe pwan, ngeni pwan emon, ewe awewen kapas me sokopaten kapasen ekis.\n\n17 Iwe ekkei niffang meinisin ra feito me ren ewe Ngunun Kraist; iwe ra feito ngeni emon me emon, anongonong won an mochen.\n\n18 Iwe ua mochen pesei kemi, ami pwi achengicheng, pwe oupwe chechemeni pwe niffang mi öch meinisin ra feito seni Kraist.\n\n19 Iwe ua mochen pesei kemi, ami pwi achengicheng, pwe oupwe chechemeni pwe i ewe chok nanew, ikenai, me feinfeino chok, me pwe ekkei niffang meinisin usun minne ua fen apasa, minne ir niffangen ngun, resap tongeni wesino, pwan mwo non ukukun an ewe fonufan epwe nonnom, tiwenon chok epwe anongonong won nukunukungawen ekkewe noun aramas.\n\n20 Ina minne, epwe fokkun wor nuku; iwe ika epwe fokkun wor nuku epwe pwan fokkun wor apinukunuk; iwe ika epwe fokkun wor apinukunuk epwe fokkun pwan wor tong ennet.\n\n21 Iwe tiwenon chok ika epwe wor ami tong ennet ouse tongeni manau non ewe muun Kot; ouse pwan tongeni manau non ewe muun Kot ika ese wor ami nuku; ouse pwan tongeni ika ese wor ami apinukunuk.\n\n22 Iwe ika ese wor ami apinukunuk oupwe fokkun nom non apinukunukungaw; iwe apinukunukungaw a feito pokiten angangangaw.\n\n23 Iwe Kraist a ennetin apasa ngeni semach kewe: Ika epwe wor ami nuku oua tongeni fori mettoch meinisin minne mi auchea ngeniei.\n\n24 Iwe iei ua kapas ngeni unusen nesopun ewe fonufan—pwe ika ewe ran epwe feito pwe ewe manaman me ekkewe niffangen Kot repwe wesino neimi, epwe pokiten nukunukumang.\n\n25 Iwe riaffou ngeni ekkewe noun aramas ika epwe iei usun; pun esap wor emon epwe fori mi öch me neimi, apw esap wor emon. Pun ika epwe wor emon neimi a fori mi öch, epwe angang me ren ewe manaman me ekkewe niffangen Kot.\n\n26 Iwe riaffou ngeni ir ekkewe repwe poutano ekkei mettoch, pun ra mano non ar tipis, me rese tongeni manau non ewe muun Kot; iwe ua apasa anongonong won ekkewe kapas an Kraist; iwe use chofona.\n\n27 Iwe ua pesei kemi pwe oupwe chechemeni ekkei mettoch; pun ewe fansoun a mwitir feito pwe oupwe sinei pwe use chofona, pun oupwe kunaei ren ewe nenien kapung an Kot; iwe ewe Samon Kot epwe apasa ngenikemi: Use afanafana ai kewe kapas ngenikemi, minne ra makketiw me ren ei mwan, usun emon a kapas seni ekkewe mi mano, ewer, pwan mwo usun emon a kapaseu seni ewe puun?\n\n28 Ua afanafana ekkei mettoch tori apwonuetan ekkewe osini. Iwe nengeni, repwe tou seni awen ewe Kot esemuch; iwe an kapas repwe eisis seni ew tappin aramas ngeni pwan ew tappin aramas.\n\n29 Iwe Kot epwe pwari ngenikemi, pwe met minne ua fen makkei mi ennet.\n\n30 Iwe pwan ua mochen pesei kemi pwe oupwe feito ren Kraist, me kamwochuno niffang mi öch meinisin, me ousap attapa ewe niffang mi ngaw, are ewe mettoch mi nimengaw.\n\n31 Iwe neno, me uta seni ewe puun, O Jerusalem; ewer, me ufoufuta ufemi mangaku mi ning, O fopun seni Zion; me apochokunano ami kewe chunnan me awatteno ami kewe kia feinfeino chok, pwe ousap chiwen nofit fengen, pwe ekkewe pwon mi pin an ewe Sam Esemuch minne a fen fori ngenikemi, O imwen Israel, repwe pwonueta.\n\n32 Ewer, feito ren Kraist, me oupwe unusochuno non i, me amam inisimi seni fofforungaw meinisin; iwe ika oupwe amam inisimi seni fofforungaw meinisin, me tongei Kot ren unusen ami tongeni, ekiek me pochokun, iwe an chen epwe naf ngenikemi, pwe me ren an chen oupwe tongeni unusochuno non Kraist; iwe ika pwe ren ewe chenin Kot oupwe unusochuno non Kraist, ouse tongeni amam ewe manamanen Kot.\n\n33 Iwe pwan, ika pwe ami seni ewe chenin Kot oua unusochuno non Kraist, me ouse amam an manaman, iwe oupwe nimenimochuno non Kraist me ren ewe chenin Kot, me non ewe assukun chan Kraist, minne mi nom non ewe pwonen ewe Sam ngeni ewe omusomusen ami tipis, pwe oupwe winiti aramas mi fel, esap wor nimengawemi.\n\n34 Iwe iei ua apasa ngeni meinisin, oune nom. Upwe mwitir no asoso non ewe parataisen Kot, tori nguni me inisi repwe chusefan, me upwe emmwenito non win me non ewe asepwan, pwe upwe churikemi me mwen ewe nenien kapung an ewe Jehovah mi napanap, Ewe Sou apung Esemuch ren ir ekkewe mi manau me pwan mano. Amen.\n\nNesoponon\n\n"}