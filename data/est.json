{"title-page 0": "[center][font_size=26]Mormoni Raamat[/font_size][/center]\n\nTeine testament Jeesusest Kristusest\n\nVälja andnud Viimse Aja Pühade Jeesuse Kristuse Kirik\n\nUSA, Utah, Salt Lake City 2011\n\n© 2011 Kõik õigused kuuluvad Intellectual Reserve, Inc-le.\n\nTrükitud Saksamaal 09/2011\n\n19962011\n\nTranslation of the Book of Mormon, Doctrine and Covenants, and Pearl of Great Price\n\nEstonian\n\n", "bofm-title 0": "[center][font_size=26]Mormoni Raamat[/font_size][/center]\n\nMormoni käega plaatidele kirjutatud aruanne Võetud Nefi plaatidelt\n\nMispärast, see on lühendus Nefi rahva ja ka laamanlaste ülestähendusest – Kirjutatud laamanlastele, kes on Iisraeli koja jääk, ja samuti juudile ja paganale – Kirjutatud käsu kohaselt ning samuti prohvetliku kuulutamise ja ilmutuse vaimus – Kirjutatud ja kinni pitseeritud ning Issanda hoole alla peidetud, et neid ei hävitataks – Et tulla Jumala anni ja väega esile selle tõlkimiseks – Moroni käega kinni pitseeritud ja Issanda hoole alla peidetud, et ettenähtud ajal paganate kaudu esile tulla – Nende tõlkimiseks Jumala anniga.\n\nLühendus võetud ka Eteri raamatust, mis on ülestähendus Jeredi rahvast, kes hajutati ajal, mil Issand segas inimeste keele, kui nad ehitasid torni, et saada taevasse – Selleks, et näidata Iisraeli koja jäägile, milliseid suuri asju on Issand teinud nende isadele, ja et nad võiksid teada Issanda lepinguid, et nad ei ole mitte igaveseks kõrvale heidetud – Ja samuti juudi ja pagana veenmiseks, et Jeesus on Kristus, Igavene Jumal, kes teeb end ilmsiks kõikidele rahvastele – Ja nüüd, kui selles on vigu, siis on need inimeste vead; mispärast, ärge mõistke hukka Jumala asju, et teid võidaks leida plekita Kristuse kohtujärje ees.\n\nJoseph Smith noorema originaaltõlge plaatidelt inglise keelde\n\nEsimene ingliskeelne trükk anti välja USAs New Yorgi osariigis Palmyras 1830. aastal\n\n", "introduction 0": "[center][font_size=26]Sissejuhatus[/font_size][/center]\n\nMormoni Raamat on Piibliga analoogne pühakiri. See on ülestähendus Jumala läbikäimisest Ameerika muistsete elanikega ja sisaldab igavikulise evangeeliumi täiust.\n\nRaamatu on kirjutanud paljud muistsed prohvetid prohvetliku kuulutamise ja ilmutuse vaimus. Nende kuldplaatidele kirjutatud sõnu on tsiteerinud ja lühendanud Mormoni-nimeline prohvet-ajaloolane. Ülestähendus annab aruande kahest suurest tsivilisatsioonist. Üks tuli Jeruusalemmast 600 eKr ja jagunes hiljem kaheks rahvaks, keda tuntakse nefilaste ja laamanlastena. Teine tuli palju varem – ajal, mil Issand segas keeled Paabeli torni juures. See rühm on tuntud jeredlastena. Tuhandete aastate pärast olid kõik peale laamanlaste hävinenud ja nemad on ühdeteks ameerika indiaanlaste esivanemateks.\n\nMormoni Raamatus ülestähendatud kroonivaks sündmuseks on Issanda Jeesuse Kristuse isiklik teenimistöö nefilaste hulgas varsti pärast tema ülestõusmist. See toob esile evangeeliumi õpetused, kirjeldab päästmisplaani ja räägib inimestele, mida nad peavad tegema, et leida rahu selles elus ja igavest päästmist tulevases elus.\n\nKui Mormon oli oma kirjatöö lõpetanud, andis ta aruande edasi oma pojale Moronile, kes lisas sellele mõned oma sõnad ning peitis plaadid Kumoora künkasse. 21. septembril 1823. aastal ilmus sama Moroni, sedakorda ülendatud ülestõusnud isikuna, prohvet Joseph Smithile ja juhendas teda muistsete ülestähenduste suhtes ja nende ettemääratud tõlkimisel inglise keelde.\n\nLõpuks anti plaadid Joseph Smithile, kes tõlkis need Jumala anni ja väega. See ülestähendus on nüüd välja antud paljudes keeltes kui uus ja täiendav tunnistaja, et Jeesus Kristus on elava Jumala Poeg ja et kõik, kes tulevad tema juurde ja kuuletuvad tema evangeeliumi seadustele ja talitustele, võivad saada päästetud.\n\nProhvet Joseph Smith ütles selle ülestähenduse kohta järgmist: „Ma ütlesin vendadele, et Mormoni Raamat on korrektsem igast raamatust maa peal ja meie usundi päiskivi ning et inimene saab selle õpetuste järgi elades Jumalale ligemale kui ühegi teise raamatu abil.”\n\nLisaks Joseph Smithile võimaldas Issand veel üheteistkümnel ise kuldplaate näha ja olla erilised tunnistajad Mormoni Raamatu tõepärasusest ja jumalikkusest. Nende kirjalikud tunnistused järgnevad kui „Kolme tunnistaja tunnistus” ja „Kaheksa tunnistaja tunnistus.”\n\nMe kutsume üles kõiki inimesi kõikjal lugema Mormoni Raamatut, mõtisklema selles sisalduva sõnumi üle oma südames ja küsima seejärel Jumalalt, Igaveselt Isalt, Kristuse nimel, kas see raamat on õige. Need, kes seda järgivad ja küsivad usus, saavad tunnistuse selle tõepärasusest ja jumalikkusest Püha Vaimu väel. (Vt Moroni 10:3–5.)\n\nNeed, kes saavad Pühalt Vaimult sellise jumaliku tunnistuse, saavad sama väe läbi ka teada, et Jeesus Kristus on maailma Päästja, et Joseph Smith on tema ilmutaja ning prohvet nendel viimastel päevadel ja et Viimse Aja Pühade Jeesuse Kristuse Kirik on taas kord maa peale rajatud Issanda kuningriik, ettevalmistuseks Messia teisele tulemisele.\n\n\nKolme tunnistaja tunnistus\n\nOlgu teada kõikidele rahvustele, hõimudele, keeltele ja rahvastele, kelleni see raamat jõuab, et meie oleme Isa Jumala ja meie Issanda Jeesuse Kristuse armu läbi näinud plaate, mis sisaldavad seda ülestähendust, mis on Nefi rahva ja samuti nende vendade laamanlaste ning samuti Jeredi rahva ülestähendus, kes tulid torni juurest, millest on räägitud. Ja me teame samuti, et need on tõlgitud Jumala anni ja väega, sest tema hääl on seda meile teatanud; mispärast me teame kindlalt, et see raamat on õige. Ja me tunnistame samuti, et me oleme näinud uurendusi, mis on plaatidel, ja neid on meile näidatud Jumala ja mitte inimese väega. Ja me teatame tõesõnu, et Jumala ingel tuli taevast alla ning tõi ja asetas plaadid meie silmade ette, nii et me vaatasime ja nägime plaate ja uurendusi nendel ja me teame, et see on Isa Jumala ja meie Issanda Jeesuse Kristuse armust, et me nägime ning anname tunnistust, et need asjad on õiged. Ja meie silmis on see imepärane. Ometi käskis Issanda hääl meid, et me peaksime sellest tunnistust andma; mispärast, et olla kuulekad Jumala käskudele, me anname tunnistuse nendest asjadest. Ja me teame, et kui me oleme ustavad Kristuses, siis me puhastame oma rõivad kõikide inimeste verest ja meid leitakse Kristuse kohtujärje ees plekita ja me võime elada koos temaga taevais igavesti. Ja au olgu Isale ja Pojale ja Pühale Vaimule, kes on üks Jumal. Aamen.\n\nOliver Cowdery\n\nDavid Whitmer\n\nMartin Harris\n\n\n\n\nKaheksa tunnistaja tunnistus\n\nOlgu teada kõikidele rahvustele, hõimudele, keeltele ja rahvastele, kelleni see raamat jõuab, et Joseph Smith noorem, selle raamatu tõlkija, on näidanud meile plaate, millest on räägitud, mis paistavad olevat kullast; ja me hoidsime oma käes nii palju lehti, kui eelmainitud Smith tõlkis, ja me nägime ka nendel olevaid uurendusi, mis kõik paistavad olevat muistse aja töö ja hoolikalt valmistatud. Ja me anname tõesõnu tunnistust, et eelmainitud Smith näitas neid meile, sest me oleme näinud ja hoidnud ja teame kindlalt, et eelmainitud Smith on saanud plaadid, millest me oleme rääkinud. Ja me anname oma nimed maailmale, et tunnistada kogu maailmale seda, mida me oleme näinud. Ja me ei valeta – olgu Jumal meile tunnistajaks!\n\nChristian Whitmer\n\nJacob Whitmer\n\nPeter Whitmer noorem\n\nJohn Whitmer\n\nHiram Page\n\nJoseph Smith vanem\n\nHyrum Smith\n\nSamuel H. Smith\n\n\n\n\nProhvet Joseph Smithi tunnistus\n\nProhvet Joseph Smithi enda sõnad Mormoni Raamatu saamisloo kohta on järgmised:\n\n„Kahekümne esimese septembri õhtul [1823] … hakkasin palvetama ja paluma Kõikvõimsat Jumalat. …\n\nNõnda Jumala poole hüüdes nägin ma oma tuppa ilmuvat valgust. See muutus üha heledamaks, kuni tuba oli valgem kui keskpäeval. Ja kohe ilmus mu voodi kõrvale üks isik, kes seisis õhus, sest ta jalad ei puudutanud põrandat.\n\nTa kandis oivaliselt valget, avarat rüüd. See oli valgem kui ükski maine asi, mida ma olin kunagi näinud; ka ei usu ma, et midagi maapealset saaks teha nii ääretult valgeks ja hiilgavaks. Ta käed ja käsivarred olid paljad kuni pisut ülespoole randmeid. Ka ta jalalabad ja sääred olid paljad kuni veidi ülespoole pahkluid. Samuti olid katmata tema pea ja kael. Ma märkasin, et ta ei kandnud muud riietust kui see rüü, kuna see oli nii palju avatud, et võisin näha tema rinda.\n\nMitte ainult tema rüü ei olnud äärmiselt valge, vaid kogu tema olemus oli sõnulseletamatult kirgas ja tema pale oli tõepoolest kui välgusähvatus. Terve tuba oli äärmiselt valge, kuid mitte nii ere kui tema vahetu ümbrus. Algul, kui ma teda vaatasin, lõin ma kartma, kuid mu hirm kadus kiirelt.\n\nTa kutsus mind nimepidi ning ütles mulle, et ta on Jumala juurest minule saadetud sõnumitooja ja et tema nimi on Moroni, et Jumalal on minu jaoks töö ja et minu nime hakatakse pidama nii heaks kui ka halvaks kõikide rahvuste, hõimude ja keelte seas ehk siis minust hakatakse kõnelema nii head kui ka halba kõikide rahvaste seas.\n\nTa ütles, et maasse on talletatud üks kuldplaatidele kirjutatud raamat, mis jutustab selle mandri endistest asukatest ja sellest, kust nad pärit on. Veel ütles ta, et see raamat sisaldab igavikulist evangeeliumi oma täiuses, sellisena, nagu Päästja selle neile muistsetele asukatele andis;\n\nja veel teatas ta, et plaatidega koos on peidetud kaks kivi hõbekaarte küljes ja et kinnitatuna rinnakilbile moodustavad need kivid niinimetatud Uurimi ja Tummimi; ja et muistsel ehk endisel ajal tegi nende kivide enda valduses pidamine ja kasutamine inimesest nägija ning et Jumal on need varuks pannud selle raamatu tõlkimise tarvis.\n\n· · · · · · ·\n\nVeel ütles ta mulle, et kui ma saan need plaadid, millest ta rääkinud oli (sest aeg, mil ma pidin need saama, polnud veel kätte jõudnud), ei tohi ma neid ja samuti rinnakilpi koos Uurimi ja Tummimiga näidata mitte kellelegi peale nende, kellele mul neid näidata kästakse; et kui ma seda teen, siis mind hävitatakse. Kui ta mulle plaatidest rääkis, avati mu vaimusilmad nii, et ma võisin näha kohta, kuhu plaadid olid talletatud, ning seda niivõrd selgelt ja täpselt, et ma tundsin selle koha hiljem seda külastades ära.\n\nPärast seda, kui ta oli mulle nendest asjadest rääkinud, nägin ma, et valgus hakkas toas järjest rohkem kogunema minule kõnelenud isiku ümber, kuni tuba jäi taas pimedaks, välja arvatud tema vahetu ümbrus; ja korraga ma nägin, nagu oleks otse taevasse avanenud koridor ja ta tõusis üles, kuni kadus minu silmist täiesti ning tuba jäi sama pimedaks, nagu see oli enne selle taevase valguse ilmumist.\n\nMa lamasin, mõeldes selle nähtuse ainulaadsusest ja imestades suuresti selle üle, mida see ebaharilik sõnumitooja mulle oli rääkinud, kui keset oma mõtiskelu avastasin äkki, et mu tuba hakkab taas valgenema, ja näis, et hetkega oli seesama taevane sõnumitooja taas mu voodi kõrval.\n\nTa hakkas kõnelema ja rääkis taas neidsamu asju, mida oli rääkinud oma esimese külastuse ajal, ilma vähimagi muudatuseta. Pärast seda teatas ta mulle suurtest kohtuotsustest, mis maa peale tulevad ja mis toovad endaga kaasa suurt hävingut nälja, mõõga ja taudide läbi ja et need rängad kohtuotsused tulevad maa peale selles põlvkonnas. Pärast nende asjade rääkimist tõusis ta taas ülesse nagu varemgi.\n\nSelleks ajaks olid mu muljed niivõrd tugevad, et uni oli silmist kadunud ja ma lamasin, olles täiesti hämmeldunud selle üle, mida ma olin nii näinud kui kuulnud. Milline oli aga mu üllatus, kui märkasin sedasama sõnumitoojat taas enda voodi kõrval seismas ja kuulsin teda mulle kordamas või üle rääkimas kõike seda, mida ta oli rääkinud ennegi; ning ta lisas hoiatuse, öeldes mulle, et Saatan üritab (kasutades ära minu isa perekonna vaesust) viia mind kiusatusse võtta need plaadid rikastumise eesmärgil. Ta keelas mul seda teha, öeldes, et mul ei tohi olla nende plaatide saamiseks muud ajendit kui Jumala austamine ja mul ei tohi olla ühtki teist eesmärki peale tema kuningriigi ehitamise, vastasel juhul ma neid ei saa.\n\nPärast seda kolmandat külastust tõusis ta taas taevasse nagu ennegi ja ma jäin tõsiselt mõtisklema äsja kogetu kummalisuse üle. Peaaegu kohe pärast seda, kui taevane sõnumitooja oli minu juurest kolmandat korda lahkunud, kires kukk ja ma avastasin, et koidab päev, nii et meie vestlused pidid olema kestnud terve selle öö.\n\nVeidi aja pärast tõusin ma oma voodist ja läksin nagu tavaliselt tegema vajalikke päevatoimetusi, kuid püüdes töötada nagu harilikult, leidsin end olevat niivõrd kurnatud, et mu jõuvarud olid täiesti otsas. Minu isa, kes töötas koos minuga, märkas, et minuga on midagi korrast ära, ja käskis mul koju minna. Ma hakkasin maja poole minema, kuid üritades ronida üle seda põldu piirava aia, kus me olime, rauges mu jõud täiesti ja ma langesin abituna maha ning olin mõnda aega täiesti oimetu.\n\nEsimene asi, mida ma suudan meenutada, oli hääl, mis minuga rääkis, hüüdes mind nimepidi. Ma vaatasin üles ja nägin enda pea kohal seismas sama sõnumitoojat, ümbritsetuna valgusest nagu varemgi. Ta kordas taas kõike, mida ta mulle eelmise öö jooksul oli öelnud, ja käskis mul minna oma isa juurde ja rääkida temale nägemusest ning käskudest, mis ma olin saanud.\n\nMa kuuletusin – ma läksin tagasi põllule oma isa juurde ja kandsin talle ette kogu loo. Ta vastas mulle, et see on Jumalast, ja käskis mul minna ja teha nii, nagu sõnumitooja oli käskinud. Ma lahkusin põllult ja läksin kohta, kuhu sõnumitooja ütluse järgi olid plaadid hoiule pandud, ning sinna saabudes tundsin ma selle paiga otsekohe ära, kuna nägemus sellest oli olnud niivõrd selge.\n\nNew Yorgi osariigis Ontario maakonnas Manchesteri küla lähedal on üks üsna suur küngas, selle ümbruskonna kõrgeim. Selle künka läänepoolsel küljel tipu lähedal üsna suure kivi all lebasid kivikasti hoiule pandud plaadid. See kivi oli pealt kumer, keskelt paksem ning äärte suunas õhenev, nii et selle keskmine osa oli maapinnal näha, kuid äär oli ümberringi kaetud mullaga.\n\nEemaldanud mulla, hankisin ma kangi, mille asetasin kivi ääre alla ja tõstsin selle vähese vaevaga üles. Ma vaatasin sisse ja nägin seal tõesti plaate, Uurimit ja Tummimit ning rinnakilpi, nagu sõnumitooja oli öelnud. Kast, milles need lebasid, oli tehtud mingisuguse tsemendiga ühendatud kividest. Kasti põhjas olid diagonaalselt asetatud kaks kivi ja nendel lebasid plaadid ning teised kaasasolevad esemed.\n\nMa üritasin neid välja võtta, kuid sõnumitooja keelas mind ja teatas mulle taas, et aeg nende esiletoomiseks ei ole veel saabunud ega tule enne nelja aastat alates sellest hetkest; aga ta ütles mulle, et ma pean tulema sellesse kohta täpselt ühe aasta pärast ja et tema kohtub seal minuga, ning et ma pean seda tegema igal aastal, kuni saabub aeg plaatide kättesaamiseks.\n\nSaadud käsu kohaselt läksin ma iga aasta möödudes sinna tagasi ja iga kord leidsin ma sealt eest sellesama sõnumitooja, ning iga meie vestluse ajal sain ma temalt juhtnööre ning teadmisi selle kohta, mida Issand teha kavatseb ja kuidas ning mil viisil tuleb viimastel päevadel juhtida tema kuningriiki.\n\n· · · · · · ·\n\nLõpuks saabus aeg plaatide, Uurimi ja Tummimi ning rinnakilbi saamiseks. Septembrikuu kahekümne teisel päeval tuhande kaheksasaja kahekümne seitsmendal aastal läksin ma nagu tavaliselt pärast järjekordse aasta möödumist kohta, kuhu need asjad olid hoiule pandud. Sama taevane sõnumitooja loovutas need minule korraldusega, et ma vastutan nende eest ja kui ma need hooletusest või oma lohakusest kaotan, siis lõigatakse mind ära; aga kui ma teen kõik, mis minu võimuses, et neid hoida, kuni tema, sõnumitooja, taas nendele järele tuleb, siis neid kaitstakse.\n\nPeagi sain ma teada põhjuse, miks ma olin saanud sellised ranged korraldused nende plaatide kaitsmiseks ning miks sõnumitooja oli öelnud, et kui ma olen lõpetanud selle, mida minu käest nõutakse, tuleb tema neile järele. Sest niipea, kui saadi teada, et need minul on, hakati tegema kõige pingutustnõudvamaid ponnistusi, et neid minult kätte saada. Sellel eesmärgil võeti abiks iga kavalus, mida vaid välja mõelda suudeti. Tagakiusamine muutus kibedamaks ja ägedamaks kui varem ja rahvajõugud olid pidevas valvelolekus, et neid võimaluse korral minult kätte saada. Kuid Jumala tarkuse abil jäid need turvaliselt minu kätte, kuni olin nende abil lõpetanud selle, mida minu käest nõuti. Kui sõnumitooja vastavalt kokkuleppele neile järele tuli, loovutasin ma need temale ja need on tema valduses kuni tänaseni, mis on maikuu teine päev tuhande kaheksasaja kolmekümne kaheksandal aastal.”\n\nTäieliku ülestähenduse lugemiseks vaadake Joseph Smith – ajalugu, Kallihinnaline Pärl ja History of The Church of Jesus Christ of Latter-day Saints (Viimse Aja Pühade Jeesuse Kristuse Kiriku ajalugu), 1. köide, peatükid 1 kuni 6.\n\nSee muistne ülestähendus, mis toodi maast esile nõnda nagu põrmust rääkivate inimeste hääl ja mis tõlgiti kaasaegsesse keelde Jumala anni ja väega, nagu on tõendatud jumaliku kinnitusega, anti esmakordselt välja maailmale inglise keeles 1830. aastal nime all The Book of Mormon.\n\n", "three 0": "[center][font_size=26]Mormoni Raamat[/font_size][/center]\n\nSissejuhatus ja tunnistused\n\n\n\n\n\n\ntiitelleht\n\n\nMormoni Raamatu tiitelleht\n\nMispärast, see on lühendus Nefi rahva ja ka laamanlaste ülestähendusest – Kirjutatud laamanlastele, kes on Iisraeli koja jääk, ja samuti juudile ja paganale – Kirjutatud käsu kohaselt ning samuti prohvetliku kuulutamise ja ilmutuse vaimus – Kirjutatud ja kinni pitseeritud ning Issanda hoole alla peidetud, et neid ei hävitataks – Et tulla Jumala anni ja väega esile selle tõlkimiseks – Moroni käega kinni pitseeritud ja Issanda hoole alla peidetud, et ettenähtud ajal paganate kaudu esile tulla – Nende tõlkimiseks Jumala anniga.\n\nSissejuhatus\n\nMormoni Raamat on Piibliga analoogne pühakiri. See on ülestähendus Jumala läbikäimisest Ameerika muistsete elanikega ja sisaldab igavikulise evangeeliumi täiust.\n\nLühike selgitus Mormoni Raamatu kohta\n\nMormoni Raamat on püha ülestähendus muistse Ameerika rahvastest ja on uurendatud metallist lehtedele. Raamatus endas on juttu nelja liiki metallplaatidest:\n\nIllustratsioonid\n\n\n\n1. Nefi\n\n\n\n\n\n\n1. Nefi 1\n\nNefi alustab ülestähendust oma rahvast. Lehhi näeb nägemuses tulesammast ja loeb prohvetlike kuulutuste raamatust. Ta ülistab Jumalat, kuulutab ette Messia tulekut ja kuulutab prohvetlikult Jeruusalemma peatsest hävitamisest. Juudid kiusavad teda taga. Ligikaudu 600 eKr.\n\n1. Nefi 2\n\nLehhi viib oma perekonna kõnnumaale Punase mere äärde. Nad jätavad oma vara maha. Lehhi toob Issandale ohverduse ja õpetab oma poegi käskudest kinni pidama. Laaman ja Lemuel nurisevad oma isaga. Nefi on sõnakuulelik ja palvetab usus; Issand räägib temale ja ta valitakse valitsema oma vendade üle. Ligikaudu 600 eKr.\n\n1. Nefi 3\n\nLehhi pojad pöörduvad tagasi Jeruusalemma, et saada kätte vaskplaadid. Laaban keeldub plaate ära andmast. Nefi õhutab ja julgustab oma vendi. Laaban varastab nende vara ja püüab neid tappa. Laaman ja Lemuel peksavad Nefit ja Sami ning ingel noomib neid. Ligikaudu 600–592 eKr.\n\n1. Nefi 4\n\nIssanda käsul tapab Nefi Laabani ja saab siis kavalusega vaskplaadid. Soram otsustab ühineda Lehhi perekonnaga kõnnumaal. Ligikaudu 600–592 eKr.\n\n1. Nefi 5\n\nSaaria kaebab Lehhi üle. Mõlemad rõõmustavad oma poegade tagasituleku üle. Nad toovad ohvriande. Vaskplaadid sisaldavad Moosese ja prohvetite kirjutusi. Plaadid määratlevad Lehhit kui Joosepi järglast. Lehhi kuulutab prohvetlikult oma seemnest ja plaatide hoidmisest. Ligikaudu 600–592 eKr.\n\n1. Nefi 6\n\nNefi kirjutab Jumala asjadest. Nefi eesmärk on veenda inimesi tulema Aabrahami Jumala juurde ja saama päästetud. Ligikaudu 600–592 eKr.\n\n1. Nefi 7\n\nLehhi pojad pöörduvad tagasi Jeruusalemma ja kutsuvad Ismaeli ja tema kodakonda nendega oma teekonnal ühinema. Laaman ja teised hakkavad vastu. Nefi õhutab oma vendi, et neil oleks usku Issandasse. Nad seovad ta köiega kinni ja plaanivad teda hävitada. Ta vabastatakse usu väel. Tema vennad paluvad andestust. Lehhi ja tema kaaslased ohverdavad ohvri ja põletusohvreid. Ligikaudu 600–592 eKr.\n\n1. Nefi 8\n\nLehhi näeb nägemust elupuust. Ta sööb selle vilja ja soovib, et tema pere teeks samuti. Ta näeb raudkäsipuud, kitsast ja ahast teerada ning pimeduse udu, mis ümbritseb inimesi. Saaria, Nefi ja Sam söövad vilja, aga Laaman ja Lemuel keelduvad. Ligikaudu 600–592 eKr.\n\n1. Nefi 9\n\nNefi teeb kaks kogumikku ülestähendusi. Mõlemaid nimetatakse Nefi plaatideks. Suuremad plaadid sisaldavad ilmalikku ajalugu; väiksemad käsitlevad peamiselt pühasid asju. Ligikaudu 600–592 eKr.\n\n1. Nefi 10\n\nLehhi ennustab, et babüloonlased võtavad juudid vangi. Ta jutustab Messia, Päästja, Lunastaja tulekust juutide sekka. Lehhi jutustab ka selle tulekust, kes peab ristima Jumala Talle. Lehhi jutustab Messia surmast ja ülestõusmisest. Ta võrdleb Iisraeli hajutamist ja kogumist õlipuuga. Nefi räägib Jumala Pojast, Püha Vaimu annist ja vajadusest õigemeelsuse järele. Ligikaudu 600–592 eKr.\n\n1. Nefi 11\n\nNefi näeb Issanda Vaimu ja talle näidatakse nägemuses elupuud. Ta näeb Jumala Poja ema ja saab teada Jumala alandumisest. Ta näeb Jumala Talle ristimist, teenimistööd ja ristilöömist. Ta näeb ka Talle kaheteistkümne apostli kutsumist ja teenimistööd. Ligikaudu 600–592 eKr.\n\n1. Nefi 12\n\nNefi näeb nägemuses tõotatud maad, selle elanike õigemeelsust, süütegusid ja langust; Jumala Talle tulekut nende sekka; kuidas kaksteist jüngrit ja kaksteist apostlit Iisraeli üle kohut mõistavad; ja nende vastikut ja roojast olukorda, kes kalduvad uskmatusse. Ligikaudu 600–592 eKr.\n\n1. Nefi 13\n\nNefi näeb nägemuses kuradi kiriku asutamist paganate seas, Ameerika avastamist ja asustamist, Piibli paljude selgete ja hinnaliste osade kadumist, sellest tulenevat paganate ususttaganemist, evangeeliumi taastamist, viimse aja pühakirja ilmumist ja Siioni ülesehitamist. Ligikaudu 600–592 eKr.\n\n1. Nefi 14\n\nIngel jutustab Nefile õnnistustest ja needustest, mis langevad paganate peale. On ainult kaks kirikut: Jumala Talle Kirik ja kuradi kirik. Suur ja jäle kirik kiusab taga Jumala pühasid kõikide rahvaste seas. Apostel Johannes kirjutab maailma lõpust. Ligikaudu 600–592 eKr.\n\n1. Nefi 15\n\nLehhi seeme saab viimsel ajal evangeeliumi paganatelt. Iisraeli kogunemist võrreldakse õlipuuga, millele poogitakse uuesti külge loomulikud oksad. Nefi tõlgendab nägemust elupuust ja räägib Jumala õiglusest paheliste lahutamisel õigemeelsetest. Ligikaudu 600–592 eKr.\n\n1. Nefi 16\n\nPahelised peavad tõde karmiks. Lehhi pojad abielluvad Ismaeli tütardega. Liahoona näitab neile teed kõnnumaal. Aeg-ajalt kirjutatakse Liahoonale Issanda sõnumid. Ismael sureb; tema perekond nuriseb kannatuste üle. Ligikaudu 600–592 eKr.\n\n1. Nefi 17\n\nNefil kästakse ehitada laev. Tema vennad seisavad talle vastu. Ta õhutab neid, jutustades Jumala tegemistest Iisraeliga. Nefi täitub Jumala väega. Tema vendadel keelatakse teda puutuda, et nad ei kuivaks ära nagu närbunud pilliroog. Ligikaudu 592–591 eKr.\n\n1. Nefi 18\n\nLaev saab valmis. Mainitakse Jaakobi ja Joosepi sündi. Rühm asub laevale, et sõita tõotatud maale. Ismaeli pojad ja nende naised pidutsevad ja hakkavad üheskoos vastu. Nefi seotakse kinni ja hirmuäratav torm ajab laeva tagasi. Nefi vabastatakse ja tema palve tagajärjel torm lakkab. Inimesed saabuvad tõotatud maale. Ligikaudu 591–589 eKr.\n\n1. Nefi 19\n\nNefi teeb metallist plaadid ja märgib üles oma rahva ajaloo. Iisraeli Jumal tuleb kuussada aastat pärast seda, kui Lehhi lahkus Jeruusalemmast. Nefi jutustab Tema kannatustest ja ristilöömisest. Juudid on põlatud ja hajutatud kuni viimse ajani, mil nad pöörduvad tagasi Issanda juurde. Ligikaudu 588–570 eKr.\n\n1. Nefi 20\n\nIssand ilmutab oma eesmärgid Iisraelile. Iisrael valiti kannatuste ahjus ja peab minema välja Babülonist. Võrdle Jesaja 48. Ligikaudu 588–570 eKr.\n\n1. Nefi 21\n\nMessias saab valguseks paganatele ja vabastab vangid. Iisrael kogutakse väega viimsetel päevadel. Kuningad on neile lapsehoidjaks. Võrdle Jesaja 49. Ligikaudu 588–570 eKr.\n\n1. Nefi 22\n\nIisrael hajutatakse kogu maa pinnal. Paganad hoolitsevad Iisraeli eest ja kosutavad teda evangeeliumiga viimsetel päevadel. Iisrael kogutakse ja päästetakse ning pahelised põlevad kui kõrred. Kuradi kuningriik hävitatakse ja Saatan seotakse. Ligikaudu 588–570 eKr.\n\n2. Nefi\n\n\n\n\n\n\n2. Nefi 1\n\nLehhi kuulutab prohvetlikult vabaduse maast. Tema seemet hajutatakse ja lüüakse, kui nad hülgavad Iisraeli Püha. Ta õhutab oma poegi panema selga õigemeelsuse kaitserüü. Ligikaudu 588–570 eKr.\n\n2. Nefi 2\n\nLunastus tuleb Püha Messia kaudu. Valikuvabadus on oluline olemasoluks ja arenguks. Aadam langes, et inimesed võiksid olla. Inimesed on vabad valima vabadust ja igavest elu. Ligikaudu 588–570 eKr.\n\n2. Nefi 3\n\nEgiptusesse viidud Joosep nägi nägemuses nefilasi. Ta kuulutas prohvetlikult Joseph Smithist, viimse aja nägijast; Moosesest, kes peab vabastama Iisraeli, ja Mormoni Raamatu ilmumisest. Ligikaudu 588–570 eKr.\n\n2. Nefi 4\n\nLehhi annab nõu oma järeltulevatele põlvedele ja õnnistab neid. Ta sureb ja maetakse. Nefi rõõmutseb Jumala headuse üle. Nefi paneb oma lootuse igavesti Issanda peale. Ligikaudu 588–570 eKr.\n\n2. Nefi 5\n\nNefilased eralduvad laamanlastest, täidavad Moosese seadust ja ehitavad templi. Oma uskmatuse pärast lõigatakse laamanlased Issanda juurest ära, nad neetakse ja neist saab nefilastele roosk. Ligikaudu 588–559 eKr.\n\n2. Nefi 6\n\nJaakob jutustab juutide ajalugu: Nende vangistus Babülonis ja tagasitulek; Iisraeli Püha teenimistöö ja ristilöömine; paganatelt saadud abi ja juutide taastamine viimsel ajal, kui nad usuvad Messiasse. Ligikaudu 559–545 eKr.\n\n2. Nefi 7\n\nJesaja räägib Messia nimel. Messial on õpetatute keel. Ta annab oma selja lööjatele. Teda ei aeta segadusse. Võrdle Jesaja 50. Ligikaudu 559–545 eKr.\n\n2. Nefi 8\n\nViimsetel päevadel Issand trööstib Siionit ja kogub kokku Iisraeli. Lunastatud tulevad Siionisse suure rõõmu keskele. Võrdle Jesaja 51 ja 52:1–2. Ligikaudu 559–545 eKr.\n\n2. Nefi 9\n\nJuudid kogutakse kokku kõikidele oma tõotatud maadele. Lepitus lunastab inimese langemisest. Surnute kehad tulevad välja hauast ja nende vaimud põrgust ja paradiisist. Nende üle mõistetakse kohut. Lepitus päästab surmast, põrgust, kuradi käest ja lõputust piinast. Õigemeelsed päästetakse Jumala kuningriiki. Pattude eest on kehtestatud karistused. Väravavalvuriks on Iisraeli Püha. Ligikaudu 559–545 eKr.\n\n2. Nefi 10\n\nJuudid löövad oma Jumala risti. Nad hajutatakse, kuni nad hakkavad temasse uskuma. Ameerika saab olema vabaduse maa, kus ei valitse ükski kuningas. Lepitage end Jumalaga ja saage pääste osaliseks läbi tema armu. Ligikaudu 559–545 eKr.\n\n2. Nefi 11\n\nJaakob nägi oma Lunastajat. Moosese seadus on Kristuse võrdkuju ja tõestab, et ta tuleb. Ligikaudu 559–545 eKr.\n\n2. Nefi 12\n\nJesaja näeb viimse aja templit, Iisraeli kogumist ja millenniumi kohtumõistmist ja rahu. Uhked ja pahelised alandatakse teisel tulemisel. Võrdle Jesaja 2. Ligikaudu 559–545 eKr.\n\n2. Nefi 13\n\nJuudat ja Jeruusalemma karistatakse nende sõnakuulmatuse pärast. Issand kostab oma rahva eest ja mõistab tema üle kohut. Siioni tütred neetakse ja neid piinatakse nende ilmalikkuse pärast. Võrdle Jesaja 3. Ligikaudu 559–545 eKr.\n\n2. Nefi 14\n\nSiion ja tema tütred lunastatakse ja puhastatakse tuhandeaastase rahuriigi ajal. Võrdle Jesaja 4. Ligikaudu 559–545 eKr.\n\n2. Nefi 15\n\nIssanda viinamägi (Iisrael) laastatakse ja tema rahvas hajutatakse. Nende usust taganenud ja hajutatud seisukorras saavad neile osaks hädad. Issand tõstab lipu ja kogub Iisraeli. Võrdle Jesaja 5. Ligikaudu 559–545 eKr.\n\n2. Nefi 16\n\nJesaja näeb Issandat. Jesaja patud andestatakse. Ta kutsutakse prohvetlikult kuulutama. Ta kuulutab prohvetlikult, et juudid hülgavad Kristuse õpetused. Jääk pöördub tagasi. Võrdle Jesaja 6. Ligikaudu 559–545 eKr.\n\n2. Nefi 17\n\nEfraim ja Süüria peavad sõda Juuda vastu. Kristus sünnib neitsist. Võrdle Jesaja 7. Ligikaudu 559–545 eKr.\n\n2. Nefi 18\n\nKristus on kui komistuskivi ja pahanduskalju. Otsige Issandat, mitte kädistavaid nõidasid. Pöörduge seaduse ja tunnistuse poole juhatuse saamiseks. Võrdle Jesaja 8. Ligikaudu 559–545 eKr.\n\n2. Nefi 19\n\nJesaja räägib messialikult. Inimesed pimeduses näevad suurt valgust. Meile sünnib laps. Ta on Rahuvürst ja valitseb Taaveti aujärjel. Võrdle Jesaja 9. Ligikaudu 559–545 eKr.\n\n2. Nefi 20\n\nAssuri hävitus on kujund paheliste hävitamisest teisel tulemisel. Vähesed inimesed jäetakse alles pärast seda, kui Issand tuleb taas. Jaakobi jääk pöördub sel päeval tagasi. Võrdle Jesaja 10. Ligikaudu 559–545 eKr.\n\n2. Nefi 21\n\nIisai tüvi (Kristus) mõistab kohut õigemeelsuses. Tuhandeaastase rahuriigi ajal katab maad Jumala tundmine. Issand tõstab lipu ja kogub kokku Iisraeli. Võrdle Jesaja 11. Ligikaudu 559–545 eKr.\n\n2. Nefi 22\n\nTuhandeaastase rahuriigi ajal ülistavad kõik inimesed Issandat. Ta elab nende keskel. Võrdle Jesaja 12. Ligikaudu 559–545 eKr.\n\n2. Nefi 23\n\nBabüloni hävitus on kujund hävitamisest teise tulemise ajal. See on viha ja kättemaksu päev. Babülon (maailm) langeb alatiseks. Võrdle Jesaja 13. Ligikaudu 559–545 eKr.\n\n2. Nefi 24\n\nIisrael kogutakse kokku ja tunneb rõõmu tuhandeaastasest rahust. Lutsifer visati taevast välja vastuhaku pärast. Iisrael võidutseb Babüloni (maailma) üle. Võrdle Jesaja 14. Ligikaudu 559–545 eKr.\n\n2. Nefi 25\n\nNefi rõõmutseb selguse üle. Jesaja prohvetlikke kuulutusi mõistetakse viimsetel päevadel. Juudid tulevad tagasi Babülonist, löövad risti Messia ning nad hajutatakse ja saavad rooska. Nad taastatakse, kui nad usuvad Messiasse. Ta tuleb esmalt kuussada aastat pärast seda, kui Lehhi lahkus Jeruusalemmast. Nefilased peavad kinni Moosese seadusest ja usuvad Kristusesse, kes on Iisraeli Püha. Ligikaudu 559–545 eKr.\n\n2. Nefi 26\n\nKristus teenib nefilaste seas. Nefi näeb ette oma rahva hävitust. Nad räägivad põrmust. Paganad ehitavad üles valekirikuid ja salajasi liite. Issand keelab inimestele preestripettuse. Ligikaudu 559–545 eKr.\n\n2. Nefi 27\n\nViimsetel päevadel katab maad pimedus ja usust taganemine. Mormoni Raamat tuleb esile. Kolm tunnistajat tunnistavad raamatust. Õpetatud mees ütleb, et ta ei saa lugeda pitseeritud raamatut. Issand teeb imepärase töö ja imeteo. Võrdle Jesaja 29. Ligikaudu 559–545 eKr.\n\n2. Nefi 28\n\nPalju valekirikuid ehitatakse viimsetel päevadel. Need õpetavad valesid, asjatuid ja rumalaid õpetusi. Valeõpetajate pärast on palju usust taganemist. Kurat raevutseb inimeste südametes. Ta õpetab kõiksugu valeõpetusi. Ligikaudu 559–545 eKr.\n\n2. Nefi 29\n\nPaljud paganad hülgavad Mormoni Raamatu. Nad ütlevad: Me ei vaja mingit muud Piiblit. Issand räägib paljudele rahvastele. Ta mõistab maailma üle kohut raamatute põhjal, mida kirjutatakse. Ligikaudu 559–545 eKr.\n\n2. Nefi 30\n\nUsulepöördunud paganad arvatakse ühte lepingurahvaga. Paljud laamanlased ja juudid usuvad sõna ja muutuvad meeldivateks. Iisrael taastatakse ja pahelised hävitatakse. Ligikaudu 559–545 eKr.\n\n2. Nefi 31\n\nNefi jutustab, miks Kristus ristiti. Inimesed peavad järgnema Kristusele, saama ristitud, saama Püha Vaimu ja pidama vastu lõpuni, et saada päästetud. Meeleparandus ja ristimine on väravaks kitsale ja ahtale teerajale. Igavese elu saavad need, kes pärast ristimist peavad kinni käskudest. Ligikaudu 559–545 eKr.\n\n2. Nefi 32\n\nInglid räägivad Püha Vaimu väel. Inimesed peavad palvetama ja omandama enda jaoks teadmisi Pühalt Vaimult. Ligikaudu 559–545 eKr.\n\n2. Nefi 33\n\nNefi sõnad on õiged. Need tunnistavad Kristusest. Need, kes usuvad Kristusesse, usuvad Nefi sõnadesse, mis seisavad kui tunnistaja kohtulaua ees. Ligikaudu 559–545 eKr.\n\nJaakobi\n\n\n\n\n\n\nJaakobi 1\n\nJaakob ja Joosep püüavad veenda inimesi uskuma Kristusesse ja kinni pidama tema käskudest. Nefi sureb. Nefilaste seas võimutseb pahelisus. Ligikaudu 544–421 eKr.\n\nJaakobi 2\n\nJaakob mõistab hukka rikkusearmastuse, uhkuse ja voorusetuse. Inimesed võivad otsida rikkust oma kaasinimeste aitamiseks. Jaakob mõistab hukka volituseta mitmenaisepidamise. Issand tunneb heameelt naiste kõlbelisest puhtusest. Ligikaudu 544–421 eKr.\n\nJaakobi 3\n\nSüdamelt puhtad saavad Jumala meeldiva sõna. Laamanlaste õigemeelsus ületab nefilaste oma. Jaakob hoiatab hooruse, kiimaluse ja kõikide pattude eest. Ligikaudu 544–421 eKr.\n\nJaakobi 4\n\nKõik prohvetid kummardasid Isa Kristuse nimel. Aabrahami Iisaki ohverdamine oli Jumala ja tema Ainusündinu võrdkuju. Inimesed peavad lepitama end Jumalaga Lepituse kaudu. Juudid hülgavad aluskivi. Ligikaudu 544–421 eKr.\n\nJaakobi 5\n\nJaakob tsiteerib Seenost vääris- ja metsõlipuu mõistukujust. Need on Iisraeli ja paganate sarnased. Iisraeli hajutamine ja kogumine on ennustavalt kujutatud. Vihjeid tehakse nefilastele ja laamanlastele ja kogu Iisraeli kojale. Paganad poogitakse Iisraelisse. Lõpuks viinamägi põletatakse. Ligikaudu 544–421 eKr.\n\nJaakobi 6\n\nIssand saab viimsetel päevadel Iisraeli tagasi. Maailm põletatakse tulega. Inimesed peavad järgnema Kristusele, et vältida tule- ja väävlijärve. Ligikaudu 544–421 eKr.\n\nJaakobi 7\n\nSerem eitab Kristust, vaidleb Jaakobiga, nõuab tunnustähte ja teda lüüakse Jumalast. Kõik prohvetid on rääkinud Kristusest ja tema lepitusest. Nefilased elasid üle oma päevad nagu rändajad, viletsuses sündinuna ja laamanlaste vihaalusena. Ligikaudu 544–421 eKr.\n\nEnose\n\nEnos palvetab vägevalt ja saab oma patud andeks. Issanda hääl tuleb tema meelde, lubades laamanlastele päästet tulevikupäevil. Nefilased püüdsid laamanlasi õigele teele pöörata. Enos rõõmustab oma Lunastajas. Ligikaudu 420 eKr.\n\nJaaromi\n\nNefilased peavad Moosese seadust, ootavad Kristuse tulemist ja neid saadab maal edu. Paljud prohvetid näevad vaeva, et hoida rahvast tõe teel. Ligikaudu 399–361 eKr.\n\nOmni\n\nOmni, Amaron, Kemis, Abinadom ja Amaleki peavad kõik üksteise järel ülestähendusi. Moosia avastab Sarahemla rahva, kes tuli Jeruusalemmast Sidkija päevadel. Moosia pannakse kuningaks nende üle. Muleki järglased Sarahemlas olid avastanud Koriantumri, viimase jeredlase. Kuningas Benjamin järgneb Moosiale. Inimesed peaksid pakkuma oma hinged ohvriannina Kristusele. Ligikaudu 323–130 eKr.\n\nMormoni sõnad\n\nMormon lühendab Nefi suured plaadid. Ta paneb väikesed plaadid teiste plaatidega kokku. Kuningas Benjamin kehtestab maal rahu. Ligikaudu 385 pKr.\n\nMoosia\n\n\n\n\n\n\nMoosia 1\n\nKuningas Benjamin õpetab oma poegadele nende isade keelt ja prohvetlikke kuulutusi. Nende usk ja ühiskondlik kord on säilinud tänu mitmetel plaatidel säilitatud ülestähendustele. Moosia valitakse kuningaks ja tema hoida antakse ülestähendused ja teised asjad. Ligikaudu 130–124 eKr.\n\nMoosia 2\n\nKuningas Benjamin kõneleb oma rahvale. Ta jutustab oma valitsemise võrdõiguslikkusest, erapooletusest ja vaimsusest. Ta annab nendele nõu teenida oma Taevast Kuningat. Need, kes hakkavad Jumalale vastu, kannatavad hingepiina nagu kustutamatut tuld. Ligikaudu 124 eKr.\n\nMoosia 3\n\nKuningas Benjamin jätkab oma kõnet. Kõigeväeline Issand teenib inimeste seas savielamus. Veri tuleb igast poorist, kui ta teeb lepituse maailma pattude eest. Tema nimi on ainus nimi, mille kaudu tuleb pääste. Inimesed võivad maha jätta maise inimese ja saada pühaks lepituse kaudu. Paheliste piin on kui tule- ja väävlijärv. Ligikaudu 124 eKr.\n\nMoosia 4\n\nKuningas Benjamin jätkab oma kõnet. Pääste tuleb Lepituse pärast. Uskuge Jumalasse, et saada päästetud. Olge ustavad, et teie pattude andekssaamine jääks kestma. Jagage oma varandust vaestega. Tehke kõik asjad tarkuses ja vastavalt korrale. Ligikaudu 124 eKr.\n\nMoosia 5\n\nUsu läbi saavad pühad Kristuse poegadeks ja tütardeks. Neid kutsutakse siis Kristuse nime järgi. Kuningas Benjamin õhutab neid olema vankumatud ja kõrvalekaldumatud heades tegudes. Ligikaudu 124 eKr.\n\nMoosia 6\n\nKuningas Benjamin paneb kirja inimeste nimed ja määrab preestrid neid õpetama. Moosia valitseb õigemeelse kuningana. Ligikaudu 124–121 eKr.\n\nMoosia 7\n\nAmmon leiab Lehhi-Nefi maa, kus Limhi on kuningas. Limhi rahvas on laamanlaste käes orjuses. Limhi jutustab nende ajalugu. Prohvet (Abinadi) oli tunnistanud, et Kristus on kõigi asjade Jumal ja Isa. Need, kes külvavad roojasust, lõikavad keeristuult, ja need, kes panevad oma lootuse Issandale, vabastatakse. Ligikaudu 121 eKr.\n\nMoosia 8\n\nAmmon õpetab Limhi rahvast. Ta saab teada jeredlaste kahekümne neljast plaadist. Nägijad suudavad tõlkida muistse aja ülestähendusi. Ükski anne ei ole vägevam nägijaks olemisest. Ligikaudu 121 eKr.\n\nMoosia 9\n\nSeenif juhib rühma Sarahemlast Lehhi-Nefi maad oma valdusesse võtma. Laamanlaste kuningas lubab neil pärida maa. Toimub sõda laamanlaste ja Seenifi rahva vahel. Ligikaudu 200–187 eKr.\n\nMoosia 10\n\nKuningas Laaman sureb. Ta rahvas on metsik ja julm ning usub valedesse pärimustesse. Seenif ja tema rahvas saavutavad nende üle võidu. Ligikaudu 187–160 eKr.\n\nMoosia 11\n\nKuningas Noa valitseb pahelisuses. Ta naudib prassivat eluviisi oma naiste ja liignaistega. Abinadi kuulutab prohvetlikult, et rahvas satub orjusesse. Kuningas Noa püüab võtta tema elu. Ligikaudu 160–150 eKr.\n\nMoosia 12\n\nAbinadi pannakse vangi, sest ta kuulutab prohvetlikult rahva hävitamisest ja kuningas Noa surmast. Valepreestrid tsiteerivad pühakirju ja teesklevad Moosese seadusest kinnipidamist. Abinadi hakkab õpetama neile kümmet käsku. Ligikaudu 148 eKr.\n\nMoosia 13\n\nAbinadit kaitstakse jumaliku väega. Ta õpetab kümmet käsku. Pääste ei tule üksi Moosese seaduse kaudu. Jumal ise teeb lepituse ja lunastab oma rahva. Ligikaudu 148 eKr.\n\nMoosia 14\n\nJesaja räägib messialikult. Tuuakse välja Messia alandamine ja kannatused. Ta valmistab oma hinge patu ohvriks ja kostab üleastujate eest. Võrdle Jesaja 53. Ligikaudu 148 eKr.\n\nMoosia 15\n\nMil viisil on Kristus nii Isa kui ka Poeg. Ta kostab oma rahva eest ja võtab enda kanda nende üleastumised. Nemad ja kõik pühad prohvetid on tema seeme. Ta teeb teoks ülestõusmise. Väikestel lastel on igavene elu. Ligikaudu 148 eKr.\n\nMoosia 16\n\nJumal lunastab inimesed nende kadunud ja langenud seisukorrast. Need, kes on lihalikud, jäävad nii, nagu ei olekski lunastust. Kristus viib täide ülestõusmise lõputuks eluks või lõputuks needuseks. Ligikaudu 148 eKr.\n\nMoosia 17\n\nAlma usub ja kirjutab üles Abinadi sõnad. Abinadi sureb tulesurma. Ta kuulutab prohvetlikult oma mõrvajatele haigust ja tulesurma. Ligikaudu 148 eKr.\n\nMoosia 18\n\nAlma jutlustab salaja. Ta selgitab ristimise lepingut ja ristib Mormoni vetes. Ta organiseerib Kristuse kiriku ja pühitseb ametisse preestrid. Nad peavad end ise ülal ja õpetavad rahvast. Alma ja tema rahvas põgenevad kuningas Noa eest kõnnumaale. Ligikaudu 147–145 eKr.\n\nMoosia 19\n\nGiideon püüab tappa kuningas Noad. Laamanlased tungivad maale. Kuningas Noa sureb tulesurma. Limhi valitseb kui maksualune ainuvalitseja. Ligikaudu 145–121 eKr.\n\nMoosia 20\n\nNoa preestrid röövivad mõned laamanlaste tütred. Laamanlased peavad sõda Limhi ja tema rahvaga. Laamanlaste väed tõrjutakse tagasi ja rahustatakse. Ligikaudu 145–123 eKr.\n\nMoosia 21\n\nLaamanlased ründavad ja võidavad Limhi rahva. Limhi rahvas kohtab Ammonit ja nad pööratakse usule. Nad jutustavad Ammonile kahekümne neljast jeredlaste plaadist. Ligikaudu 122–121 eKr.\n\nMoosia 22\n\nTehakse plaane rahva põgenemiseks laamanlaste orjusest. Laamanlased joodetakse purju. Rahvas põgeneb, pöördub tagasi Sarahemlasse ja saab kuningas Moosia alamaks. Ligikaudu 121–120 eKr.\n\nMoosia 23\n\nAlma keeldub olemast kuningas. Ta teenib ülempreestrina. Issand talitseb oma rahvast ja laamanlased vallutavad Heelami maa. Amulon, kuningas Noa paheliste preestrite juht, valitseb laamanlaste ainuvalitseja alamana. Ligikaudu 145–121 eKr.\n\nMoosia 24\n\nAmulon kiusab taga Almat ja tema rahvast. Nad tuleb surmata, kui nad palvetavad. Issand paneb nende koormad tunduma kergetena. Ta vabastab nad orjusest ja nad pöörduvad tagasi Sarahemlasse. Ligikaudu 145–120 eKr.\n\nMoosia 25\n\nMuleki järglased Sarahemlas saavad nefilasteks. Nad saavad teada Alma ja Seenifi rahvast. Alma ristib Limhi ja kogu tema rahva. Moosia volitab Almat organiseerima Jumala Kirikut. Ligikaudu 120 eKr.\n\nMoosia 26\n\nUskmatud juhivad paljud Kiriku liikmed pattu. Almale lubatakse igavene elu. Need, kes parandavad meelt ja ristitakse, saavad andeks. Kiriku patustele liikmetele, kes parandavad meelt ja tunnistavad üles Almale ja Issandale, antakse andeks; muidu ei loeta neid Kiriku rahva hulka. Ligikaudu 120–100 eKr.\n\nMoosia 27\n\nMoosia keelab tagakiusamise ja teeb kohustuslikuks võrdsuse. Alma noorem ja Moosia neli poega püüavad Kirikut hävitada. Ilmub ingel ja käsib neil oma halb tegevus järele jätta. Alma lüüakse tummaks. Kogu inimkond peab sündima uuesti, et saada osa päästest. Alma ja Moosia pojad kuulutavad rõõmusõnumeid. Ligikaudu 100–92 eKr.\n\nMoosia 28\n\nMoosia pojad lähevad jutlustama laamanlastele. Moosia tõlgib jeredlaste plaadid kahte nägija kivi kasutades. Ligikaudu 92 eKr.\n\nMoosia 29\n\nMoosia teeb ettepaneku, et kohtunikud valitaks kuninga asemel. Ebaõiglased kuningad juhivad oma rahva pattu. Alma noorem valitakse rahva hääletusel ülemkohtunikuks. Ta on ka ülempreester Kiriku üle. Alma vanem ja Moosia surevad. Ligikaudu 92–91 eKr.\n\nAlma\n\n\n\n\n\n\nAlma 1\n\nNehor õpetab valeõpetusi, rajab kiriku, paneb aluse preestripettusele ja surmab Giideoni. Nehor hukatakse tema kuritegude pärast. Preestripettus ja tagakiusamised levivad rahva seas. Preestrid peavad end ise ülal, rahvas hoolitseb vaeste eest ja Kirikut saadab edu. Ligikaudu 91–88 eKr.\n\nAlma 2\n\nAmlisi püüdleb kuningaks ja rahvas hääletab ta maha. Tema järgijad asetavad ta kuningaks. Amlisilased sõdivad nefilastega ja nad saavad lüüa. Laamanlased ja amlisilased ühendavad oma jõud ja nad võidetakse. Alma surmab Amlisi. Ligikaudu 87 eKr.\n\nAlma 3\n\nAmlisilased olid märgistanud end vastavalt prohvetlikule sõnale. Laamanlasi neeti nende vastuhaku pärast. Inimesed toovad endile ise oma needused. Nefilased võidavad veel ühe laamanlaste sõjaväe. Ligikaudu 87–86 eKr.\n\nAlma 4\n\nAlma ristib tuhandeid usulepöördunuid. Süüteod tulevad kirikusse ja kiriku edu takistatakse. Nefiiha määratakse ülemkohtunikuks. Alma pühendub ülempreestrina teenimistööle. Ligikaudu 86–83 eKr.\n\nAlma 5\n\nEt saada osa päästest, peavad inimesed parandama meelt ja pidama kinni käskudest, olema uuesti sündinud, puhastama oma rõivad Kristuse vere kaudu, olema alandlikud ja vabastama end uhkusest ja kadedusest ning tegema õigemeelsuse tegusid. Hea Karjane kutsub oma rahvast. Need, kes teevad halba, on kuradi lapsed. Alma tunnistab oma õpetuse õigsusest ja käsib inimestel meelt parandada. Õigemeelsete nimed kirjutatakse eluraamatusse. Ligikaudu 83 eKr.\n\nAlma 6\n\nSarahemla kirik puhastatakse ja seatakse korda. Alma läheb Giideonisse jutlustama. Ligikaudu 83 eKr.\n\nAlma 7\n\nKristus sünnib Maarjast. Ta päästab lahti surma köidikud ja kannab oma rahva patud. Need, kes parandavad meelt, saavad ristitud ja peavad kinni käskudest, saavad igavese elu. Roojasus ei või pärida Jumala kuningriiki. Nõutavad on alandlikkus, usk, lootus ja ligimesearmastus. Ligikaudu 83 eKr.\n\nAlma 8\n\nAlma jutlustab ja ristib Melekis. Ta hüljatakse Ammoniihas ja ta lahkub. Ingel käsib tal tagasi pöörduda ja hüüda rahvale meeleparandust. Amulek võtab ta vastu ja nad jutlustavad kahekesi Ammoniihas. Ligikaudu 82 eKr.\n\nAlma 9\n\nAlma käsib Ammoniiha rahval meelt parandada. Issand on halastav laamanlaste vastu viimsetel päevadel. Kui nefilased hülgavad valguse, siis laamanlased hävitavad nad. Jumala Poeg tuleb varsti. Ta lunastab need, kes parandavad meelt, saavad ristitud ja kellel on usku tema nimesse. Ligikaudu 82 eKr.\n\nAlma 10\n\nLehhi on Manasse järglane. Amulek jutustab inglilt saadud käsust hoolitseda Alma eest. Rahvale heidetakse armu õigemeelsete inimeste palvete tõttu. Ebaõiglased seadusetundjad ja kohtunikud rajavad aluse rahva hävitamisele. Ligikaudu 82 eKr.\n\nAlma 11\n\nEsitatakse nefilaste rahasüsteem. Amulek väitleb Seesromiga. Kristus ei päästa inimesi nende pattudes. Ainult need, kes pärivad taevariigi, päästetakse. Kõik inimesed tõusevad surematusse. Pärast ülestõusmist pole surma. Ligikaudu 82 eKr.\n\nAlma 12\n\nAlma väitleb Seesromiga. Jumala saladusi võib usaldada ainult ustavatele. Inimeste üle mõistetakse kohut nende mõtete, uskumuste, sõnade ja tegude põhjal. Pahelised kannatavad vaimset surma. See surelik elu on prooviseisund. Lunastusplaan teeb teoks ülestõusmise ja usu läbi pattude andekssaamise. Meeltparandanud võivad nõuda halastust Ainusündinud Poja kaudu. Ligikaudu 82 eKr.\n\nAlma 13\n\nMehed kutsutakse ülempreestriteks tänu nende äärmiselt suurele usule ja headele tegudele. Neil tuleb õpetada käske. Õigemeelsuse tõttu nad pühitsetakse ja nad pääsevad Issanda rahusse. Melkisedek oli üks nendest. Inglid kuulutavad häid teateid üle kogu maa. Nad ilmutavad Kristuse tegeliku tuleku. Ligikaudu 82 eKr.\n\nAlma 14\n\nAlma ja Amulek pannakse vangi ja neid lüüakse. Usklikud ja nende pühakirjad põletatakse tules. Issand võtab need märtrid hiilguses vastu. Vanglamüürid lõhestatakse ja need langevad. Alma ja Amulek päästetakse ja nende tagakiusajad tapetakse. Ligikaudu 82–81 eKr.\n\nAlma 15\n\nAlma ja Amulek lähevad Sidomisse ja rajavad kiriku. Alma tervendab Seesromi, kes ühineb Kirikuga. Paljud ristitakse ja Kirikut saadab edu. Alma ja Amulek lähevad Sarahemlasse. Ligikaudu 81 eKr.\n\nAlma 16\n\nLaamanlased hävitavad Ammoniiha rahva. Soram juhib nefilased võidule laamanlaste üle. Alma ja Amulek ja paljud teised jutlustavad sõna. Nad õpetavad, et pärast oma ülestõusmist ilmub Kristus nefilastele. Ligikaudu 81–77 eKr.\n\nAlma 17\n\nMoosia poegadel on prohvetliku kuulutamise ja ilmutuse vaim. Nad lähevad erinevat teed, et kuulutada sõna laamanlastele. Ammon läheb Ismaeli maale ja hakkab kuningas Lamooni teenijaks. Ammon päästab kuninga karjad ja tapab tema vaenlased Seebuse vete juures. Salmid 1–3, ligikaudu 77 eKr; salm 4, ligikaudu 91–77 eKr; ja salmid 5–39, ligikaudu 91 eKr.\n\nAlma 18\n\nKuningas Lamooni arvab, et Ammon on Suur Vaim. Ammon õpetab kuningale loomisest, Jumala läbikäimistest inimestega ja lunastusest, mis tuleb Kristuse kaudu. Lamooni usub ja langeb maha nagu surnu. Ligikaudu 90 eKr.\n\nAlma 19\n\nLamooni võtab vastu igavikulise elu valguse ja näeb Lunastajat. Tema kodakond langeb unetardumusse ja mitmed näevad ingleid. Ammonit hoitakse imepäraselt. Ta ristib paljusid ja rajab nende seas kiriku. Ligikaudu 90 eKr.\n\nAlma 20\n\nIssand saadab Ammoni Midoonisse oma vangipandud vendi vabastama. Ammon ja Lamooni kohtavad Lamooni isa, kes on kuningas üle kogu maa. Ammon sunnib vana kuningat heaks kiitma tema vendade vabastamist. Ligikaudu 90 eKr.\n\nAlma 21\n\nAaron õpetab amalekkidele Kristusest ja tema lepitusest. Aaron ja tema vennad pannakse Midoonis vangi. Pärast nende vabastamist õpetavad nad palvemajades ja pööravad paljusid usule. Lamooni annab Ismaeli maal rahvale usuvabaduse. Ligikaudu 90–77 eKr.\n\nAlma 22\n\nAaron õpetab Lamooni isale loomisest, Aadama langemisest ja Kristuse lunastusplaanist. Kuningas ja kogu tema kodakond pööratakse usule. Selgitatakse maade jagamist nefilaste ja laamanlaste vahel. Ligikaudu 90–77 eKr.\n\nAlma 23\n\nKuulutatakse välja usuvabadus. Laamanlased kokku seitsmel maal ja linnas pööratakse usule. Nad kutsuvad end anti-nefi-lehhilasteks ja nad vabastatakse needusest. Amalekid ja amulonlased hülgavad tõe. Ligikaudu 90–77 eKr.\n\nAlma 24\n\nLaamanlased lähevad Jumala rahva vastu. Anti-nefi-lehhilased rõõmustavad Kristuse üle ja inglid külastavad neid. Nad eelistavad pigem surra kui end kaitsta. Üha enam laamanlasi pööratakse usule. Ligikaudu 90–77 eKr.\n\nAlma 25\n\nLaamanlaste kallaletungid muutuvad ulatuslikumaks. Noa preestrite seeme hukkub, nagu Abinadi prohvetlikult kuulutas. Paljud laamanlased pööratakse usule ja nad ühinevad anti-nefi-lehhi rahvaga. Nad usuvad Kristusesse ja peavad kinni Moosese seadusest. Ligikaudu 90–77 eKr.\n\nAlma 26\n\nAmmon rõõmutseb Issanda üle. Issand teeb usklikud tugevamaks ja neile antakse teadmisi. Usu läbi võivad inimesed tuua tuhandeid hingi meeleparandusele. Jumalal on kõik vägi ja ta mõistab kõiki asju. Ligikaudu 90–77 eKr.\n\nAlma 27\n\nIssand käsib Ammonil juhtida anti-nefi-lehhi rahva kaitse alla. Kohates Almat, kurnab Ammoni rõõm tema jõu. Nefilased annavad anti-nefi-lehhilastele Jersoni maa. Neid hakatakse kutsuma Ammoni rahvaks. Ligikaudu 90–77 eKr.\n\nAlma 28\n\nLaamanlased saavad lüüa kohutavas lahingus. Kümned tuhanded tapetakse. Pahelised antakse üle lõputu häda seisundisse, õigemeelsed saavutavad lõpmatu õnne. Ligikaudu 77–76 eKr.\n\nAlma 29\n\nAlma soovib hüüda meeleparandust inglile omase innukusega. Issand annab õpetajaid kõikidele rahvastele. Alma rõõmutseb Issanda töö ja Ammoni ja tema vendade edu üle. Ligikaudu 76 eKr.\n\nAlma 30\n\nKristusevastane Korihor naeruvääristab Kristust, lepitust ja prohvetliku kuulutamise vaimu. Ta õpetab, et ei ole olemas ei Jumalat, ei inimese langemist, ei karistust patu eest ega Kristust. Alma tunnistab, et Kristus tuleb, ja kõik asjad näitavad, et Jumal on olemas. Korihor nõuab tunnustähte ja ta lüüakse tummaks. Kurat oli ilmunud Korihorile inglina ja õpetanud temale, mida öelda. Korihor tallatakse maha ja ta sureb. Ligikaudu 76–74 eKr.\n\nAlma 31\n\nAlma juhib misjonitööd, et võita tagasi usust taganenud soramlased. Soramlased eitavad Kristust, on äravalituks osutumise osas valearvamusel ja kummardavad Jumalat kindlakujuliste palvetega. Misjonärid täidetakse Püha Vaimuga. Nende kannatused neelab rõõm Kristuses. Ligikaudu 74 eKr.\n\nAlma 32\n\nAlma õpetab vaeseid, kelle kannatused on neid alandanud. Usk on lootus sellesse, mida ei nähta, kuid mis on tõsi. Alma tunnistab, et inglid teenivad mehi, naisi ja lapsi. Alma võrdleb sõna seemnega. See tuleb külvata ja selle eest tuleb hoolitseda. Siis kasvab sellest puu, millelt korjatakse igavese elu vilja. Ligikaudu 74 eKr.\n\nAlma 33\n\nSeenos õpetas, et inimesed peaksid paluma ja kummardama Jumalat kõikides kohtades ja et kohtuotsused pööratakse ära Poja pärast. Seenok õpetas, et halastust antakse Poja pärast. Mooses oli tõstnud kõnnumaal üles Jumala Poja võrdkuju. Ligikaudu 74 eKr.\n\nAlma 34\n\nAmulek tunnistab, et sõna on Kristuses päästeks. Kui lepitust ei tehta, peab kogu inimkond hukkuma. Kogu Moosese seadus osutab Jumala Poja ohverdusele. Igavene lunastusplaan on rajatud usule ja meeleparandusele. Paluge ajalikke ja vaimseid õnnistusi. See elu on inimestel aeg ette valmistuda, et kohata Jumalat. Teenige välja oma pääste kartusega Jumala ees. Ligikaudu 74 eKr.\n\nAlma 35\n\nSõna jutlustamine hävitab soramlaste pettuse – Nad heidavad välja usulepöördunud, kes ühinevad siis Jersonis Ammoni rahvaga – Alma kurvastab rahva pahelisuse pärast. Ligikaudu 74 eKr.\n\nAlma 36\n\nAlma tunnistab Heelamanile oma usulepöördumisest pärast ingli nägemist – Ta kannatas neetud hinge valu; ta hüüdis Jeesuse nime ja sündis seejärel Jumalast – Sulnis rõõm täitis tema hinge – Ta nägi inglite hulkasid kiitmas Jumalat – Paljud usulepöördunud on maitsnud ja näinud, nagu tema on maitsnud ja näinud. Ligikaudu 74 eKr.\n\nAlma 37\n\nVaskplaate ja teisi pühakirju hoitakse, et tuua hingi päästele – Jeredlased hävitati nende pahelisuse pärast – Nende salajased vanded ja lepingud tuleb rahva eest varjul hoida – Kõikides oma toimetustes pea nõu Issandaga – Nagu Liahoona juhtis nefilasi, nii juhib Kristuse sõna inimesi igavesse ellu. Ligikaudu 74 eKr.\n\nAlma 38\n\nSiblonit kiusati taga õigemeelsuse pärast – Pääste on Kristuses, kes on maailma elu ja valgus – Ohjelda kõiki oma kirgi. Ligikaudu 74 eKr.\n\nAlma 39\n\nSeksuaalne patt on jäledus – Koriantoni patud hoidsid soramlasi sõna vastu võtmast – Kristuse lunastus ulatub tagasi nende usklike päästmisele, kes elasid enne seda. Ligikaudu 74 eKr.\n\nAlma 40\n\nKristus teeb teoks kõikide inimeste ülestõusmise – Õigemeelsed surnud lähevad paradiisi ja pahelised kõige äärmisemasse pimedusse, et oodata oma ülestõusmise päeva – Kõik taastatakse ülestõusmisel nende õigel ja täiuslikul kujul. Ligikaudu 74 eKr.\n\nAlma 41\n\nÜlestõusmisel tulevad inimesed esile lõputu õnne või lõputu õnnetuse seisundisse – Pahelisus ei ole kunagi olnud õnn – Lihalikud inimesed on maailmas ilma Jumalata – Iga inimene saab taastamisel taas surelikkuses omandatud iseloomujooned ja omadused. Ligikaudu 74 eKr.\n\nAlma 42\n\nSurelikkus on prooviaeg, et võimaldada inimesel parandada meelt ja teenida Jumalat – Langemine tõi ajaliku ja vaimse surma kogu inimkonnale – Lunastus tuleb läbi meeleparanduse – Jumal ise lepitab maailma patud – Halastus on nende jaoks, kes meelt parandavad – Kõik teised alluvad Jumala õiglusele – Halastus tuleb lepituse pärast – Päästetakse vaid tõelised patukahetsejad. Ligikaudu 74 eKr.\n\nAlma 43\n\nAlma ja tema pojad jutlustavad sõna – Soramlased ja teised nefilastest teisitimõtlejad saavad laamanlasteks – Laamanlased lähevad nefilaste vastu sõtta – Moroni varustab nefilased kaitserüüga – Issand ilmutab Almale laamanlaste strateegia – Nefilased kaitsevad oma kodusid, vabadusi, perekondi ja usundit – Moroni ja Lehhi sõjaväed piiravad laamanlased ümber. Ligikaudu 74 eKr.\n\nAlma 44\n\nMoroni käsib laamanlastel teha rahuleping või muidu nad hävitatakse – Serahemna lükkab ettepaneku tagasi ja lahing jätkub – Moroni sõjavägi võidab laamanlasi. Ligikaudu 74–73 eKr.\n\nAlma 45\n\nHeelaman usub Alma sõnu – Alma kuulutab prohvetlikult nefilaste hävitamisest – Ta õnnistab ja neab maad – Vaim võis Alma üles võtta otsekui Moosese – Lahkhelid Kirikus kasvavad. Ligikaudu 73 eKr.\n\nAlma 46\n\nAmalikia teeb salasepitsusi, et saada kuningaks – Moroni püstitab vabaduse tähise – Ta kogub rahva oma usundit kaitsma – Tõelisi usklikke kutsutakse kristlasteks – Joosepi jääki hoitakse – Amalikia ja teisitimõtlejad põgenevad Nefi maale – Need, kes ei taha toetada vabaduse aadet, surmatakse. Ligikaudu 73–72 eKr.\n\nAlma 47\n\nAmalikia kasutab reetlikkust, mõrvu ja salasepitsust, et saada laamanlaste kuningaks – Nefilastest teisitimõtlejad on pahelisemad ja metsikumad kui laamanlased. Ligikaudu 72 eKr.\n\nAlma 48\n\nAmalikia kihutab laamanlasi üles nefilaste vastu – Moroni valmistab oma rahvast ette kristlaste aadet kaitsma – Ta rõõmustab vabaduse üle ja on vägev Jumala mees. Ligikaudu 72 eKr.\n\nAlma 49\n\nSissetungivad laamanlased ei suuda enda kätte võtta kindlustatud Ammoniiha ja Noa linna – Amalikia neab Jumalat ja vannub, et joob Moroni verd – Heelaman ja tema vennad jätkavad Kiriku tugevdamist. Ligikaudu 72 eKr.\n\nAlma 50\n\nMoroni kindlustab nefilaste maad – Nad ehitavad palju uusi linnu – Sõjad ja hävitused saavad nefilaste osaks nende pahelisuse ja jäleduste päevadel – Teankum võidab Moriantonit ja tema teisitimõtlejaid – Nefiiha sureb ja tema poeg Pahoran asub kohtujärjele. Ligikaudu 72–67 eKr.\n\nAlma 51\n\nKuningamehed püüavad seadust muuta ja kuningat troonile seada – Rahva hääl toetab Pahorani ja vabadusemehi – Moroni sunnib kuningamehi kas kaitsma oma riiki või surema – Amalikia ja laamanlased vallutavad mitmed kindlustatud linnad – Teankum tõrjub laamanlaste sissetungi tagasi ja surmab Amalikia tema telgis. Ligikaudu 67–66 eKr.\n\nAlma 52\n\nAmmoron järgneb Amalikiale kui laamanlaste kuningas – Moroni, Teankum ja Lehhi juhivad nefilasi võidukas sõjas laamanlaste vastu – Muleki linn võetakse tagasi ja Jaakob, soramlane, tapetakse. Ligikaudu 66–64 eKr.\n\nAlma 53\n\nLaamanlastest vange kasutatakse Küllusliku linna kindlustamiseks – Lahkhelid nefilaste seas soodustavad laamanlaste võite – Heelaman võtab Ammoni rahva kahe tuhande noore poja juhtimise enda peale. Ligikaudu 64–63 eKr.\n\nAlma 54\n\nAmmoron ja Moroni peavad läbirääkimisi vangide vahetamiseks – Moroni nõuab, et laamanlased taganeksid ja lõpetaksid oma mõrvarlikud rünnakud – Ammoron nõuab, et nefilased paneksid maha oma relvad ja saaksid laamanlaste alamateks. Ligikaudu 63 eKr.\n\nAlma 55\n\nMoroni keeldub vange vahetamast – Laamanlaste valvureid meelitatakse end purju jooma ja nefilastest vangid vabastatakse – Giidi linn võetakse ära ilma verevalamiseta. Ligikaudu 63 eKr.\n\nAlma 56\n\nHeelaman saadab Moronile kirja, jutustades sõjaolukorrast laamanlastega – Antipus ja Heelaman saavutavad suure võidu laamanlaste üle – Heelamani kaks tuhat noort poega võitlevad imepärasel väel ja mitte kedagi neist ei tapeta. Salm 1, ligikaudu 62 eKr; salmid 2–19, ligikaudu 66 eKr; ja salmid 20–57, ligikaudu 65–64 eKr.\n\nAlma 57\n\nHeelaman jutustab Antipara vallutamisest ja alistumisest ja hiljem Kumeni kaitsmisest – Tema ammonlastest noorukid võitlevad sangarlikult; kõik saavad haavata, aga mitte keegi ei saa surma – Giid teatab laamanlastest vangide tapmisest ja põgenemisest. Ligikaudu 63 eKr.\n\nAlma 58\n\nHeelaman, Giid ja Teomner võtavad Manti linna ära sõjakavalusega – Laamanlased taanduvad – Ammoni rahva poegi hoitakse, kui nad püsivad kindlana oma vabaduse ja usu kaitsmisel. Ligikaudu 63–62 eKr.\n\nAlma 59\n\nMoroni palub Pahoranil tugevdada Heelamani vägesid – Laamanlased võtavad ära Nefiiha linna – Moroni on vihane valitsuse peale. Ligikaudu 62 eKr.\n\nAlma 60\n\nMoroni kaebab Pahoranile, et valitsus jätab sõjaväed hooletusse – Issand laseb õigemeelsetel saada tapetud – Nefilased peavad kasutama kõiki oma võimeid ja vahendeid, et päästa end vaenlaste käest – Moroni ähvardab valitsuse vastu sõtta tulla, kui tema sõjaväele abi ei anta. Ligikaudu 62 eKr.\n\nAlma 61\n\nPahoran jutustab Moronile ülestõusust ja valitsusele vastuhakkamisest – Kuningamehed vallutavad Sarahemla ja on liidus laamanlastega – Pahoran palub sõjaväe abi vastuhakkajate vastu. Ligikaudu 62 eKr.\n\nAlma 62\n\nMoroni marsib Pahorani aitamiseks Giideoni maale – Kuningamehed, kes keelduvad oma maad kaitsmast, surmatakse – Pahoran ja Moroni vallutavad tagasi Nefiiha – Palju laamanlasi ühineb Ammoni rahvaga – Teankum surmab Ammoroni ja ka ta ise saab surma – Laamanlased aetakse maalt välja ja kehtestatakse rahu – Heelaman läheb tagasi teenimistööle ja ehitab üles Kiriku. Ligikaudu 62–57 eKr.\n\nAlma 63\n\nSiblon ja hiljem Heelaman saavad endale pühad ülestähendused – Paljud nefilased rändavad põhjapoolsele maale – Haagot ehitab laevu, mis purjetavad läänemerele – Moroniiha võidab laamanlasi lahingus. Ligikaudu 56–52 eKr.\n\nHeelamani\n\n\n\n\n\n\nHeelamani 1\n\nPahoran Teine saab ülemkohtunikuks ja Kiskuumen mõrvab ta – Pakuumeni asub kohtujärjele – Koriantumr juhib laamanlaste vägesid, vallutab Sarahemla ja tapab Pakuumeni – Moroniiha võidab laamanlased ja vallutab Sarahemla tagasi ning Koriantumr tapetakse. Ligikaudu 52–50 eKr.\n\nHeelamani 2\n\nHeelaman, Heelamani poeg, saab ülemkohtunikuks – Gadianton juhib Kiskuumeni jõuku – Heelamani teenija surmab Kiskuumeni ja Gadiantoni jõuk põgeneb kõnnumaale. Ligikaudu 50–49 eKr.\n\nHeelamani 3\n\nPalju nefilasi rändab põhjapoolsele maale – Nad ehitavad tsementmaju ja teevad palju ülestähendusi – Kümned tuhanded pöörduvad usule ja nad ristitakse – Jumala sõna juhib inimesi päästele – Nefi, Heelamani poeg, asub kohtujärjele. Ligikaudu 49–39 eKr.\n\nHeelamani 4\n\nNefilaste teisitimõtlejad ja laamanlased ühendavad jõud ja vallutavad Sarahemla maa – Nefilaste kaotused tulevad nende pahelisuse pärast – Kirik kahaneb ja rahvas muutub nõrgaks nagu laamanlased. Ligikaudu 38–30 eKr.\n\nHeelamani 5\n\nNefi ja Lehhi pühendavad end jutlustamisele – Nende nimed kutsuvad neid kujundama oma elu oma esiisade järgi – Kristus lunastab need, kes meelt parandavad – Nefi ja Lehhi pööravad paljusid usule ja nad pannakse vangi ning tuli ümbritseb neid – Pimedusepilv varjab kolmsada inimest – Maa väriseb ja hääl käsib inimestel meelt parandada – Nefi ja Lehhi räägivad inglitega ja rahvahulk ümbritsetakse tulega. Ligikaudu 30 eKr.\n\nHeelamani 6\n\nÕigemeelsed laamanlased jutlustavad pahelistele nefilastele – Mõlemaid rahvaid saadab rahu ja külluse aastatel edu – Lutsifer, patu algataja, ärgitab paheliste südameid ja Gadiantoni röövleid mõrvadele ja pahelisusele – Röövlid võtavad võimust nefilaste valitsuses. Ligikaudu 29–23 eKr.\n\nHeelamani 7\n\nNefi hüljatakse põhjas ja ta pöördub tagasi Sarahemlasse – Ta palvetab oma aiatornis ja kutsub seejärel rahvast üles meelt parandama – või neil tuleb hukkuda. Ligikaudu 23–21 eKr.\n\nHeelamani 8\n\nRikutud kohtunikud püüavad ässitada rahvast Nefi vastu – Aabraham, Mooses, Seenos, Seenok, Esias, Jesaja, Jeremija, Lehhi ja Nefi – kõik tunnistasid Kristusest – Ilmutuse kaudu teatab Nefi ülemkohtuniku mõrvast. Ligikaudu 23–21 eKr.\n\nHeelamani 9\n\nSõnumitoojad leiavad ülemkohtuniku kohtujärjel surnult – Nad pannakse vangi ja hiljem vabastatakse – Inspiratsiooni kaudu tunneb Nefi ära Seantumi kui mõrvari – Mõned võtavad Nefi vastu kui prohveti. Ligikaudu 23–21 eKr.\n\nHeelamani 10\n\nIssand annab Nefile pitseerimisväe – Ta on volitatud siduma ja lahti päästma maa peal ja taevas – Ta käsib rahval meelt parandada või nad hukkuvad – Vaim viib teda ühe rahvahulga juurest teise juurde. Ligikaudu 21–20 eKr.\n\nHeelamani 11\n\nNefi veenab Issandat asendama nende sõda näljaga – Palju inimesi hukkub – Nad parandavad meelt ja Nefi palub tungivalt Issandalt vihma – Nefi ja Lehhi saavad palju ilmutusi – Gadiantoni röövlid seavad ennast maal kindlalt sisse. Ligikaudu 20–6 eKr.\n\nHeelamani 12\n\nInimesed on muutlikud ja rumalad ning kärmed tegema halba – Issand talitseb oma rahvast – Inimeste tühisust võrreldakse Jumala väega – Kohtupäeval saavad inimesed igavikulise elu või igavikulise needuse. Ligikaudu 6 eKr.\n\nHeelamani 13\n\nLaamanlane Saamuel kuulutab prohvetlikult nefilaste hävitamisest, kui nad meelt ei paranda – Nemad ja nende rikkus neetakse – Nad hülgavad prohvetid ja loobivad neid kividega; nad on ümber piiratud deemonitest ja otsivad õnne süütegude toimepanemisest. Ligikaudu 6 eKr.\n\nHeelamani 14\n\nSaamuel ennustab valgust öö ajal ja uut tähte Kristuse sündimisel – Kristus lunastab inimesed ajalikust ja vaimsest surmast – Tema surma tunnustähtede seas on kolmepäevane pimedus, kaljude lõhenemine ja suured murrangud looduses. Ligikaudu 6 eKr.\n\nHeelamani 15\n\nIssand talitses nefilasi, kuna ta armastas neid – Usule pöördunud laamanlased on usus kindlad ja vankumatud – Issand on halastav laamanlaste vastu viimsel ajal. Ligikaudu 6 eKr.\n\nHeelamani 16\n\nNefi ristib nefilased, kes usuvad Saamueli – Saamueli ei saa tappa meelt mitteparandavate nefilaste noolte ega kividega – Mõned teevad oma südame kõvaks ja teised näevad ingleid – Uskmatud ütlevad, et pole mõistlik uskuda Kristusesse ja tema tulekusse Jeruusalemmas. Ligikaudu 6–1 eKr.\n\n3. Nefi\n\n\n\n\n\n\n3. Nefi 1\n\nNefi, Heelamani poeg, lahkub maalt ja tema poeg Nefi peab ülestähendusi – Kuigi tunnustähti ja imetegusid on rohkesti, kavatsevad pahelised tappa õigemeelsed – Saabub Kristuse sünniöö – Antakse tunnustäht ja tõuseb uus täht – Valed ja pettused kasvavad ning Gadiantoni röövlid tapavad paljusid. Ligikaudu 1–4 pKr.\n\n3. Nefi 2\n\nPahelisus ja jäledused suurenevad rahva hulgas – Nefilased ja laamanlased ühinevad, et kaitsta end Gadiantoni röövlite eest – Usulepöördunud laamanlased muutuvad valgeks ja neid kutsutakse nefilasteks. Ligikaudu 5–16 pKr.\n\n3. Nefi 3\n\nGidiaani, Gadiantoni juht, nõuab, et Lakooneus ja nefilased alistuksid ja loobuksid oma maadest – Lakooneus määrab Gidgidooni vägede ülemjuhatajaks – Nefilased kogunevad Sarahemlas ja Küllusliku maal, et ennast kaitsta. Ligikaudu 16–18 pKr.\n\n3. Nefi 4\n\nNefilaste väed võidavad Gadiantoni röövlid – Gidiaani tapetakse ja tema järglane Semnariia puuakse üles – Nefilased ülistavad oma võitude eest Issandat. Ligikaudu 19–22 pKr.\n\n3. Nefi 5\n\nNefilased parandavad meelt ja hülgavad oma patud – Mormon kirjutab oma rahva ajalugu ja kuulutab neile igavikulist sõna – Iisrael kogutakse kokku pikaaegsest hajutatusest. Ligikaudu 22–26 pKr.\n\n3. Nefi 6\n\nNefilasi saadab edu – Tekivad uhkus, rikkus ja klassierinevused – Kirikus on lõhenemine lahkhelide tõttu – Saatan juhib rahvast avalikus vastuhakus – Paljud prohvetid hüüavad meeleparandust ja nad tapetakse – Nende mõrvajad teevad salasepitsusi valitsemisvõimu ülevõtmiseks. Ligikaudu 26–30 pKr.\n\n3. Nefi 7\n\nÜlemkohtunik mõrvatakse, valitsemisvõim hävitatakse ja rahvas jaguneb suguharudesse – Kristusevastane Jaakob saab salajase liidu kuningaks – Nefi jutlustab meeleparandusest ja usust Kristusesse – Inglid teenivad teda iga päev ja ta äratab oma venna surnuist – Paljud parandavad meelt ja nad ristitakse. Ligikaudu 30–33 pKr.\n\n3. Nefi 8\n\nTormid, maavärinad, tulekahjud, keeristuuled ja teised loodusõnnetused tunnistavad Kristuse ristilöömisest – Palju inimesi hävitatakse – Kolm päeva katab maad pimedus – Need, kes jäävad ellu, oigavad oma saatuse pärast. Ligikaudu 33–34 pKr.\n\n3. Nefi 9\n\nKristuse hääl kuulutab pimeduses paljude inimeste ja linnade hävitamist nende pahelisuse pärast – Ta kuulutab ka oma jumalikkust, teatab, et Moosese seadus on täidetud, ning kutsub inimesi tulema tema juurde ja saama päästetud. Ligikaudu 34 pKr.\n\n3. Nefi 10\n\nMitme tunni vältel on maa peal vaikus – Kristuse hääl lubab koguda oma rahva, nagu kana kogub oma tibud – Alles on rahva õigemeelsem osa. Ligikaudu 34–35 pKr.\n\n3. Nefi 11\n\nIsa tunnistab oma Armastatud Pojast – Kristus ilmub ja kuulutab oma lepitust – Rahvas katsub haavajälgi tema kätes ja jalgades ja küljes – Nad hüüavad Hosianna – Ta annab ristimistalituse mooduse ja viisi – Tülitsemise vaim on kuradist – Kristuse õpetus on, et inimesed peavad uskuma ja saama ristitud ning saama Püha Vaimu. Ligikaudu 34 pKr.\n\n3. Nefi 12\n\nJeesus kutsub ja volitab Kahtteist – Ta peab nefilastele jutluse, mis sarnaneb Mäejutlusele – Ta kõneleb õndsakskiitmistest – Tema õpetused ületavad Moosese seaduse ja on sellest tähtsamal kohal – Inimestel on kästud olla täiuslikud, nii nagu tema ja tema Isa on täiuslikud – Võrdle Matteuse 5. peatükiga. Ligikaudu 34 pKr.\n\n3. Nefi 13\n\nJeesus õpetab nefilastele Meie Isa palve – Neil tuleb koguda varandusi taevasse – Kahtteist kästakse oma teenimistöös mitte mõelda ajalike asjade peale – Võrdle Matteuse 6. peatükiga. Ligikaudu 34 pKr.\n\n3. Nefi 14\n\nJeesus käsib: Ärge mõistke kohut; paluge Jumalat; pange tähele valeprohveteid – Ta lubab päästet nendele, kes teevad Isa tahet – Võrdle Matteuse 7. peatükiga. Ligikaudu 34 pKr.\n\n3. Nefi 15\n\nJeesus kuulutab, et Moosese seadus on täidetud temas – Nefilased on need teised lambad, kellest ta rääkis Jeruusalemmas – Süütegude pärast ei tea Issanda rahvas Jeruusalemmas Iisraeli hajutatud lammastest. Ligikaudu 34 pKr.\n\n3. Nefi 16\n\nJeesus külastab teisi Iisraeli kadunud lambaid – Viimsel ajal läheb evangeelium paganatele ja siis Iisraeli kojale – Issanda rahvas näeb silmast silma, kui ta toob tagasi Siioni. Ligikaudu 34 pKr.\n\n3. Nefi 17\n\nJeesus juhatab rahvast mõtlema tema sõnade üle ja paluma mõistmist – Ta teeb terveks nende haiged – Ta palvetab inimeste eest kõnes, mida ei saa kirjutada – Inglid teenivad ja nende väikesed lapsed on tulest ümbritsetud. Ligikaudu 34 pKr.\n\n3. Nefi 18\n\nJeesus seab nefilaste hulgas sisse sakramendi – Neil kästakse alati palvetada tema nimel – Need, kes ei söö tema ihu ega joo tema verd väärilistena, on neetud – Jüngritele antakse vägi Püha Vaimu andmiseks. Ligikaudu 34 pKr.\n\n3. Nefi 19\n\nKaksteist jüngrit teenivad rahva seas ja palvetavad, et saada Püha Vaimu – Jüngrid ristitakse ja nad saavad Püha Vaimu ning saavad osa inglite teenimisest – Jeesus palvetab, kasutades sõnu, mida ei saa kirjutada – Ta on nende nefilaste ülimalt suure usu tunnistajaks. Ligikaudu 34 pKr.\n\n3. Nefi 20\n\nJeesus hangib imepäraselt leiba ja veini ning annab inimestele taas sakramenti – Jaakobi jääk tuleb Issanda, oma Jumala tundmisele ja nad pärivad Ameerika – Jeesus on prohvet samuti nagu Mooses ja nefilased on prohvetite lapsed – Teised Issanda rahva seast kogutakse Jeruusalemma. Ligikaudu 34 pKr.\n\n3. Nefi 21\n\nIisrael kogutakse kokku siis, kui ilmub Mormoni Raamat – Paganad rajatakse vaba rahvana Ameerikas – Nad päästetakse, kui nad usuvad ja on sõnakuulelikud; muidu nad lõigatakse ära ja hävitatakse – Iisrael ehitab üles Uue Jeruusalemma ja kadunud suguharud tulevad tagasi. Ligikaudu 34 pKr.\n\n3. Nefi 22\n\nViimsetel päevadel rajatakse Siion ja tema vaiad ning Iisrael kogutakse halastuse ja õrnusega – Nad võidutsevad – Võrdle Jesaja 54. peatükiga. Ligikaudu 34 pKr.\n\n3. Nefi 23\n\nJeesus kiidab heaks Jesaja sõnad – Ta käsib rahval uurida prohveteid – Laamanlase Saamueli sõnad ülestõusmisest lisatakse nende ülestähendustele. Ligikaudu 34 pKr.\n\n3. Nefi 24\n\nIssanda sõnumitooja valmistab teed teiseks tulemiseks – Kristus istub kohut mõistma – Iisraelil on kästud maksta kümnist ja ohvriande – Peetakse meelespidamise raamatut – Võrdle Malakia 3. peatükiga. Ligikaudu 34 pKr.\n\n3. Nefi 25\n\nTeisel tulemisel põletatakse uhked ja pahelised kui kõrred – Eelija tuleb tagasi enne seda suurt ja kardetavat päeva – Võrdle Malakia 3. peatükiga. Ligikaudu 34 pKr.\n\n3. Nefi 26\n\nJeesus selgitab kõike algusest peale kuni lõpuni – Imikud ja lapsed väljendavad imepäraseid asju, millest ei saa kirjutada – Neil, kes on Kristuse kirikust, on kõik omavahel ühine. Ligikaudu 34 pKr.\n\n3. Nefi 27\n\nJeesus käsib neil kutsuda Kirikut tema nimega – Tema missioon ja lepitav ohver moodustavad tema evangeeliumi – Inimestel kästakse meelt parandada ja saada ristitud, et nad võiksid saada pühitsetud Püha Vaimuga – Neil tuleb olla, just nagu on Jeesus. Ligikaudu 34–35 pKr.\n\n3. Nefi 28\n\nKaheteistkümnest jüngrist üheksa soovivad ja neile lubatakse pärisosa Kristuse kuningriigis, kui nad surevad – Kolm nefilast soovivad ja neile antakse vägi surma üle, nii et nad jäävad maa peale, kuni Jeesus taas tuleb – Nad muudetakse ja nad näevad asju, millest pole seadusekohane rääkida ja nad teenivad praegu inimeste seas. Ligikaudu 34–35 pKr.\n\n3. Nefi 29\n\nMormoni Raamatu ilmumine on tunnustäht, et Issand on alustanud Iisraeli kogumist ja oma lepingute täitmist – Need, kes hülgavad tema viimse aja ilmutused ja annid, neetakse. Ligikaudu 34–35 pKr.\n\n3. Nefi 30\n\nViimse aja paganatel kästakse meelt parandada, tulla Kristuse juurde ning saada arvatud Iisraeli koja hulka. Ligikaudu 34–35 pKr.\n\n4. Nefi\n\nNefilased ja laamanlased pöörduvad kõik Issandasse – Neil on kõik ühine; nad teevad imesid ja neid saadab maal edu – Pärast kahte sajandit tekivad jagunemised, kurjad teod, valekirikud ja tagakiusamised – Pärast kolmesadat aastat on nii nefilased kui ka laamanlased pahelised – Ammaron peidab pühad ülestähendused. Ligikaudu 35–321 pKr.\n\nMormoni\n\n\n\n\n\n\nMormoni 1\n\nAmmaron juhendab Mormonit pühade ülestähenduste suhtes – Algab sõda nefilaste ja laamanlaste vahel – Kolm nefilast võetakse ära – Võimust võtavad pahelisus, uskmatus, nõidused ja nõiakunst. Ligikaudu 321–326 pKr.\n\nMormoni 2\n\nMormon juhib nefilaste vägesid – Veri ja veresaun sööstavad üle maa – Nefilased kurdavad ja leinavad neetutele omase kurbusega – Nende armupäev on möödunud – Mormon saab Nefi plaadid – Sõjad kestavad edasi. Ligikaudu 327–350 pKr.\n\nMormoni 3\n\nMormon hüüab meeleparandust nefilastele – Nad saavutavad suure võidu ja rõõmutsevad oma jõu üle – Mormon keeldub neid juhtimast ja ta palved nende eest on ilma usuta – Mormoni raamat kutsub Iisraeli kahtteist suguharu uskuma evangeeliumisse. Ligikaudu 360–362 pKr.\n\nMormoni 4\n\nSõda ja veresaun jätkuvad – Pahelised karistavad pahelisi – Suurem pahelisus kui kunagi varem võtab võimust kogu Iisraelis – Naisi ja lapsi ohverdatakse ebajumalatele – Laamanlased hakkavad nefilasi hävitama. Ligikaudu 363–375 pKr.\n\nMormoni 5\n\nMormon juhib taas nefilaste vägesid veristes lahingutes ja veresaunas – Mormoni Raamat ilmub, et veenda kogu Iisraeli, et Jeesus on Kristus – Oma uskmatuse pärast hajutatakse laamanlased ja Vaim lakkab nendega heitlemast – Nad saavad viimsel ajal evangeeliumi paganatelt. Ligikaudu 375–384 pKr.\n\nMormoni 6\n\nNefilased kogunevad Kumoora maale otsustavateks lahinguteks – Mormon peidab pühad ülestähendused Kumoora künkasse – Laamanlased on võidukad ja nefilaste rahvas hävitatakse – Sajad tuhanded tapetakse mõõgaga. Ligikaudu 385 pKr.\n\nMormoni 7\n\nMormon kutsub viimse aja laamanlasi uskuma Kristusesse, vastu võtma tema evangeeliumi ja saama päästetud – Kõik, kes usuvad Piiblit, usuvad ka Mormoni Raamatut. Ligikaudu 385 pKr.\n\nMormoni 8\n\nLaamanlased otsivad ja hävitavad nefilasi – Mormoni Raamat ilmub Jumala väe läbi – Häda kuulutatakse neile, kes õhkavad välja viha ja vaenu Issanda töö vastu – Nefilaste ülestähendus ilmub pahelisuse, mandumise ja usust taganemise päeval. Ligikaudu 400–421 pKr.\n\nMormoni 9\n\nMoroni hüüab nendele, kes ei usu Kristusesse, et nad parandaksid meelt – Ta kuulutab imede Jumalast, kes annab ilmutusi ja valab välja ande ja tunnustähti usklikele – Imed lõppevad uskmatuse pärast – Tunnustähed järgnevad neile, kes usuvad – Inimesi õhutatakse olema targad ja pidama kinni käskudest. Ligikaudu 401–421 pKr.\n\nEteri\n\n\n\n\n\n\nEteri 1\n\nMoroni lühendab Eteri kirjutused – Esitatakse Eteri sugupuu – Jeredlaste keelt ei aeta segi Paabeli torni juures – Issand lubab juhtida nad parimale maale ja teha neist suure rahva.\n\nEteri 2\n\nJeredlased valmistuvad teekonnaks tõotatud maale – See on parim maa, kus inimesed peavad teenima Kristust või nad pühitakse ära – Issand räägib Jeredi vennale kolm tundi – Jeredlased ehitavad pargaseid – Issand palub Jeredi vennal teha ettepanek, kuidas saada pargastesse valgust.\n\nEteri 3\n\nJeredi vend näeb Issanda sõrme, kui ta puudutab kuutteist kivi – Kristus näitab oma vaimukeha Jeredi vennale – Neid, kellel on täiuslik teadmine, ei saa eemal hoida sellest, mis on teispool eesriiet – Antakse tõlkijad, et jeredlaste ülestähendust päevavalgele tuua.\n\nEteri 4\n\nMoronil kästakse pitseerida Jeredi venna kirjutused – Neid ei ilmutata enne, kui inimestel on selline usk nagu Jeredi vennal – Kristus käsib inimestel uskuda tema ja ta jüngrite sõnu – Inimestel kästakse meelt parandada, uskuda evangeeliumi ning saada päästetud.\n\nEteri 5\n\nKolm tunnistajat ja töö ise seisavad tunnistusena Mormoni Raamatu tõepärasusest.\n\nEteri 6\n\nTuuled ajavad jeredlaste pargaseid tõotatud maa suunas – Inimesed ülistavad Issandat tema headuse eest – Oriiha määratakse nende kuningaks – Jered ja tema vend surevad.\n\nEteri 7\n\nOriiha valitseb õigemeelsuses – Keset anastust ja võitlust rajatakse Suuli ja Kohori võistlevad kuningriigid – Prohvetid mõistavad hukka rahva pahelisuse ja ebajumalakummardamise, mispeale rahvas meelt parandab.\n\nEteri 8\n\nVõitlus ja tüli kuningriigi pärast – Akiis moodustab salajase liidu, et mõrvata kuningas – Salajased liidud on kuradist ja viivad rahvaste hävituseni – Nüüdisaegseid paganaid hoiatatakse salajase liidu eest, mis püüab kukutada kõikide maade, rahvaste ja riikide vabadust.\n\nEteri 9\n\nKuningriik antakse ühelt teisele pärandamise, salasepitsuse ja mõrvamise kaudu – Emer nägi Õigemeelsuse Poega – Paljud prohvetid hüüavad meeleparandust – Rahvast vaevavad näljahäda ja mürkmaod.\n\nEteri 10\n\nÜks kuningas järgneb teisele – Mõned kuningad on õigemeelsed, teised pahelised – Kui valitseb õigemeelsus, siis Issand õnnistab rahvast ja laseb edul neid saata.\n\nEteri 11\n\nSõjad, lahkhelid ja pahelisus valitsevad jeredlaste elus – Prohvetid ennustavad jeredlaste täielikku hävitamist, kui nad meelt ei paranda – Rahvas hülgab prohvetite sõnad.\n\nEteri 12\n\nProhvet Eter õhutab rahvast uskuma Jumalasse – Moroni jutustab imetegudest ja imepärastest asjadest, mida on tehtud usu läbi – Usk võimaldas Jeredi vennal näha Kristust – Issand annab inimestele nõrkuse, et nad võiksid olla alandlikud – Jeredi vend liigutas Serini mäge usu abil – Usk, lootus ja ligimesearmastus on vajalikud päästeks – Moroni nägi Jeesust näost näkku.\n\nEteri 13\n\nEter räägib Uuest Jeruusalemmast, mille ehitab Ameerikasse Joosepi seeme – Ta kuulutab prohvetlikult, ta aetakse välja, ta kirjutab jeredlaste ajalugu ja kuulutab ette jeredlaste hävitamist – Sõda raevutseb üle kogu maa.\n\nEteri 14\n\nRahva süüteod toovad maale needuse – Koriantumr astub lahingusse Gileadi, siis Liibi ja seejärel Siisi vastu – Veri ja veresaun katavad maad.\n\nEteri 15\n\nMiljonid jeredlased tapetakse lahingus – Siis ja Koriantumr koguvad kõik inimesed surmavaks lahinguks – Issanda Vaim lakkab nendega heitlemast – Jeredlaste rahvas hävitatakse täielikult – Ainult Koriantumr jääb.\n\nMoroni\n\n\n\n\n\n\nMoroni 1\n\nMoroni kirjutab laamanlaste kasuks – Nefilased, kes ei taha Kristust salata, surmatakse. Ligikaudu 401–421 pKr.\n\nMoroni 2\n\nJeesus andis kaheteistkümnele nefilasest jüngrile väe anda Püha Vaimu andi. Ligikaudu 401–421 pKr.\n\nMoroni 3\n\nVanemad pühitsevad preestrid ja õpetajad ametisse käte pealepanemisega. Ligikaudu 401–421 pKr.\n\nMoroni 4\n\nSelgitatakse, kuidas vanemad ja preestrid õnnistavad sakramendileiba. Ligikaudu 401–421 pKr.\n\nMoroni 5\n\nEsitatakse sakramendiveini õnnistamisviis. Ligikaudu 401–421 pKr.\n\nMoroni 6\n\nMeeleparandust tegevad isikud ristitakse ja kaasatakse osadusse – Kiriku liikmetele, kes teevad meeleparandust, andestatakse – Kiriku koosolekuid juhatatakse Püha Vaimu väel. Ligikaudu 401–421 pKr.\n\nMoroni 7\n\nKutse Issanda rahusse pääsemiseks – Palvetage tõsise kavatsusega – Kristuse Vaim võimaldab inimestel eristada head halvast – Saatan veenab inimesi salgama Kristust ja tegema halba – Prohvetid teevad ilmsiks Kristuse tulemise – Usu läbi tehakse imesid ja teenivad inglid – Inimesed peaksid lootma igavest elu ja hoidma ligimesearmastust. Ligikaudu 401–421 pKr.\n\nMoroni 8\n\nVäikeste laste ristimine on jäledus – Väikesed lapsed on elavad Kristuses tänu Lepitusele – Usk, meeleparandus, tasadus ja südame vagadus, Püha Vaimu vastuvõtmine ja lõpuni vastupidamine viivad päästele. Ligikaudu 401–421 pKr.\n\nMoroni 9\n\nNii nefilased kui ka laamanlased on kõlvatud ja mandunud – Nad piinavad ja tapavad üksteist – Mormon palvetab, et arm ja headus jääksid Moroniga igavesti. Ligikaudu 401–421 pKr.\n\nMoroni 10\n\nTunnistus Mormoni Raamatust tuleb Püha Vaimu väel – Vaimu ande jagatakse usklikele – Vaimsed annid käivad alati usuga kaasas – Moroni sõnad kõnelevad põrmust – Tulge Kristuse juurde, saage täiustatud temas ja pühitsege oma hinged. Ligikaudu 421 pKr.\n\n", "eight 0": "[center][font_size=26]Mormoni Raamat[/font_size][/center]\n\nSissejuhatus ja tunnistused\n\n\n\n\n\n\ntiitelleht\n\n\nMormoni Raamatu tiitelleht\n\nMispärast, see on lühendus Nefi rahva ja ka laamanlaste ülestähendusest – Kirjutatud laamanlastele, kes on Iisraeli koja jääk, ja samuti juudile ja paganale – Kirjutatud käsu kohaselt ning samuti prohvetliku kuulutamise ja ilmutuse vaimus – Kirjutatud ja kinni pitseeritud ning Issanda hoole alla peidetud, et neid ei hävitataks – Et tulla Jumala anni ja väega esile selle tõlkimiseks – Moroni käega kinni pitseeritud ja Issanda hoole alla peidetud, et ettenähtud ajal paganate kaudu esile tulla – Nende tõlkimiseks Jumala anniga.\n\nSissejuhatus\n\nMormoni Raamat on Piibliga analoogne pühakiri. See on ülestähendus Jumala läbikäimisest Ameerika muistsete elanikega ja sisaldab igavikulise evangeeliumi täiust.\n\nLühike selgitus Mormoni Raamatu kohta\n\nMormoni Raamat on püha ülestähendus muistse Ameerika rahvastest ja on uurendatud metallist lehtedele. Raamatus endas on juttu nelja liiki metallplaatidest:\n\nIllustratsioonid\n\n\n\n1. Nefi\n\n\n\n\n\n\n1. Nefi 1\n\nNefi alustab ülestähendust oma rahvast. Lehhi näeb nägemuses tulesammast ja loeb prohvetlike kuulutuste raamatust. Ta ülistab Jumalat, kuulutab ette Messia tulekut ja kuulutab prohvetlikult Jeruusalemma peatsest hävitamisest. Juudid kiusavad teda taga. Ligikaudu 600 eKr.\n\n1. Nefi 2\n\nLehhi viib oma perekonna kõnnumaale Punase mere äärde. Nad jätavad oma vara maha. Lehhi toob Issandale ohverduse ja õpetab oma poegi käskudest kinni pidama. Laaman ja Lemuel nurisevad oma isaga. Nefi on sõnakuulelik ja palvetab usus; Issand räägib temale ja ta valitakse valitsema oma vendade üle. Ligikaudu 600 eKr.\n\n1. Nefi 3\n\nLehhi pojad pöörduvad tagasi Jeruusalemma, et saada kätte vaskplaadid. Laaban keeldub plaate ära andmast. Nefi õhutab ja julgustab oma vendi. Laaban varastab nende vara ja püüab neid tappa. Laaman ja Lemuel peksavad Nefit ja Sami ning ingel noomib neid. Ligikaudu 600–592 eKr.\n\n1. Nefi 4\n\nIssanda käsul tapab Nefi Laabani ja saab siis kavalusega vaskplaadid. Soram otsustab ühineda Lehhi perekonnaga kõnnumaal. Ligikaudu 600–592 eKr.\n\n1. Nefi 5\n\nSaaria kaebab Lehhi üle. Mõlemad rõõmustavad oma poegade tagasituleku üle. Nad toovad ohvriande. Vaskplaadid sisaldavad Moosese ja prohvetite kirjutusi. Plaadid määratlevad Lehhit kui Joosepi järglast. Lehhi kuulutab prohvetlikult oma seemnest ja plaatide hoidmisest. Ligikaudu 600–592 eKr.\n\n1. Nefi 6\n\nNefi kirjutab Jumala asjadest. Nefi eesmärk on veenda inimesi tulema Aabrahami Jumala juurde ja saama päästetud. Ligikaudu 600–592 eKr.\n\n1. Nefi 7\n\nLehhi pojad pöörduvad tagasi Jeruusalemma ja kutsuvad Ismaeli ja tema kodakonda nendega oma teekonnal ühinema. Laaman ja teised hakkavad vastu. Nefi õhutab oma vendi, et neil oleks usku Issandasse. Nad seovad ta köiega kinni ja plaanivad teda hävitada. Ta vabastatakse usu väel. Tema vennad paluvad andestust. Lehhi ja tema kaaslased ohverdavad ohvri ja põletusohvreid. Ligikaudu 600–592 eKr.\n\n1. Nefi 8\n\nLehhi näeb nägemust elupuust. Ta sööb selle vilja ja soovib, et tema pere teeks samuti. Ta näeb raudkäsipuud, kitsast ja ahast teerada ning pimeduse udu, mis ümbritseb inimesi. Saaria, Nefi ja Sam söövad vilja, aga Laaman ja Lemuel keelduvad. Ligikaudu 600–592 eKr.\n\n1. Nefi 9\n\nNefi teeb kaks kogumikku ülestähendusi. Mõlemaid nimetatakse Nefi plaatideks. Suuremad plaadid sisaldavad ilmalikku ajalugu; väiksemad käsitlevad peamiselt pühasid asju. Ligikaudu 600–592 eKr.\n\n1. Nefi 10\n\nLehhi ennustab, et babüloonlased võtavad juudid vangi. Ta jutustab Messia, Päästja, Lunastaja tulekust juutide sekka. Lehhi jutustab ka selle tulekust, kes peab ristima Jumala Talle. Lehhi jutustab Messia surmast ja ülestõusmisest. Ta võrdleb Iisraeli hajutamist ja kogumist õlipuuga. Nefi räägib Jumala Pojast, Püha Vaimu annist ja vajadusest õigemeelsuse järele. Ligikaudu 600–592 eKr.\n\n1. Nefi 11\n\nNefi näeb Issanda Vaimu ja talle näidatakse nägemuses elupuud. Ta näeb Jumala Poja ema ja saab teada Jumala alandumisest. Ta näeb Jumala Talle ristimist, teenimistööd ja ristilöömist. Ta näeb ka Talle kaheteistkümne apostli kutsumist ja teenimistööd. Ligikaudu 600–592 eKr.\n\n1. Nefi 12\n\nNefi näeb nägemuses tõotatud maad, selle elanike õigemeelsust, süütegusid ja langust; Jumala Talle tulekut nende sekka; kuidas kaksteist jüngrit ja kaksteist apostlit Iisraeli üle kohut mõistavad; ja nende vastikut ja roojast olukorda, kes kalduvad uskmatusse. Ligikaudu 600–592 eKr.\n\n1. Nefi 13\n\nNefi näeb nägemuses kuradi kiriku asutamist paganate seas, Ameerika avastamist ja asustamist, Piibli paljude selgete ja hinnaliste osade kadumist, sellest tulenevat paganate ususttaganemist, evangeeliumi taastamist, viimse aja pühakirja ilmumist ja Siioni ülesehitamist. Ligikaudu 600–592 eKr.\n\n1. Nefi 14\n\nIngel jutustab Nefile õnnistustest ja needustest, mis langevad paganate peale. On ainult kaks kirikut: Jumala Talle Kirik ja kuradi kirik. Suur ja jäle kirik kiusab taga Jumala pühasid kõikide rahvaste seas. Apostel Johannes kirjutab maailma lõpust. Ligikaudu 600–592 eKr.\n\n1. Nefi 15\n\nLehhi seeme saab viimsel ajal evangeeliumi paganatelt. Iisraeli kogunemist võrreldakse õlipuuga, millele poogitakse uuesti külge loomulikud oksad. Nefi tõlgendab nägemust elupuust ja räägib Jumala õiglusest paheliste lahutamisel õigemeelsetest. Ligikaudu 600–592 eKr.\n\n1. Nefi 16\n\nPahelised peavad tõde karmiks. Lehhi pojad abielluvad Ismaeli tütardega. Liahoona näitab neile teed kõnnumaal. Aeg-ajalt kirjutatakse Liahoonale Issanda sõnumid. Ismael sureb; tema perekond nuriseb kannatuste üle. Ligikaudu 600–592 eKr.\n\n1. Nefi 17\n\nNefil kästakse ehitada laev. Tema vennad seisavad talle vastu. Ta õhutab neid, jutustades Jumala tegemistest Iisraeliga. Nefi täitub Jumala väega. Tema vendadel keelatakse teda puutuda, et nad ei kuivaks ära nagu närbunud pilliroog. Ligikaudu 592–591 eKr.\n\n1. Nefi 18\n\nLaev saab valmis. Mainitakse Jaakobi ja Joosepi sündi. Rühm asub laevale, et sõita tõotatud maale. Ismaeli pojad ja nende naised pidutsevad ja hakkavad üheskoos vastu. Nefi seotakse kinni ja hirmuäratav torm ajab laeva tagasi. Nefi vabastatakse ja tema palve tagajärjel torm lakkab. Inimesed saabuvad tõotatud maale. Ligikaudu 591–589 eKr.\n\n1. Nefi 19\n\nNefi teeb metallist plaadid ja märgib üles oma rahva ajaloo. Iisraeli Jumal tuleb kuussada aastat pärast seda, kui Lehhi lahkus Jeruusalemmast. Nefi jutustab Tema kannatustest ja ristilöömisest. Juudid on põlatud ja hajutatud kuni viimse ajani, mil nad pöörduvad tagasi Issanda juurde. Ligikaudu 588–570 eKr.\n\n1. Nefi 20\n\nIssand ilmutab oma eesmärgid Iisraelile. Iisrael valiti kannatuste ahjus ja peab minema välja Babülonist. Võrdle Jesaja 48. Ligikaudu 588–570 eKr.\n\n1. Nefi 21\n\nMessias saab valguseks paganatele ja vabastab vangid. Iisrael kogutakse väega viimsetel päevadel. Kuningad on neile lapsehoidjaks. Võrdle Jesaja 49. Ligikaudu 588–570 eKr.\n\n1. Nefi 22\n\nIisrael hajutatakse kogu maa pinnal. Paganad hoolitsevad Iisraeli eest ja kosutavad teda evangeeliumiga viimsetel päevadel. Iisrael kogutakse ja päästetakse ning pahelised põlevad kui kõrred. Kuradi kuningriik hävitatakse ja Saatan seotakse. Ligikaudu 588–570 eKr.\n\n2. Nefi\n\n\n\n\n\n\n2. Nefi 1\n\nLehhi kuulutab prohvetlikult vabaduse maast. Tema seemet hajutatakse ja lüüakse, kui nad hülgavad Iisraeli Püha. Ta õhutab oma poegi panema selga õigemeelsuse kaitserüü. Ligikaudu 588–570 eKr.\n\n2. Nefi 2\n\nLunastus tuleb Püha Messia kaudu. Valikuvabadus on oluline olemasoluks ja arenguks. Aadam langes, et inimesed võiksid olla. Inimesed on vabad valima vabadust ja igavest elu. Ligikaudu 588–570 eKr.\n\n2. Nefi 3\n\nEgiptusesse viidud Joosep nägi nägemuses nefilasi. Ta kuulutas prohvetlikult Joseph Smithist, viimse aja nägijast; Moosesest, kes peab vabastama Iisraeli, ja Mormoni Raamatu ilmumisest. Ligikaudu 588–570 eKr.\n\n2. Nefi 4\n\nLehhi annab nõu oma järeltulevatele põlvedele ja õnnistab neid. Ta sureb ja maetakse. Nefi rõõmutseb Jumala headuse üle. Nefi paneb oma lootuse igavesti Issanda peale. Ligikaudu 588–570 eKr.\n\n2. Nefi 5\n\nNefilased eralduvad laamanlastest, täidavad Moosese seadust ja ehitavad templi. Oma uskmatuse pärast lõigatakse laamanlased Issanda juurest ära, nad neetakse ja neist saab nefilastele roosk. Ligikaudu 588–559 eKr.\n\n2. Nefi 6\n\nJaakob jutustab juutide ajalugu: Nende vangistus Babülonis ja tagasitulek; Iisraeli Püha teenimistöö ja ristilöömine; paganatelt saadud abi ja juutide taastamine viimsel ajal, kui nad usuvad Messiasse. Ligikaudu 559–545 eKr.\n\n2. Nefi 7\n\nJesaja räägib Messia nimel. Messial on õpetatute keel. Ta annab oma selja lööjatele. Teda ei aeta segadusse. Võrdle Jesaja 50. Ligikaudu 559–545 eKr.\n\n2. Nefi 8\n\nViimsetel päevadel Issand trööstib Siionit ja kogub kokku Iisraeli. Lunastatud tulevad Siionisse suure rõõmu keskele. Võrdle Jesaja 51 ja 52:1–2. Ligikaudu 559–545 eKr.\n\n2. Nefi 9\n\nJuudid kogutakse kokku kõikidele oma tõotatud maadele. Lepitus lunastab inimese langemisest. Surnute kehad tulevad välja hauast ja nende vaimud põrgust ja paradiisist. Nende üle mõistetakse kohut. Lepitus päästab surmast, põrgust, kuradi käest ja lõputust piinast. Õigemeelsed päästetakse Jumala kuningriiki. Pattude eest on kehtestatud karistused. Väravavalvuriks on Iisraeli Püha. Ligikaudu 559–545 eKr.\n\n2. Nefi 10\n\nJuudid löövad oma Jumala risti. Nad hajutatakse, kuni nad hakkavad temasse uskuma. Ameerika saab olema vabaduse maa, kus ei valitse ükski kuningas. Lepitage end Jumalaga ja saage pääste osaliseks läbi tema armu. Ligikaudu 559–545 eKr.\n\n2. Nefi 11\n\nJaakob nägi oma Lunastajat. Moosese seadus on Kristuse võrdkuju ja tõestab, et ta tuleb. Ligikaudu 559–545 eKr.\n\n2. Nefi 12\n\nJesaja näeb viimse aja templit, Iisraeli kogumist ja millenniumi kohtumõistmist ja rahu. Uhked ja pahelised alandatakse teisel tulemisel. Võrdle Jesaja 2. Ligikaudu 559–545 eKr.\n\n2. Nefi 13\n\nJuudat ja Jeruusalemma karistatakse nende sõnakuulmatuse pärast. Issand kostab oma rahva eest ja mõistab tema üle kohut. Siioni tütred neetakse ja neid piinatakse nende ilmalikkuse pärast. Võrdle Jesaja 3. Ligikaudu 559–545 eKr.\n\n2. Nefi 14\n\nSiion ja tema tütred lunastatakse ja puhastatakse tuhandeaastase rahuriigi ajal. Võrdle Jesaja 4. Ligikaudu 559–545 eKr.\n\n2. Nefi 15\n\nIssanda viinamägi (Iisrael) laastatakse ja tema rahvas hajutatakse. Nende usust taganenud ja hajutatud seisukorras saavad neile osaks hädad. Issand tõstab lipu ja kogub Iisraeli. Võrdle Jesaja 5. Ligikaudu 559–545 eKr.\n\n2. Nefi 16\n\nJesaja näeb Issandat. Jesaja patud andestatakse. Ta kutsutakse prohvetlikult kuulutama. Ta kuulutab prohvetlikult, et juudid hülgavad Kristuse õpetused. Jääk pöördub tagasi. Võrdle Jesaja 6. Ligikaudu 559–545 eKr.\n\n2. Nefi 17\n\nEfraim ja Süüria peavad sõda Juuda vastu. Kristus sünnib neitsist. Võrdle Jesaja 7. Ligikaudu 559–545 eKr.\n\n2. Nefi 18\n\nKristus on kui komistuskivi ja pahanduskalju. Otsige Issandat, mitte kädistavaid nõidasid. Pöörduge seaduse ja tunnistuse poole juhatuse saamiseks. Võrdle Jesaja 8. Ligikaudu 559–545 eKr.\n\n2. Nefi 19\n\nJesaja räägib messialikult. Inimesed pimeduses näevad suurt valgust. Meile sünnib laps. Ta on Rahuvürst ja valitseb Taaveti aujärjel. Võrdle Jesaja 9. Ligikaudu 559–545 eKr.\n\n2. Nefi 20\n\nAssuri hävitus on kujund paheliste hävitamisest teisel tulemisel. Vähesed inimesed jäetakse alles pärast seda, kui Issand tuleb taas. Jaakobi jääk pöördub sel päeval tagasi. Võrdle Jesaja 10. Ligikaudu 559–545 eKr.\n\n2. Nefi 21\n\nIisai tüvi (Kristus) mõistab kohut õigemeelsuses. Tuhandeaastase rahuriigi ajal katab maad Jumala tundmine. Issand tõstab lipu ja kogub kokku Iisraeli. Võrdle Jesaja 11. Ligikaudu 559–545 eKr.\n\n2. Nefi 22\n\nTuhandeaastase rahuriigi ajal ülistavad kõik inimesed Issandat. Ta elab nende keskel. Võrdle Jesaja 12. Ligikaudu 559–545 eKr.\n\n2. Nefi 23\n\nBabüloni hävitus on kujund hävitamisest teise tulemise ajal. See on viha ja kättemaksu päev. Babülon (maailm) langeb alatiseks. Võrdle Jesaja 13. Ligikaudu 559–545 eKr.\n\n2. Nefi 24\n\nIisrael kogutakse kokku ja tunneb rõõmu tuhandeaastasest rahust. Lutsifer visati taevast välja vastuhaku pärast. Iisrael võidutseb Babüloni (maailma) üle. Võrdle Jesaja 14. Ligikaudu 559–545 eKr.\n\n2. Nefi 25\n\nNefi rõõmutseb selguse üle. Jesaja prohvetlikke kuulutusi mõistetakse viimsetel päevadel. Juudid tulevad tagasi Babülonist, löövad risti Messia ning nad hajutatakse ja saavad rooska. Nad taastatakse, kui nad usuvad Messiasse. Ta tuleb esmalt kuussada aastat pärast seda, kui Lehhi lahkus Jeruusalemmast. Nefilased peavad kinni Moosese seadusest ja usuvad Kristusesse, kes on Iisraeli Püha. Ligikaudu 559–545 eKr.\n\n2. Nefi 26\n\nKristus teenib nefilaste seas. Nefi näeb ette oma rahva hävitust. Nad räägivad põrmust. Paganad ehitavad üles valekirikuid ja salajasi liite. Issand keelab inimestele preestripettuse. Ligikaudu 559–545 eKr.\n\n2. Nefi 27\n\nViimsetel päevadel katab maad pimedus ja usust taganemine. Mormoni Raamat tuleb esile. Kolm tunnistajat tunnistavad raamatust. Õpetatud mees ütleb, et ta ei saa lugeda pitseeritud raamatut. Issand teeb imepärase töö ja imeteo. Võrdle Jesaja 29. Ligikaudu 559–545 eKr.\n\n2. Nefi 28\n\nPalju valekirikuid ehitatakse viimsetel päevadel. Need õpetavad valesid, asjatuid ja rumalaid õpetusi. Valeõpetajate pärast on palju usust taganemist. Kurat raevutseb inimeste südametes. Ta õpetab kõiksugu valeõpetusi. Ligikaudu 559–545 eKr.\n\n2. Nefi 29\n\nPaljud paganad hülgavad Mormoni Raamatu. Nad ütlevad: Me ei vaja mingit muud Piiblit. Issand räägib paljudele rahvastele. Ta mõistab maailma üle kohut raamatute põhjal, mida kirjutatakse. Ligikaudu 559–545 eKr.\n\n2. Nefi 30\n\nUsulepöördunud paganad arvatakse ühte lepingurahvaga. Paljud laamanlased ja juudid usuvad sõna ja muutuvad meeldivateks. Iisrael taastatakse ja pahelised hävitatakse. Ligikaudu 559–545 eKr.\n\n2. Nefi 31\n\nNefi jutustab, miks Kristus ristiti. Inimesed peavad järgnema Kristusele, saama ristitud, saama Püha Vaimu ja pidama vastu lõpuni, et saada päästetud. Meeleparandus ja ristimine on väravaks kitsale ja ahtale teerajale. Igavese elu saavad need, kes pärast ristimist peavad kinni käskudest. Ligikaudu 559–545 eKr.\n\n2. Nefi 32\n\nInglid räägivad Püha Vaimu väel. Inimesed peavad palvetama ja omandama enda jaoks teadmisi Pühalt Vaimult. Ligikaudu 559–545 eKr.\n\n2. Nefi 33\n\nNefi sõnad on õiged. Need tunnistavad Kristusest. Need, kes usuvad Kristusesse, usuvad Nefi sõnadesse, mis seisavad kui tunnistaja kohtulaua ees. Ligikaudu 559–545 eKr.\n\nJaakobi\n\n\n\n\n\n\nJaakobi 1\n\nJaakob ja Joosep püüavad veenda inimesi uskuma Kristusesse ja kinni pidama tema käskudest. Nefi sureb. Nefilaste seas võimutseb pahelisus. Ligikaudu 544–421 eKr.\n\nJaakobi 2\n\nJaakob mõistab hukka rikkusearmastuse, uhkuse ja voorusetuse. Inimesed võivad otsida rikkust oma kaasinimeste aitamiseks. Jaakob mõistab hukka volituseta mitmenaisepidamise. Issand tunneb heameelt naiste kõlbelisest puhtusest. Ligikaudu 544–421 eKr.\n\nJaakobi 3\n\nSüdamelt puhtad saavad Jumala meeldiva sõna. Laamanlaste õigemeelsus ületab nefilaste oma. Jaakob hoiatab hooruse, kiimaluse ja kõikide pattude eest. Ligikaudu 544–421 eKr.\n\nJaakobi 4\n\nKõik prohvetid kummardasid Isa Kristuse nimel. Aabrahami Iisaki ohverdamine oli Jumala ja tema Ainusündinu võrdkuju. Inimesed peavad lepitama end Jumalaga Lepituse kaudu. Juudid hülgavad aluskivi. Ligikaudu 544–421 eKr.\n\nJaakobi 5\n\nJaakob tsiteerib Seenost vääris- ja metsõlipuu mõistukujust. Need on Iisraeli ja paganate sarnased. Iisraeli hajutamine ja kogumine on ennustavalt kujutatud. Vihjeid tehakse nefilastele ja laamanlastele ja kogu Iisraeli kojale. Paganad poogitakse Iisraelisse. Lõpuks viinamägi põletatakse. Ligikaudu 544–421 eKr.\n\nJaakobi 6\n\nIssand saab viimsetel päevadel Iisraeli tagasi. Maailm põletatakse tulega. Inimesed peavad järgnema Kristusele, et vältida tule- ja väävlijärve. Ligikaudu 544–421 eKr.\n\nJaakobi 7\n\nSerem eitab Kristust, vaidleb Jaakobiga, nõuab tunnustähte ja teda lüüakse Jumalast. Kõik prohvetid on rääkinud Kristusest ja tema lepitusest. Nefilased elasid üle oma päevad nagu rändajad, viletsuses sündinuna ja laamanlaste vihaalusena. Ligikaudu 544–421 eKr.\n\nEnose\n\nEnos palvetab vägevalt ja saab oma patud andeks. Issanda hääl tuleb tema meelde, lubades laamanlastele päästet tulevikupäevil. Nefilased püüdsid laamanlasi õigele teele pöörata. Enos rõõmustab oma Lunastajas. Ligikaudu 420 eKr.\n\nJaaromi\n\nNefilased peavad Moosese seadust, ootavad Kristuse tulemist ja neid saadab maal edu. Paljud prohvetid näevad vaeva, et hoida rahvast tõe teel. Ligikaudu 399–361 eKr.\n\nOmni\n\nOmni, Amaron, Kemis, Abinadom ja Amaleki peavad kõik üksteise järel ülestähendusi. Moosia avastab Sarahemla rahva, kes tuli Jeruusalemmast Sidkija päevadel. Moosia pannakse kuningaks nende üle. Muleki järglased Sarahemlas olid avastanud Koriantumri, viimase jeredlase. Kuningas Benjamin järgneb Moosiale. Inimesed peaksid pakkuma oma hinged ohvriannina Kristusele. Ligikaudu 323–130 eKr.\n\nMormoni sõnad\n\nMormon lühendab Nefi suured plaadid. Ta paneb väikesed plaadid teiste plaatidega kokku. Kuningas Benjamin kehtestab maal rahu. Ligikaudu 385 pKr.\n\nMoosia\n\n\n\n\n\n\nMoosia 1\n\nKuningas Benjamin õpetab oma poegadele nende isade keelt ja prohvetlikke kuulutusi. Nende usk ja ühiskondlik kord on säilinud tänu mitmetel plaatidel säilitatud ülestähendustele. Moosia valitakse kuningaks ja tema hoida antakse ülestähendused ja teised asjad. Ligikaudu 130–124 eKr.\n\nMoosia 2\n\nKuningas Benjamin kõneleb oma rahvale. Ta jutustab oma valitsemise võrdõiguslikkusest, erapooletusest ja vaimsusest. Ta annab nendele nõu teenida oma Taevast Kuningat. Need, kes hakkavad Jumalale vastu, kannatavad hingepiina nagu kustutamatut tuld. Ligikaudu 124 eKr.\n\nMoosia 3\n\nKuningas Benjamin jätkab oma kõnet. Kõigeväeline Issand teenib inimeste seas savielamus. Veri tuleb igast poorist, kui ta teeb lepituse maailma pattude eest. Tema nimi on ainus nimi, mille kaudu tuleb pääste. Inimesed võivad maha jätta maise inimese ja saada pühaks lepituse kaudu. Paheliste piin on kui tule- ja väävlijärv. Ligikaudu 124 eKr.\n\nMoosia 4\n\nKuningas Benjamin jätkab oma kõnet. Pääste tuleb Lepituse pärast. Uskuge Jumalasse, et saada päästetud. Olge ustavad, et teie pattude andekssaamine jääks kestma. Jagage oma varandust vaestega. Tehke kõik asjad tarkuses ja vastavalt korrale. Ligikaudu 124 eKr.\n\nMoosia 5\n\nUsu läbi saavad pühad Kristuse poegadeks ja tütardeks. Neid kutsutakse siis Kristuse nime järgi. Kuningas Benjamin õhutab neid olema vankumatud ja kõrvalekaldumatud heades tegudes. Ligikaudu 124 eKr.\n\nMoosia 6\n\nKuningas Benjamin paneb kirja inimeste nimed ja määrab preestrid neid õpetama. Moosia valitseb õigemeelse kuningana. Ligikaudu 124–121 eKr.\n\nMoosia 7\n\nAmmon leiab Lehhi-Nefi maa, kus Limhi on kuningas. Limhi rahvas on laamanlaste käes orjuses. Limhi jutustab nende ajalugu. Prohvet (Abinadi) oli tunnistanud, et Kristus on kõigi asjade Jumal ja Isa. Need, kes külvavad roojasust, lõikavad keeristuult, ja need, kes panevad oma lootuse Issandale, vabastatakse. Ligikaudu 121 eKr.\n\nMoosia 8\n\nAmmon õpetab Limhi rahvast. Ta saab teada jeredlaste kahekümne neljast plaadist. Nägijad suudavad tõlkida muistse aja ülestähendusi. Ükski anne ei ole vägevam nägijaks olemisest. Ligikaudu 121 eKr.\n\nMoosia 9\n\nSeenif juhib rühma Sarahemlast Lehhi-Nefi maad oma valdusesse võtma. Laamanlaste kuningas lubab neil pärida maa. Toimub sõda laamanlaste ja Seenifi rahva vahel. Ligikaudu 200–187 eKr.\n\nMoosia 10\n\nKuningas Laaman sureb. Ta rahvas on metsik ja julm ning usub valedesse pärimustesse. Seenif ja tema rahvas saavutavad nende üle võidu. Ligikaudu 187–160 eKr.\n\nMoosia 11\n\nKuningas Noa valitseb pahelisuses. Ta naudib prassivat eluviisi oma naiste ja liignaistega. Abinadi kuulutab prohvetlikult, et rahvas satub orjusesse. Kuningas Noa püüab võtta tema elu. Ligikaudu 160–150 eKr.\n\nMoosia 12\n\nAbinadi pannakse vangi, sest ta kuulutab prohvetlikult rahva hävitamisest ja kuningas Noa surmast. Valepreestrid tsiteerivad pühakirju ja teesklevad Moosese seadusest kinnipidamist. Abinadi hakkab õpetama neile kümmet käsku. Ligikaudu 148 eKr.\n\nMoosia 13\n\nAbinadit kaitstakse jumaliku väega. Ta õpetab kümmet käsku. Pääste ei tule üksi Moosese seaduse kaudu. Jumal ise teeb lepituse ja lunastab oma rahva. Ligikaudu 148 eKr.\n\nMoosia 14\n\nJesaja räägib messialikult. Tuuakse välja Messia alandamine ja kannatused. Ta valmistab oma hinge patu ohvriks ja kostab üleastujate eest. Võrdle Jesaja 53. Ligikaudu 148 eKr.\n\nMoosia 15\n\nMil viisil on Kristus nii Isa kui ka Poeg. Ta kostab oma rahva eest ja võtab enda kanda nende üleastumised. Nemad ja kõik pühad prohvetid on tema seeme. Ta teeb teoks ülestõusmise. Väikestel lastel on igavene elu. Ligikaudu 148 eKr.\n\nMoosia 16\n\nJumal lunastab inimesed nende kadunud ja langenud seisukorrast. Need, kes on lihalikud, jäävad nii, nagu ei olekski lunastust. Kristus viib täide ülestõusmise lõputuks eluks või lõputuks needuseks. Ligikaudu 148 eKr.\n\nMoosia 17\n\nAlma usub ja kirjutab üles Abinadi sõnad. Abinadi sureb tulesurma. Ta kuulutab prohvetlikult oma mõrvajatele haigust ja tulesurma. Ligikaudu 148 eKr.\n\nMoosia 18\n\nAlma jutlustab salaja. Ta selgitab ristimise lepingut ja ristib Mormoni vetes. Ta organiseerib Kristuse kiriku ja pühitseb ametisse preestrid. Nad peavad end ise ülal ja õpetavad rahvast. Alma ja tema rahvas põgenevad kuningas Noa eest kõnnumaale. Ligikaudu 147–145 eKr.\n\nMoosia 19\n\nGiideon püüab tappa kuningas Noad. Laamanlased tungivad maale. Kuningas Noa sureb tulesurma. Limhi valitseb kui maksualune ainuvalitseja. Ligikaudu 145–121 eKr.\n\nMoosia 20\n\nNoa preestrid röövivad mõned laamanlaste tütred. Laamanlased peavad sõda Limhi ja tema rahvaga. Laamanlaste väed tõrjutakse tagasi ja rahustatakse. Ligikaudu 145–123 eKr.\n\nMoosia 21\n\nLaamanlased ründavad ja võidavad Limhi rahva. Limhi rahvas kohtab Ammonit ja nad pööratakse usule. Nad jutustavad Ammonile kahekümne neljast jeredlaste plaadist. Ligikaudu 122–121 eKr.\n\nMoosia 22\n\nTehakse plaane rahva põgenemiseks laamanlaste orjusest. Laamanlased joodetakse purju. Rahvas põgeneb, pöördub tagasi Sarahemlasse ja saab kuningas Moosia alamaks. Ligikaudu 121–120 eKr.\n\nMoosia 23\n\nAlma keeldub olemast kuningas. Ta teenib ülempreestrina. Issand talitseb oma rahvast ja laamanlased vallutavad Heelami maa. Amulon, kuningas Noa paheliste preestrite juht, valitseb laamanlaste ainuvalitseja alamana. Ligikaudu 145–121 eKr.\n\nMoosia 24\n\nAmulon kiusab taga Almat ja tema rahvast. Nad tuleb surmata, kui nad palvetavad. Issand paneb nende koormad tunduma kergetena. Ta vabastab nad orjusest ja nad pöörduvad tagasi Sarahemlasse. Ligikaudu 145–120 eKr.\n\nMoosia 25\n\nMuleki järglased Sarahemlas saavad nefilasteks. Nad saavad teada Alma ja Seenifi rahvast. Alma ristib Limhi ja kogu tema rahva. Moosia volitab Almat organiseerima Jumala Kirikut. Ligikaudu 120 eKr.\n\nMoosia 26\n\nUskmatud juhivad paljud Kiriku liikmed pattu. Almale lubatakse igavene elu. Need, kes parandavad meelt ja ristitakse, saavad andeks. Kiriku patustele liikmetele, kes parandavad meelt ja tunnistavad üles Almale ja Issandale, antakse andeks; muidu ei loeta neid Kiriku rahva hulka. Ligikaudu 120–100 eKr.\n\nMoosia 27\n\nMoosia keelab tagakiusamise ja teeb kohustuslikuks võrdsuse. Alma noorem ja Moosia neli poega püüavad Kirikut hävitada. Ilmub ingel ja käsib neil oma halb tegevus järele jätta. Alma lüüakse tummaks. Kogu inimkond peab sündima uuesti, et saada osa päästest. Alma ja Moosia pojad kuulutavad rõõmusõnumeid. Ligikaudu 100–92 eKr.\n\nMoosia 28\n\nMoosia pojad lähevad jutlustama laamanlastele. Moosia tõlgib jeredlaste plaadid kahte nägija kivi kasutades. Ligikaudu 92 eKr.\n\nMoosia 29\n\nMoosia teeb ettepaneku, et kohtunikud valitaks kuninga asemel. Ebaõiglased kuningad juhivad oma rahva pattu. Alma noorem valitakse rahva hääletusel ülemkohtunikuks. Ta on ka ülempreester Kiriku üle. Alma vanem ja Moosia surevad. Ligikaudu 92–91 eKr.\n\nAlma\n\n\n\n\n\n\nAlma 1\n\nNehor õpetab valeõpetusi, rajab kiriku, paneb aluse preestripettusele ja surmab Giideoni. Nehor hukatakse tema kuritegude pärast. Preestripettus ja tagakiusamised levivad rahva seas. Preestrid peavad end ise ülal, rahvas hoolitseb vaeste eest ja Kirikut saadab edu. Ligikaudu 91–88 eKr.\n\nAlma 2\n\nAmlisi püüdleb kuningaks ja rahvas hääletab ta maha. Tema järgijad asetavad ta kuningaks. Amlisilased sõdivad nefilastega ja nad saavad lüüa. Laamanlased ja amlisilased ühendavad oma jõud ja nad võidetakse. Alma surmab Amlisi. Ligikaudu 87 eKr.\n\nAlma 3\n\nAmlisilased olid märgistanud end vastavalt prohvetlikule sõnale. Laamanlasi neeti nende vastuhaku pärast. Inimesed toovad endile ise oma needused. Nefilased võidavad veel ühe laamanlaste sõjaväe. Ligikaudu 87–86 eKr.\n\nAlma 4\n\nAlma ristib tuhandeid usulepöördunuid. Süüteod tulevad kirikusse ja kiriku edu takistatakse. Nefiiha määratakse ülemkohtunikuks. Alma pühendub ülempreestrina teenimistööle. Ligikaudu 86–83 eKr.\n\nAlma 5\n\nEt saada osa päästest, peavad inimesed parandama meelt ja pidama kinni käskudest, olema uuesti sündinud, puhastama oma rõivad Kristuse vere kaudu, olema alandlikud ja vabastama end uhkusest ja kadedusest ning tegema õigemeelsuse tegusid. Hea Karjane kutsub oma rahvast. Need, kes teevad halba, on kuradi lapsed. Alma tunnistab oma õpetuse õigsusest ja käsib inimestel meelt parandada. Õigemeelsete nimed kirjutatakse eluraamatusse. Ligikaudu 83 eKr.\n\nAlma 6\n\nSarahemla kirik puhastatakse ja seatakse korda. Alma läheb Giideonisse jutlustama. Ligikaudu 83 eKr.\n\nAlma 7\n\nKristus sünnib Maarjast. Ta päästab lahti surma köidikud ja kannab oma rahva patud. Need, kes parandavad meelt, saavad ristitud ja peavad kinni käskudest, saavad igavese elu. Roojasus ei või pärida Jumala kuningriiki. Nõutavad on alandlikkus, usk, lootus ja ligimesearmastus. Ligikaudu 83 eKr.\n\nAlma 8\n\nAlma jutlustab ja ristib Melekis. Ta hüljatakse Ammoniihas ja ta lahkub. Ingel käsib tal tagasi pöörduda ja hüüda rahvale meeleparandust. Amulek võtab ta vastu ja nad jutlustavad kahekesi Ammoniihas. Ligikaudu 82 eKr.\n\nAlma 9\n\nAlma käsib Ammoniiha rahval meelt parandada. Issand on halastav laamanlaste vastu viimsetel päevadel. Kui nefilased hülgavad valguse, siis laamanlased hävitavad nad. Jumala Poeg tuleb varsti. Ta lunastab need, kes parandavad meelt, saavad ristitud ja kellel on usku tema nimesse. Ligikaudu 82 eKr.\n\nAlma 10\n\nLehhi on Manasse järglane. Amulek jutustab inglilt saadud käsust hoolitseda Alma eest. Rahvale heidetakse armu õigemeelsete inimeste palvete tõttu. Ebaõiglased seadusetundjad ja kohtunikud rajavad aluse rahva hävitamisele. Ligikaudu 82 eKr.\n\nAlma 11\n\nEsitatakse nefilaste rahasüsteem. Amulek väitleb Seesromiga. Kristus ei päästa inimesi nende pattudes. Ainult need, kes pärivad taevariigi, päästetakse. Kõik inimesed tõusevad surematusse. Pärast ülestõusmist pole surma. Ligikaudu 82 eKr.\n\nAlma 12\n\nAlma väitleb Seesromiga. Jumala saladusi võib usaldada ainult ustavatele. Inimeste üle mõistetakse kohut nende mõtete, uskumuste, sõnade ja tegude põhjal. Pahelised kannatavad vaimset surma. See surelik elu on prooviseisund. Lunastusplaan teeb teoks ülestõusmise ja usu läbi pattude andekssaamise. Meeltparandanud võivad nõuda halastust Ainusündinud Poja kaudu. Ligikaudu 82 eKr.\n\nAlma 13\n\nMehed kutsutakse ülempreestriteks tänu nende äärmiselt suurele usule ja headele tegudele. Neil tuleb õpetada käske. Õigemeelsuse tõttu nad pühitsetakse ja nad pääsevad Issanda rahusse. Melkisedek oli üks nendest. Inglid kuulutavad häid teateid üle kogu maa. Nad ilmutavad Kristuse tegeliku tuleku. Ligikaudu 82 eKr.\n\nAlma 14\n\nAlma ja Amulek pannakse vangi ja neid lüüakse. Usklikud ja nende pühakirjad põletatakse tules. Issand võtab need märtrid hiilguses vastu. Vanglamüürid lõhestatakse ja need langevad. Alma ja Amulek päästetakse ja nende tagakiusajad tapetakse. Ligikaudu 82–81 eKr.\n\nAlma 15\n\nAlma ja Amulek lähevad Sidomisse ja rajavad kiriku. Alma tervendab Seesromi, kes ühineb Kirikuga. Paljud ristitakse ja Kirikut saadab edu. Alma ja Amulek lähevad Sarahemlasse. Ligikaudu 81 eKr.\n\nAlma 16\n\nLaamanlased hävitavad Ammoniiha rahva. Soram juhib nefilased võidule laamanlaste üle. Alma ja Amulek ja paljud teised jutlustavad sõna. Nad õpetavad, et pärast oma ülestõusmist ilmub Kristus nefilastele. Ligikaudu 81–77 eKr.\n\nAlma 17\n\nMoosia poegadel on prohvetliku kuulutamise ja ilmutuse vaim. Nad lähevad erinevat teed, et kuulutada sõna laamanlastele. Ammon läheb Ismaeli maale ja hakkab kuningas Lamooni teenijaks. Ammon päästab kuninga karjad ja tapab tema vaenlased Seebuse vete juures. Salmid 1–3, ligikaudu 77 eKr; salm 4, ligikaudu 91–77 eKr; ja salmid 5–39, ligikaudu 91 eKr.\n\nAlma 18\n\nKuningas Lamooni arvab, et Ammon on Suur Vaim. Ammon õpetab kuningale loomisest, Jumala läbikäimistest inimestega ja lunastusest, mis tuleb Kristuse kaudu. Lamooni usub ja langeb maha nagu surnu. Ligikaudu 90 eKr.\n\nAlma 19\n\nLamooni võtab vastu igavikulise elu valguse ja näeb Lunastajat. Tema kodakond langeb unetardumusse ja mitmed näevad ingleid. Ammonit hoitakse imepäraselt. Ta ristib paljusid ja rajab nende seas kiriku. Ligikaudu 90 eKr.\n\nAlma 20\n\nIssand saadab Ammoni Midoonisse oma vangipandud vendi vabastama. Ammon ja Lamooni kohtavad Lamooni isa, kes on kuningas üle kogu maa. Ammon sunnib vana kuningat heaks kiitma tema vendade vabastamist. Ligikaudu 90 eKr.\n\nAlma 21\n\nAaron õpetab amalekkidele Kristusest ja tema lepitusest. Aaron ja tema vennad pannakse Midoonis vangi. Pärast nende vabastamist õpetavad nad palvemajades ja pööravad paljusid usule. Lamooni annab Ismaeli maal rahvale usuvabaduse. Ligikaudu 90–77 eKr.\n\nAlma 22\n\nAaron õpetab Lamooni isale loomisest, Aadama langemisest ja Kristuse lunastusplaanist. Kuningas ja kogu tema kodakond pööratakse usule. Selgitatakse maade jagamist nefilaste ja laamanlaste vahel. Ligikaudu 90–77 eKr.\n\nAlma 23\n\nKuulutatakse välja usuvabadus. Laamanlased kokku seitsmel maal ja linnas pööratakse usule. Nad kutsuvad end anti-nefi-lehhilasteks ja nad vabastatakse needusest. Amalekid ja amulonlased hülgavad tõe. Ligikaudu 90–77 eKr.\n\nAlma 24\n\nLaamanlased lähevad Jumala rahva vastu. Anti-nefi-lehhilased rõõmustavad Kristuse üle ja inglid külastavad neid. Nad eelistavad pigem surra kui end kaitsta. Üha enam laamanlasi pööratakse usule. Ligikaudu 90–77 eKr.\n\nAlma 25\n\nLaamanlaste kallaletungid muutuvad ulatuslikumaks. Noa preestrite seeme hukkub, nagu Abinadi prohvetlikult kuulutas. Paljud laamanlased pööratakse usule ja nad ühinevad anti-nefi-lehhi rahvaga. Nad usuvad Kristusesse ja peavad kinni Moosese seadusest. Ligikaudu 90–77 eKr.\n\nAlma 26\n\nAmmon rõõmutseb Issanda üle. Issand teeb usklikud tugevamaks ja neile antakse teadmisi. Usu läbi võivad inimesed tuua tuhandeid hingi meeleparandusele. Jumalal on kõik vägi ja ta mõistab kõiki asju. Ligikaudu 90–77 eKr.\n\nAlma 27\n\nIssand käsib Ammonil juhtida anti-nefi-lehhi rahva kaitse alla. Kohates Almat, kurnab Ammoni rõõm tema jõu. Nefilased annavad anti-nefi-lehhilastele Jersoni maa. Neid hakatakse kutsuma Ammoni rahvaks. Ligikaudu 90–77 eKr.\n\nAlma 28\n\nLaamanlased saavad lüüa kohutavas lahingus. Kümned tuhanded tapetakse. Pahelised antakse üle lõputu häda seisundisse, õigemeelsed saavutavad lõpmatu õnne. Ligikaudu 77–76 eKr.\n\nAlma 29\n\nAlma soovib hüüda meeleparandust inglile omase innukusega. Issand annab õpetajaid kõikidele rahvastele. Alma rõõmutseb Issanda töö ja Ammoni ja tema vendade edu üle. Ligikaudu 76 eKr.\n\nAlma 30\n\nKristusevastane Korihor naeruvääristab Kristust, lepitust ja prohvetliku kuulutamise vaimu. Ta õpetab, et ei ole olemas ei Jumalat, ei inimese langemist, ei karistust patu eest ega Kristust. Alma tunnistab, et Kristus tuleb, ja kõik asjad näitavad, et Jumal on olemas. Korihor nõuab tunnustähte ja ta lüüakse tummaks. Kurat oli ilmunud Korihorile inglina ja õpetanud temale, mida öelda. Korihor tallatakse maha ja ta sureb. Ligikaudu 76–74 eKr.\n\nAlma 31\n\nAlma juhib misjonitööd, et võita tagasi usust taganenud soramlased. Soramlased eitavad Kristust, on äravalituks osutumise osas valearvamusel ja kummardavad Jumalat kindlakujuliste palvetega. Misjonärid täidetakse Püha Vaimuga. Nende kannatused neelab rõõm Kristuses. Ligikaudu 74 eKr.\n\nAlma 32\n\nAlma õpetab vaeseid, kelle kannatused on neid alandanud. Usk on lootus sellesse, mida ei nähta, kuid mis on tõsi. Alma tunnistab, et inglid teenivad mehi, naisi ja lapsi. Alma võrdleb sõna seemnega. See tuleb külvata ja selle eest tuleb hoolitseda. Siis kasvab sellest puu, millelt korjatakse igavese elu vilja. Ligikaudu 74 eKr.\n\nAlma 33\n\nSeenos õpetas, et inimesed peaksid paluma ja kummardama Jumalat kõikides kohtades ja et kohtuotsused pööratakse ära Poja pärast. Seenok õpetas, et halastust antakse Poja pärast. Mooses oli tõstnud kõnnumaal üles Jumala Poja võrdkuju. Ligikaudu 74 eKr.\n\nAlma 34\n\nAmulek tunnistab, et sõna on Kristuses päästeks. Kui lepitust ei tehta, peab kogu inimkond hukkuma. Kogu Moosese seadus osutab Jumala Poja ohverdusele. Igavene lunastusplaan on rajatud usule ja meeleparandusele. Paluge ajalikke ja vaimseid õnnistusi. See elu on inimestel aeg ette valmistuda, et kohata Jumalat. Teenige välja oma pääste kartusega Jumala ees. Ligikaudu 74 eKr.\n\nAlma 35\n\nSõna jutlustamine hävitab soramlaste pettuse – Nad heidavad välja usulepöördunud, kes ühinevad siis Jersonis Ammoni rahvaga – Alma kurvastab rahva pahelisuse pärast. Ligikaudu 74 eKr.\n\nAlma 36\n\nAlma tunnistab Heelamanile oma usulepöördumisest pärast ingli nägemist – Ta kannatas neetud hinge valu; ta hüüdis Jeesuse nime ja sündis seejärel Jumalast – Sulnis rõõm täitis tema hinge – Ta nägi inglite hulkasid kiitmas Jumalat – Paljud usulepöördunud on maitsnud ja näinud, nagu tema on maitsnud ja näinud. Ligikaudu 74 eKr.\n\nAlma 37\n\nVaskplaate ja teisi pühakirju hoitakse, et tuua hingi päästele – Jeredlased hävitati nende pahelisuse pärast – Nende salajased vanded ja lepingud tuleb rahva eest varjul hoida – Kõikides oma toimetustes pea nõu Issandaga – Nagu Liahoona juhtis nefilasi, nii juhib Kristuse sõna inimesi igavesse ellu. Ligikaudu 74 eKr.\n\nAlma 38\n\nSiblonit kiusati taga õigemeelsuse pärast – Pääste on Kristuses, kes on maailma elu ja valgus – Ohjelda kõiki oma kirgi. Ligikaudu 74 eKr.\n\nAlma 39\n\nSeksuaalne patt on jäledus – Koriantoni patud hoidsid soramlasi sõna vastu võtmast – Kristuse lunastus ulatub tagasi nende usklike päästmisele, kes elasid enne seda. Ligikaudu 74 eKr.\n\nAlma 40\n\nKristus teeb teoks kõikide inimeste ülestõusmise – Õigemeelsed surnud lähevad paradiisi ja pahelised kõige äärmisemasse pimedusse, et oodata oma ülestõusmise päeva – Kõik taastatakse ülestõusmisel nende õigel ja täiuslikul kujul. Ligikaudu 74 eKr.\n\nAlma 41\n\nÜlestõusmisel tulevad inimesed esile lõputu õnne või lõputu õnnetuse seisundisse – Pahelisus ei ole kunagi olnud õnn – Lihalikud inimesed on maailmas ilma Jumalata – Iga inimene saab taastamisel taas surelikkuses omandatud iseloomujooned ja omadused. Ligikaudu 74 eKr.\n\nAlma 42\n\nSurelikkus on prooviaeg, et võimaldada inimesel parandada meelt ja teenida Jumalat – Langemine tõi ajaliku ja vaimse surma kogu inimkonnale – Lunastus tuleb läbi meeleparanduse – Jumal ise lepitab maailma patud – Halastus on nende jaoks, kes meelt parandavad – Kõik teised alluvad Jumala õiglusele – Halastus tuleb lepituse pärast – Päästetakse vaid tõelised patukahetsejad. Ligikaudu 74 eKr.\n\nAlma 43\n\nAlma ja tema pojad jutlustavad sõna – Soramlased ja teised nefilastest teisitimõtlejad saavad laamanlasteks – Laamanlased lähevad nefilaste vastu sõtta – Moroni varustab nefilased kaitserüüga – Issand ilmutab Almale laamanlaste strateegia – Nefilased kaitsevad oma kodusid, vabadusi, perekondi ja usundit – Moroni ja Lehhi sõjaväed piiravad laamanlased ümber. Ligikaudu 74 eKr.\n\nAlma 44\n\nMoroni käsib laamanlastel teha rahuleping või muidu nad hävitatakse – Serahemna lükkab ettepaneku tagasi ja lahing jätkub – Moroni sõjavägi võidab laamanlasi. Ligikaudu 74–73 eKr.\n\nAlma 45\n\nHeelaman usub Alma sõnu – Alma kuulutab prohvetlikult nefilaste hävitamisest – Ta õnnistab ja neab maad – Vaim võis Alma üles võtta otsekui Moosese – Lahkhelid Kirikus kasvavad. Ligikaudu 73 eKr.\n\nAlma 46\n\nAmalikia teeb salasepitsusi, et saada kuningaks – Moroni püstitab vabaduse tähise – Ta kogub rahva oma usundit kaitsma – Tõelisi usklikke kutsutakse kristlasteks – Joosepi jääki hoitakse – Amalikia ja teisitimõtlejad põgenevad Nefi maale – Need, kes ei taha toetada vabaduse aadet, surmatakse. Ligikaudu 73–72 eKr.\n\nAlma 47\n\nAmalikia kasutab reetlikkust, mõrvu ja salasepitsust, et saada laamanlaste kuningaks – Nefilastest teisitimõtlejad on pahelisemad ja metsikumad kui laamanlased. Ligikaudu 72 eKr.\n\nAlma 48\n\nAmalikia kihutab laamanlasi üles nefilaste vastu – Moroni valmistab oma rahvast ette kristlaste aadet kaitsma – Ta rõõmustab vabaduse üle ja on vägev Jumala mees. Ligikaudu 72 eKr.\n\nAlma 49\n\nSissetungivad laamanlased ei suuda enda kätte võtta kindlustatud Ammoniiha ja Noa linna – Amalikia neab Jumalat ja vannub, et joob Moroni verd – Heelaman ja tema vennad jätkavad Kiriku tugevdamist. Ligikaudu 72 eKr.\n\nAlma 50\n\nMoroni kindlustab nefilaste maad – Nad ehitavad palju uusi linnu – Sõjad ja hävitused saavad nefilaste osaks nende pahelisuse ja jäleduste päevadel – Teankum võidab Moriantonit ja tema teisitimõtlejaid – Nefiiha sureb ja tema poeg Pahoran asub kohtujärjele. Ligikaudu 72–67 eKr.\n\nAlma 51\n\nKuningamehed püüavad seadust muuta ja kuningat troonile seada – Rahva hääl toetab Pahorani ja vabadusemehi – Moroni sunnib kuningamehi kas kaitsma oma riiki või surema – Amalikia ja laamanlased vallutavad mitmed kindlustatud linnad – Teankum tõrjub laamanlaste sissetungi tagasi ja surmab Amalikia tema telgis. Ligikaudu 67–66 eKr.\n\nAlma 52\n\nAmmoron järgneb Amalikiale kui laamanlaste kuningas – Moroni, Teankum ja Lehhi juhivad nefilasi võidukas sõjas laamanlaste vastu – Muleki linn võetakse tagasi ja Jaakob, soramlane, tapetakse. Ligikaudu 66–64 eKr.\n\nAlma 53\n\nLaamanlastest vange kasutatakse Küllusliku linna kindlustamiseks – Lahkhelid nefilaste seas soodustavad laamanlaste võite – Heelaman võtab Ammoni rahva kahe tuhande noore poja juhtimise enda peale. Ligikaudu 64–63 eKr.\n\nAlma 54\n\nAmmoron ja Moroni peavad läbirääkimisi vangide vahetamiseks – Moroni nõuab, et laamanlased taganeksid ja lõpetaksid oma mõrvarlikud rünnakud – Ammoron nõuab, et nefilased paneksid maha oma relvad ja saaksid laamanlaste alamateks. Ligikaudu 63 eKr.\n\nAlma 55\n\nMoroni keeldub vange vahetamast – Laamanlaste valvureid meelitatakse end purju jooma ja nefilastest vangid vabastatakse – Giidi linn võetakse ära ilma verevalamiseta. Ligikaudu 63 eKr.\n\nAlma 56\n\nHeelaman saadab Moronile kirja, jutustades sõjaolukorrast laamanlastega – Antipus ja Heelaman saavutavad suure võidu laamanlaste üle – Heelamani kaks tuhat noort poega võitlevad imepärasel väel ja mitte kedagi neist ei tapeta. Salm 1, ligikaudu 62 eKr; salmid 2–19, ligikaudu 66 eKr; ja salmid 20–57, ligikaudu 65–64 eKr.\n\nAlma 57\n\nHeelaman jutustab Antipara vallutamisest ja alistumisest ja hiljem Kumeni kaitsmisest – Tema ammonlastest noorukid võitlevad sangarlikult; kõik saavad haavata, aga mitte keegi ei saa surma – Giid teatab laamanlastest vangide tapmisest ja põgenemisest. Ligikaudu 63 eKr.\n\nAlma 58\n\nHeelaman, Giid ja Teomner võtavad Manti linna ära sõjakavalusega – Laamanlased taanduvad – Ammoni rahva poegi hoitakse, kui nad püsivad kindlana oma vabaduse ja usu kaitsmisel. Ligikaudu 63–62 eKr.\n\nAlma 59\n\nMoroni palub Pahoranil tugevdada Heelamani vägesid – Laamanlased võtavad ära Nefiiha linna – Moroni on vihane valitsuse peale. Ligikaudu 62 eKr.\n\nAlma 60\n\nMoroni kaebab Pahoranile, et valitsus jätab sõjaväed hooletusse – Issand laseb õigemeelsetel saada tapetud – Nefilased peavad kasutama kõiki oma võimeid ja vahendeid, et päästa end vaenlaste käest – Moroni ähvardab valitsuse vastu sõtta tulla, kui tema sõjaväele abi ei anta. Ligikaudu 62 eKr.\n\nAlma 61\n\nPahoran jutustab Moronile ülestõusust ja valitsusele vastuhakkamisest – Kuningamehed vallutavad Sarahemla ja on liidus laamanlastega – Pahoran palub sõjaväe abi vastuhakkajate vastu. Ligikaudu 62 eKr.\n\nAlma 62\n\nMoroni marsib Pahorani aitamiseks Giideoni maale – Kuningamehed, kes keelduvad oma maad kaitsmast, surmatakse – Pahoran ja Moroni vallutavad tagasi Nefiiha – Palju laamanlasi ühineb Ammoni rahvaga – Teankum surmab Ammoroni ja ka ta ise saab surma – Laamanlased aetakse maalt välja ja kehtestatakse rahu – Heelaman läheb tagasi teenimistööle ja ehitab üles Kiriku. Ligikaudu 62–57 eKr.\n\nAlma 63\n\nSiblon ja hiljem Heelaman saavad endale pühad ülestähendused – Paljud nefilased rändavad põhjapoolsele maale – Haagot ehitab laevu, mis purjetavad läänemerele – Moroniiha võidab laamanlasi lahingus. Ligikaudu 56–52 eKr.\n\nHeelamani\n\n\n\n\n\n\nHeelamani 1\n\nPahoran Teine saab ülemkohtunikuks ja Kiskuumen mõrvab ta – Pakuumeni asub kohtujärjele – Koriantumr juhib laamanlaste vägesid, vallutab Sarahemla ja tapab Pakuumeni – Moroniiha võidab laamanlased ja vallutab Sarahemla tagasi ning Koriantumr tapetakse. Ligikaudu 52–50 eKr.\n\nHeelamani 2\n\nHeelaman, Heelamani poeg, saab ülemkohtunikuks – Gadianton juhib Kiskuumeni jõuku – Heelamani teenija surmab Kiskuumeni ja Gadiantoni jõuk põgeneb kõnnumaale. Ligikaudu 50–49 eKr.\n\nHeelamani 3\n\nPalju nefilasi rändab põhjapoolsele maale – Nad ehitavad tsementmaju ja teevad palju ülestähendusi – Kümned tuhanded pöörduvad usule ja nad ristitakse – Jumala sõna juhib inimesi päästele – Nefi, Heelamani poeg, asub kohtujärjele. Ligikaudu 49–39 eKr.\n\nHeelamani 4\n\nNefilaste teisitimõtlejad ja laamanlased ühendavad jõud ja vallutavad Sarahemla maa – Nefilaste kaotused tulevad nende pahelisuse pärast – Kirik kahaneb ja rahvas muutub nõrgaks nagu laamanlased. Ligikaudu 38–30 eKr.\n\nHeelamani 5\n\nNefi ja Lehhi pühendavad end jutlustamisele – Nende nimed kutsuvad neid kujundama oma elu oma esiisade järgi – Kristus lunastab need, kes meelt parandavad – Nefi ja Lehhi pööravad paljusid usule ja nad pannakse vangi ning tuli ümbritseb neid – Pimedusepilv varjab kolmsada inimest – Maa väriseb ja hääl käsib inimestel meelt parandada – Nefi ja Lehhi räägivad inglitega ja rahvahulk ümbritsetakse tulega. Ligikaudu 30 eKr.\n\nHeelamani 6\n\nÕigemeelsed laamanlased jutlustavad pahelistele nefilastele – Mõlemaid rahvaid saadab rahu ja külluse aastatel edu – Lutsifer, patu algataja, ärgitab paheliste südameid ja Gadiantoni röövleid mõrvadele ja pahelisusele – Röövlid võtavad võimust nefilaste valitsuses. Ligikaudu 29–23 eKr.\n\nHeelamani 7\n\nNefi hüljatakse põhjas ja ta pöördub tagasi Sarahemlasse – Ta palvetab oma aiatornis ja kutsub seejärel rahvast üles meelt parandama – või neil tuleb hukkuda. Ligikaudu 23–21 eKr.\n\nHeelamani 8\n\nRikutud kohtunikud püüavad ässitada rahvast Nefi vastu – Aabraham, Mooses, Seenos, Seenok, Esias, Jesaja, Jeremija, Lehhi ja Nefi – kõik tunnistasid Kristusest – Ilmutuse kaudu teatab Nefi ülemkohtuniku mõrvast. Ligikaudu 23–21 eKr.\n\nHeelamani 9\n\nSõnumitoojad leiavad ülemkohtuniku kohtujärjel surnult – Nad pannakse vangi ja hiljem vabastatakse – Inspiratsiooni kaudu tunneb Nefi ära Seantumi kui mõrvari – Mõned võtavad Nefi vastu kui prohveti. Ligikaudu 23–21 eKr.\n\nHeelamani 10\n\nIssand annab Nefile pitseerimisväe – Ta on volitatud siduma ja lahti päästma maa peal ja taevas – Ta käsib rahval meelt parandada või nad hukkuvad – Vaim viib teda ühe rahvahulga juurest teise juurde. Ligikaudu 21–20 eKr.\n\nHeelamani 11\n\nNefi veenab Issandat asendama nende sõda näljaga – Palju inimesi hukkub – Nad parandavad meelt ja Nefi palub tungivalt Issandalt vihma – Nefi ja Lehhi saavad palju ilmutusi – Gadiantoni röövlid seavad ennast maal kindlalt sisse. Ligikaudu 20–6 eKr.\n\nHeelamani 12\n\nInimesed on muutlikud ja rumalad ning kärmed tegema halba – Issand talitseb oma rahvast – Inimeste tühisust võrreldakse Jumala väega – Kohtupäeval saavad inimesed igavikulise elu või igavikulise needuse. Ligikaudu 6 eKr.\n\nHeelamani 13\n\nLaamanlane Saamuel kuulutab prohvetlikult nefilaste hävitamisest, kui nad meelt ei paranda – Nemad ja nende rikkus neetakse – Nad hülgavad prohvetid ja loobivad neid kividega; nad on ümber piiratud deemonitest ja otsivad õnne süütegude toimepanemisest. Ligikaudu 6 eKr.\n\nHeelamani 14\n\nSaamuel ennustab valgust öö ajal ja uut tähte Kristuse sündimisel – Kristus lunastab inimesed ajalikust ja vaimsest surmast – Tema surma tunnustähtede seas on kolmepäevane pimedus, kaljude lõhenemine ja suured murrangud looduses. Ligikaudu 6 eKr.\n\nHeelamani 15\n\nIssand talitses nefilasi, kuna ta armastas neid – Usule pöördunud laamanlased on usus kindlad ja vankumatud – Issand on halastav laamanlaste vastu viimsel ajal. Ligikaudu 6 eKr.\n\nHeelamani 16\n\nNefi ristib nefilased, kes usuvad Saamueli – Saamueli ei saa tappa meelt mitteparandavate nefilaste noolte ega kividega – Mõned teevad oma südame kõvaks ja teised näevad ingleid – Uskmatud ütlevad, et pole mõistlik uskuda Kristusesse ja tema tulekusse Jeruusalemmas. Ligikaudu 6–1 eKr.\n\n3. Nefi\n\n\n\n\n\n\n3. Nefi 1\n\nNefi, Heelamani poeg, lahkub maalt ja tema poeg Nefi peab ülestähendusi – Kuigi tunnustähti ja imetegusid on rohkesti, kavatsevad pahelised tappa õigemeelsed – Saabub Kristuse sünniöö – Antakse tunnustäht ja tõuseb uus täht – Valed ja pettused kasvavad ning Gadiantoni röövlid tapavad paljusid. Ligikaudu 1–4 pKr.\n\n3. Nefi 2\n\nPahelisus ja jäledused suurenevad rahva hulgas – Nefilased ja laamanlased ühinevad, et kaitsta end Gadiantoni röövlite eest – Usulepöördunud laamanlased muutuvad valgeks ja neid kutsutakse nefilasteks. Ligikaudu 5–16 pKr.\n\n3. Nefi 3\n\nGidiaani, Gadiantoni juht, nõuab, et Lakooneus ja nefilased alistuksid ja loobuksid oma maadest – Lakooneus määrab Gidgidooni vägede ülemjuhatajaks – Nefilased kogunevad Sarahemlas ja Küllusliku maal, et ennast kaitsta. Ligikaudu 16–18 pKr.\n\n3. Nefi 4\n\nNefilaste väed võidavad Gadiantoni röövlid – Gidiaani tapetakse ja tema järglane Semnariia puuakse üles – Nefilased ülistavad oma võitude eest Issandat. Ligikaudu 19–22 pKr.\n\n3. Nefi 5\n\nNefilased parandavad meelt ja hülgavad oma patud – Mormon kirjutab oma rahva ajalugu ja kuulutab neile igavikulist sõna – Iisrael kogutakse kokku pikaaegsest hajutatusest. Ligikaudu 22–26 pKr.\n\n3. Nefi 6\n\nNefilasi saadab edu – Tekivad uhkus, rikkus ja klassierinevused – Kirikus on lõhenemine lahkhelide tõttu – Saatan juhib rahvast avalikus vastuhakus – Paljud prohvetid hüüavad meeleparandust ja nad tapetakse – Nende mõrvajad teevad salasepitsusi valitsemisvõimu ülevõtmiseks. Ligikaudu 26–30 pKr.\n\n3. Nefi 7\n\nÜlemkohtunik mõrvatakse, valitsemisvõim hävitatakse ja rahvas jaguneb suguharudesse – Kristusevastane Jaakob saab salajase liidu kuningaks – Nefi jutlustab meeleparandusest ja usust Kristusesse – Inglid teenivad teda iga päev ja ta äratab oma venna surnuist – Paljud parandavad meelt ja nad ristitakse. Ligikaudu 30–33 pKr.\n\n3. Nefi 8\n\nTormid, maavärinad, tulekahjud, keeristuuled ja teised loodusõnnetused tunnistavad Kristuse ristilöömisest – Palju inimesi hävitatakse – Kolm päeva katab maad pimedus – Need, kes jäävad ellu, oigavad oma saatuse pärast. Ligikaudu 33–34 pKr.\n\n3. Nefi 9\n\nKristuse hääl kuulutab pimeduses paljude inimeste ja linnade hävitamist nende pahelisuse pärast – Ta kuulutab ka oma jumalikkust, teatab, et Moosese seadus on täidetud, ning kutsub inimesi tulema tema juurde ja saama päästetud. Ligikaudu 34 pKr.\n\n3. Nefi 10\n\nMitme tunni vältel on maa peal vaikus – Kristuse hääl lubab koguda oma rahva, nagu kana kogub oma tibud – Alles on rahva õigemeelsem osa. Ligikaudu 34–35 pKr.\n\n3. Nefi 11\n\nIsa tunnistab oma Armastatud Pojast – Kristus ilmub ja kuulutab oma lepitust – Rahvas katsub haavajälgi tema kätes ja jalgades ja küljes – Nad hüüavad Hosianna – Ta annab ristimistalituse mooduse ja viisi – Tülitsemise vaim on kuradist – Kristuse õpetus on, et inimesed peavad uskuma ja saama ristitud ning saama Püha Vaimu. Ligikaudu 34 pKr.\n\n3. Nefi 12\n\nJeesus kutsub ja volitab Kahtteist – Ta peab nefilastele jutluse, mis sarnaneb Mäejutlusele – Ta kõneleb õndsakskiitmistest – Tema õpetused ületavad Moosese seaduse ja on sellest tähtsamal kohal – Inimestel on kästud olla täiuslikud, nii nagu tema ja tema Isa on täiuslikud – Võrdle Matteuse 5. peatükiga. Ligikaudu 34 pKr.\n\n3. Nefi 13\n\nJeesus õpetab nefilastele Meie Isa palve – Neil tuleb koguda varandusi taevasse – Kahtteist kästakse oma teenimistöös mitte mõelda ajalike asjade peale – Võrdle Matteuse 6. peatükiga. Ligikaudu 34 pKr.\n\n3. Nefi 14\n\nJeesus käsib: Ärge mõistke kohut; paluge Jumalat; pange tähele valeprohveteid – Ta lubab päästet nendele, kes teevad Isa tahet – Võrdle Matteuse 7. peatükiga. Ligikaudu 34 pKr.\n\n3. Nefi 15\n\nJeesus kuulutab, et Moosese seadus on täidetud temas – Nefilased on need teised lambad, kellest ta rääkis Jeruusalemmas – Süütegude pärast ei tea Issanda rahvas Jeruusalemmas Iisraeli hajutatud lammastest. Ligikaudu 34 pKr.\n\n3. Nefi 16\n\nJeesus külastab teisi Iisraeli kadunud lambaid – Viimsel ajal läheb evangeelium paganatele ja siis Iisraeli kojale – Issanda rahvas näeb silmast silma, kui ta toob tagasi Siioni. Ligikaudu 34 pKr.\n\n3. Nefi 17\n\nJeesus juhatab rahvast mõtlema tema sõnade üle ja paluma mõistmist – Ta teeb terveks nende haiged – Ta palvetab inimeste eest kõnes, mida ei saa kirjutada – Inglid teenivad ja nende väikesed lapsed on tulest ümbritsetud. Ligikaudu 34 pKr.\n\n3. Nefi 18\n\nJeesus seab nefilaste hulgas sisse sakramendi – Neil kästakse alati palvetada tema nimel – Need, kes ei söö tema ihu ega joo tema verd väärilistena, on neetud – Jüngritele antakse vägi Püha Vaimu andmiseks. Ligikaudu 34 pKr.\n\n3. Nefi 19\n\nKaksteist jüngrit teenivad rahva seas ja palvetavad, et saada Püha Vaimu – Jüngrid ristitakse ja nad saavad Püha Vaimu ning saavad osa inglite teenimisest – Jeesus palvetab, kasutades sõnu, mida ei saa kirjutada – Ta on nende nefilaste ülimalt suure usu tunnistajaks. Ligikaudu 34 pKr.\n\n3. Nefi 20\n\nJeesus hangib imepäraselt leiba ja veini ning annab inimestele taas sakramenti – Jaakobi jääk tuleb Issanda, oma Jumala tundmisele ja nad pärivad Ameerika – Jeesus on prohvet samuti nagu Mooses ja nefilased on prohvetite lapsed – Teised Issanda rahva seast kogutakse Jeruusalemma. Ligikaudu 34 pKr.\n\n3. Nefi 21\n\nIisrael kogutakse kokku siis, kui ilmub Mormoni Raamat – Paganad rajatakse vaba rahvana Ameerikas – Nad päästetakse, kui nad usuvad ja on sõnakuulelikud; muidu nad lõigatakse ära ja hävitatakse – Iisrael ehitab üles Uue Jeruusalemma ja kadunud suguharud tulevad tagasi. Ligikaudu 34 pKr.\n\n3. Nefi 22\n\nViimsetel päevadel rajatakse Siion ja tema vaiad ning Iisrael kogutakse halastuse ja õrnusega – Nad võidutsevad – Võrdle Jesaja 54. peatükiga. Ligikaudu 34 pKr.\n\n3. Nefi 23\n\nJeesus kiidab heaks Jesaja sõnad – Ta käsib rahval uurida prohveteid – Laamanlase Saamueli sõnad ülestõusmisest lisatakse nende ülestähendustele. Ligikaudu 34 pKr.\n\n3. Nefi 24\n\nIssanda sõnumitooja valmistab teed teiseks tulemiseks – Kristus istub kohut mõistma – Iisraelil on kästud maksta kümnist ja ohvriande – Peetakse meelespidamise raamatut – Võrdle Malakia 3. peatükiga. Ligikaudu 34 pKr.\n\n3. Nefi 25\n\nTeisel tulemisel põletatakse uhked ja pahelised kui kõrred – Eelija tuleb tagasi enne seda suurt ja kardetavat päeva – Võrdle Malakia 3. peatükiga. Ligikaudu 34 pKr.\n\n3. Nefi 26\n\nJeesus selgitab kõike algusest peale kuni lõpuni – Imikud ja lapsed väljendavad imepäraseid asju, millest ei saa kirjutada – Neil, kes on Kristuse kirikust, on kõik omavahel ühine. Ligikaudu 34 pKr.\n\n3. Nefi 27\n\nJeesus käsib neil kutsuda Kirikut tema nimega – Tema missioon ja lepitav ohver moodustavad tema evangeeliumi – Inimestel kästakse meelt parandada ja saada ristitud, et nad võiksid saada pühitsetud Püha Vaimuga – Neil tuleb olla, just nagu on Jeesus. Ligikaudu 34–35 pKr.\n\n3. Nefi 28\n\nKaheteistkümnest jüngrist üheksa soovivad ja neile lubatakse pärisosa Kristuse kuningriigis, kui nad surevad – Kolm nefilast soovivad ja neile antakse vägi surma üle, nii et nad jäävad maa peale, kuni Jeesus taas tuleb – Nad muudetakse ja nad näevad asju, millest pole seadusekohane rääkida ja nad teenivad praegu inimeste seas. Ligikaudu 34–35 pKr.\n\n3. Nefi 29\n\nMormoni Raamatu ilmumine on tunnustäht, et Issand on alustanud Iisraeli kogumist ja oma lepingute täitmist – Need, kes hülgavad tema viimse aja ilmutused ja annid, neetakse. Ligikaudu 34–35 pKr.\n\n3. Nefi 30\n\nViimse aja paganatel kästakse meelt parandada, tulla Kristuse juurde ning saada arvatud Iisraeli koja hulka. Ligikaudu 34–35 pKr.\n\n4. Nefi\n\nNefilased ja laamanlased pöörduvad kõik Issandasse – Neil on kõik ühine; nad teevad imesid ja neid saadab maal edu – Pärast kahte sajandit tekivad jagunemised, kurjad teod, valekirikud ja tagakiusamised – Pärast kolmesadat aastat on nii nefilased kui ka laamanlased pahelised – Ammaron peidab pühad ülestähendused. Ligikaudu 35–321 pKr.\n\nMormoni\n\n\n\n\n\n\nMormoni 1\n\nAmmaron juhendab Mormonit pühade ülestähenduste suhtes – Algab sõda nefilaste ja laamanlaste vahel – Kolm nefilast võetakse ära – Võimust võtavad pahelisus, uskmatus, nõidused ja nõiakunst. Ligikaudu 321–326 pKr.\n\nMormoni 2\n\nMormon juhib nefilaste vägesid – Veri ja veresaun sööstavad üle maa – Nefilased kurdavad ja leinavad neetutele omase kurbusega – Nende armupäev on möödunud – Mormon saab Nefi plaadid – Sõjad kestavad edasi. Ligikaudu 327–350 pKr.\n\nMormoni 3\n\nMormon hüüab meeleparandust nefilastele – Nad saavutavad suure võidu ja rõõmutsevad oma jõu üle – Mormon keeldub neid juhtimast ja ta palved nende eest on ilma usuta – Mormoni raamat kutsub Iisraeli kahtteist suguharu uskuma evangeeliumisse. Ligikaudu 360–362 pKr.\n\nMormoni 4\n\nSõda ja veresaun jätkuvad – Pahelised karistavad pahelisi – Suurem pahelisus kui kunagi varem võtab võimust kogu Iisraelis – Naisi ja lapsi ohverdatakse ebajumalatele – Laamanlased hakkavad nefilasi hävitama. Ligikaudu 363–375 pKr.\n\nMormoni 5\n\nMormon juhib taas nefilaste vägesid veristes lahingutes ja veresaunas – Mormoni Raamat ilmub, et veenda kogu Iisraeli, et Jeesus on Kristus – Oma uskmatuse pärast hajutatakse laamanlased ja Vaim lakkab nendega heitlemast – Nad saavad viimsel ajal evangeeliumi paganatelt. Ligikaudu 375–384 pKr.\n\nMormoni 6\n\nNefilased kogunevad Kumoora maale otsustavateks lahinguteks – Mormon peidab pühad ülestähendused Kumoora künkasse – Laamanlased on võidukad ja nefilaste rahvas hävitatakse – Sajad tuhanded tapetakse mõõgaga. Ligikaudu 385 pKr.\n\nMormoni 7\n\nMormon kutsub viimse aja laamanlasi uskuma Kristusesse, vastu võtma tema evangeeliumi ja saama päästetud – Kõik, kes usuvad Piiblit, usuvad ka Mormoni Raamatut. Ligikaudu 385 pKr.\n\nMormoni 8\n\nLaamanlased otsivad ja hävitavad nefilasi – Mormoni Raamat ilmub Jumala väe läbi – Häda kuulutatakse neile, kes õhkavad välja viha ja vaenu Issanda töö vastu – Nefilaste ülestähendus ilmub pahelisuse, mandumise ja usust taganemise päeval. Ligikaudu 400–421 pKr.\n\nMormoni 9\n\nMoroni hüüab nendele, kes ei usu Kristusesse, et nad parandaksid meelt – Ta kuulutab imede Jumalast, kes annab ilmutusi ja valab välja ande ja tunnustähti usklikele – Imed lõppevad uskmatuse pärast – Tunnustähed järgnevad neile, kes usuvad – Inimesi õhutatakse olema targad ja pidama kinni käskudest. Ligikaudu 401–421 pKr.\n\nEteri\n\n\n\n\n\n\nEteri 1\n\nMoroni lühendab Eteri kirjutused – Esitatakse Eteri sugupuu – Jeredlaste keelt ei aeta segi Paabeli torni juures – Issand lubab juhtida nad parimale maale ja teha neist suure rahva.\n\nEteri 2\n\nJeredlased valmistuvad teekonnaks tõotatud maale – See on parim maa, kus inimesed peavad teenima Kristust või nad pühitakse ära – Issand räägib Jeredi vennale kolm tundi – Jeredlased ehitavad pargaseid – Issand palub Jeredi vennal teha ettepanek, kuidas saada pargastesse valgust.\n\nEteri 3\n\nJeredi vend näeb Issanda sõrme, kui ta puudutab kuutteist kivi – Kristus näitab oma vaimukeha Jeredi vennale – Neid, kellel on täiuslik teadmine, ei saa eemal hoida sellest, mis on teispool eesriiet – Antakse tõlkijad, et jeredlaste ülestähendust päevavalgele tuua.\n\nEteri 4\n\nMoronil kästakse pitseerida Jeredi venna kirjutused – Neid ei ilmutata enne, kui inimestel on selline usk nagu Jeredi vennal – Kristus käsib inimestel uskuda tema ja ta jüngrite sõnu – Inimestel kästakse meelt parandada, uskuda evangeeliumi ning saada päästetud.\n\nEteri 5\n\nKolm tunnistajat ja töö ise seisavad tunnistusena Mormoni Raamatu tõepärasusest.\n\nEteri 6\n\nTuuled ajavad jeredlaste pargaseid tõotatud maa suunas – Inimesed ülistavad Issandat tema headuse eest – Oriiha määratakse nende kuningaks – Jered ja tema vend surevad.\n\nEteri 7\n\nOriiha valitseb õigemeelsuses – Keset anastust ja võitlust rajatakse Suuli ja Kohori võistlevad kuningriigid – Prohvetid mõistavad hukka rahva pahelisuse ja ebajumalakummardamise, mispeale rahvas meelt parandab.\n\nEteri 8\n\nVõitlus ja tüli kuningriigi pärast – Akiis moodustab salajase liidu, et mõrvata kuningas – Salajased liidud on kuradist ja viivad rahvaste hävituseni – Nüüdisaegseid paganaid hoiatatakse salajase liidu eest, mis püüab kukutada kõikide maade, rahvaste ja riikide vabadust.\n\nEteri 9\n\nKuningriik antakse ühelt teisele pärandamise, salasepitsuse ja mõrvamise kaudu – Emer nägi Õigemeelsuse Poega – Paljud prohvetid hüüavad meeleparandust – Rahvast vaevavad näljahäda ja mürkmaod.\n\nEteri 10\n\nÜks kuningas järgneb teisele – Mõned kuningad on õigemeelsed, teised pahelised – Kui valitseb õigemeelsus, siis Issand õnnistab rahvast ja laseb edul neid saata.\n\nEteri 11\n\nSõjad, lahkhelid ja pahelisus valitsevad jeredlaste elus – Prohvetid ennustavad jeredlaste täielikku hävitamist, kui nad meelt ei paranda – Rahvas hülgab prohvetite sõnad.\n\nEteri 12\n\nProhvet Eter õhutab rahvast uskuma Jumalasse – Moroni jutustab imetegudest ja imepärastest asjadest, mida on tehtud usu läbi – Usk võimaldas Jeredi vennal näha Kristust – Issand annab inimestele nõrkuse, et nad võiksid olla alandlikud – Jeredi vend liigutas Serini mäge usu abil – Usk, lootus ja ligimesearmastus on vajalikud päästeks – Moroni nägi Jeesust näost näkku.\n\nEteri 13\n\nEter räägib Uuest Jeruusalemmast, mille ehitab Ameerikasse Joosepi seeme – Ta kuulutab prohvetlikult, ta aetakse välja, ta kirjutab jeredlaste ajalugu ja kuulutab ette jeredlaste hävitamist – Sõda raevutseb üle kogu maa.\n\nEteri 14\n\nRahva süüteod toovad maale needuse – Koriantumr astub lahingusse Gileadi, siis Liibi ja seejärel Siisi vastu – Veri ja veresaun katavad maad.\n\nEteri 15\n\nMiljonid jeredlased tapetakse lahingus – Siis ja Koriantumr koguvad kõik inimesed surmavaks lahinguks – Issanda Vaim lakkab nendega heitlemast – Jeredlaste rahvas hävitatakse täielikult – Ainult Koriantumr jääb.\n\nMoroni\n\n\n\n\n\n\nMoroni 1\n\nMoroni kirjutab laamanlaste kasuks – Nefilased, kes ei taha Kristust salata, surmatakse. Ligikaudu 401–421 pKr.\n\nMoroni 2\n\nJeesus andis kaheteistkümnele nefilasest jüngrile väe anda Püha Vaimu andi. Ligikaudu 401–421 pKr.\n\nMoroni 3\n\nVanemad pühitsevad preestrid ja õpetajad ametisse käte pealepanemisega. Ligikaudu 401–421 pKr.\n\nMoroni 4\n\nSelgitatakse, kuidas vanemad ja preestrid õnnistavad sakramendileiba. Ligikaudu 401–421 pKr.\n\nMoroni 5\n\nEsitatakse sakramendiveini õnnistamisviis. Ligikaudu 401–421 pKr.\n\nMoroni 6\n\nMeeleparandust tegevad isikud ristitakse ja kaasatakse osadusse – Kiriku liikmetele, kes teevad meeleparandust, andestatakse – Kiriku koosolekuid juhatatakse Püha Vaimu väel. Ligikaudu 401–421 pKr.\n\nMoroni 7\n\nKutse Issanda rahusse pääsemiseks – Palvetage tõsise kavatsusega – Kristuse Vaim võimaldab inimestel eristada head halvast – Saatan veenab inimesi salgama Kristust ja tegema halba – Prohvetid teevad ilmsiks Kristuse tulemise – Usu läbi tehakse imesid ja teenivad inglid – Inimesed peaksid lootma igavest elu ja hoidma ligimesearmastust. Ligikaudu 401–421 pKr.\n\nMoroni 8\n\nVäikeste laste ristimine on jäledus – Väikesed lapsed on elavad Kristuses tänu Lepitusele – Usk, meeleparandus, tasadus ja südame vagadus, Püha Vaimu vastuvõtmine ja lõpuni vastupidamine viivad päästele. Ligikaudu 401–421 pKr.\n\nMoroni 9\n\nNii nefilased kui ka laamanlased on kõlvatud ja mandunud – Nad piinavad ja tapavad üksteist – Mormon palvetab, et arm ja headus jääksid Moroniga igavesti. Ligikaudu 401–421 pKr.\n\nMoroni 10\n\nTunnistus Mormoni Raamatust tuleb Püha Vaimu väel – Vaimu ande jagatakse usklikele – Vaimsed annid käivad alati usuga kaasas – Moroni sõnad kõnelevad põrmust – Tulge Kristuse juurde, saage täiustatud temas ja pühitsege oma hinged. Ligikaudu 421 pKr.\n\n", "js 0": "[center][font_size=26]Mormoni Raamat[/font_size][/center]\n\nSissejuhatus ja tunnistused\n\n\n\n\n\n\ntiitelleht\n\n\nMormoni Raamatu tiitelleht\n\nMispärast, see on lühendus Nefi rahva ja ka laamanlaste ülestähendusest – Kirjutatud laamanlastele, kes on Iisraeli koja jääk, ja samuti juudile ja paganale – Kirjutatud käsu kohaselt ning samuti prohvetliku kuulutamise ja ilmutuse vaimus – Kirjutatud ja kinni pitseeritud ning Issanda hoole alla peidetud, et neid ei hävitataks – Et tulla Jumala anni ja väega esile selle tõlkimiseks – Moroni käega kinni pitseeritud ja Issanda hoole alla peidetud, et ettenähtud ajal paganate kaudu esile tulla – Nende tõlkimiseks Jumala anniga.\n\nSissejuhatus\n\nMormoni Raamat on Piibliga analoogne pühakiri. See on ülestähendus Jumala läbikäimisest Ameerika muistsete elanikega ja sisaldab igavikulise evangeeliumi täiust.\n\nLühike selgitus Mormoni Raamatu kohta\n\nMormoni Raamat on püha ülestähendus muistse Ameerika rahvastest ja on uurendatud metallist lehtedele. Raamatus endas on juttu nelja liiki metallplaatidest:\n\nIllustratsioonid\n\n\n\n1. Nefi\n\n\n\n\n\n\n1. Nefi 1\n\nNefi alustab ülestähendust oma rahvast. Lehhi näeb nägemuses tulesammast ja loeb prohvetlike kuulutuste raamatust. Ta ülistab Jumalat, kuulutab ette Messia tulekut ja kuulutab prohvetlikult Jeruusalemma peatsest hävitamisest. Juudid kiusavad teda taga. Ligikaudu 600 eKr.\n\n1. Nefi 2\n\nLehhi viib oma perekonna kõnnumaale Punase mere äärde. Nad jätavad oma vara maha. Lehhi toob Issandale ohverduse ja õpetab oma poegi käskudest kinni pidama. Laaman ja Lemuel nurisevad oma isaga. Nefi on sõnakuulelik ja palvetab usus; Issand räägib temale ja ta valitakse valitsema oma vendade üle. Ligikaudu 600 eKr.\n\n1. Nefi 3\n\nLehhi pojad pöörduvad tagasi Jeruusalemma, et saada kätte vaskplaadid. Laaban keeldub plaate ära andmast. Nefi õhutab ja julgustab oma vendi. Laaban varastab nende vara ja püüab neid tappa. Laaman ja Lemuel peksavad Nefit ja Sami ning ingel noomib neid. Ligikaudu 600–592 eKr.\n\n1. Nefi 4\n\nIssanda käsul tapab Nefi Laabani ja saab siis kavalusega vaskplaadid. Soram otsustab ühineda Lehhi perekonnaga kõnnumaal. Ligikaudu 600–592 eKr.\n\n1. Nefi 5\n\nSaaria kaebab Lehhi üle. Mõlemad rõõmustavad oma poegade tagasituleku üle. Nad toovad ohvriande. Vaskplaadid sisaldavad Moosese ja prohvetite kirjutusi. Plaadid määratlevad Lehhit kui Joosepi järglast. Lehhi kuulutab prohvetlikult oma seemnest ja plaatide hoidmisest. Ligikaudu 600–592 eKr.\n\n1. Nefi 6\n\nNefi kirjutab Jumala asjadest. Nefi eesmärk on veenda inimesi tulema Aabrahami Jumala juurde ja saama päästetud. Ligikaudu 600–592 eKr.\n\n1. Nefi 7\n\nLehhi pojad pöörduvad tagasi Jeruusalemma ja kutsuvad Ismaeli ja tema kodakonda nendega oma teekonnal ühinema. Laaman ja teised hakkavad vastu. Nefi õhutab oma vendi, et neil oleks usku Issandasse. Nad seovad ta köiega kinni ja plaanivad teda hävitada. Ta vabastatakse usu väel. Tema vennad paluvad andestust. Lehhi ja tema kaaslased ohverdavad ohvri ja põletusohvreid. Ligikaudu 600–592 eKr.\n\n1. Nefi 8\n\nLehhi näeb nägemust elupuust. Ta sööb selle vilja ja soovib, et tema pere teeks samuti. Ta näeb raudkäsipuud, kitsast ja ahast teerada ning pimeduse udu, mis ümbritseb inimesi. Saaria, Nefi ja Sam söövad vilja, aga Laaman ja Lemuel keelduvad. Ligikaudu 600–592 eKr.\n\n1. Nefi 9\n\nNefi teeb kaks kogumikku ülestähendusi. Mõlemaid nimetatakse Nefi plaatideks. Suuremad plaadid sisaldavad ilmalikku ajalugu; väiksemad käsitlevad peamiselt pühasid asju. Ligikaudu 600–592 eKr.\n\n1. Nefi 10\n\nLehhi ennustab, et babüloonlased võtavad juudid vangi. Ta jutustab Messia, Päästja, Lunastaja tulekust juutide sekka. Lehhi jutustab ka selle tulekust, kes peab ristima Jumala Talle. Lehhi jutustab Messia surmast ja ülestõusmisest. Ta võrdleb Iisraeli hajutamist ja kogumist õlipuuga. Nefi räägib Jumala Pojast, Püha Vaimu annist ja vajadusest õigemeelsuse järele. Ligikaudu 600–592 eKr.\n\n1. Nefi 11\n\nNefi näeb Issanda Vaimu ja talle näidatakse nägemuses elupuud. Ta näeb Jumala Poja ema ja saab teada Jumala alandumisest. Ta näeb Jumala Talle ristimist, teenimistööd ja ristilöömist. Ta näeb ka Talle kaheteistkümne apostli kutsumist ja teenimistööd. Ligikaudu 600–592 eKr.\n\n1. Nefi 12\n\nNefi näeb nägemuses tõotatud maad, selle elanike õigemeelsust, süütegusid ja langust; Jumala Talle tulekut nende sekka; kuidas kaksteist jüngrit ja kaksteist apostlit Iisraeli üle kohut mõistavad; ja nende vastikut ja roojast olukorda, kes kalduvad uskmatusse. Ligikaudu 600–592 eKr.\n\n1. Nefi 13\n\nNefi näeb nägemuses kuradi kiriku asutamist paganate seas, Ameerika avastamist ja asustamist, Piibli paljude selgete ja hinnaliste osade kadumist, sellest tulenevat paganate ususttaganemist, evangeeliumi taastamist, viimse aja pühakirja ilmumist ja Siioni ülesehitamist. Ligikaudu 600–592 eKr.\n\n1. Nefi 14\n\nIngel jutustab Nefile õnnistustest ja needustest, mis langevad paganate peale. On ainult kaks kirikut: Jumala Talle Kirik ja kuradi kirik. Suur ja jäle kirik kiusab taga Jumala pühasid kõikide rahvaste seas. Apostel Johannes kirjutab maailma lõpust. Ligikaudu 600–592 eKr.\n\n1. Nefi 15\n\nLehhi seeme saab viimsel ajal evangeeliumi paganatelt. Iisraeli kogunemist võrreldakse õlipuuga, millele poogitakse uuesti külge loomulikud oksad. Nefi tõlgendab nägemust elupuust ja räägib Jumala õiglusest paheliste lahutamisel õigemeelsetest. Ligikaudu 600–592 eKr.\n\n1. Nefi 16\n\nPahelised peavad tõde karmiks. Lehhi pojad abielluvad Ismaeli tütardega. Liahoona näitab neile teed kõnnumaal. Aeg-ajalt kirjutatakse Liahoonale Issanda sõnumid. Ismael sureb; tema perekond nuriseb kannatuste üle. Ligikaudu 600–592 eKr.\n\n1. Nefi 17\n\nNefil kästakse ehitada laev. Tema vennad seisavad talle vastu. Ta õhutab neid, jutustades Jumala tegemistest Iisraeliga. Nefi täitub Jumala väega. Tema vendadel keelatakse teda puutuda, et nad ei kuivaks ära nagu närbunud pilliroog. Ligikaudu 592–591 eKr.\n\n1. Nefi 18\n\nLaev saab valmis. Mainitakse Jaakobi ja Joosepi sündi. Rühm asub laevale, et sõita tõotatud maale. Ismaeli pojad ja nende naised pidutsevad ja hakkavad üheskoos vastu. Nefi seotakse kinni ja hirmuäratav torm ajab laeva tagasi. Nefi vabastatakse ja tema palve tagajärjel torm lakkab. Inimesed saabuvad tõotatud maale. Ligikaudu 591–589 eKr.\n\n1. Nefi 19\n\nNefi teeb metallist plaadid ja märgib üles oma rahva ajaloo. Iisraeli Jumal tuleb kuussada aastat pärast seda, kui Lehhi lahkus Jeruusalemmast. Nefi jutustab Tema kannatustest ja ristilöömisest. Juudid on põlatud ja hajutatud kuni viimse ajani, mil nad pöörduvad tagasi Issanda juurde. Ligikaudu 588–570 eKr.\n\n1. Nefi 20\n\nIssand ilmutab oma eesmärgid Iisraelile. Iisrael valiti kannatuste ahjus ja peab minema välja Babülonist. Võrdle Jesaja 48. Ligikaudu 588–570 eKr.\n\n1. Nefi 21\n\nMessias saab valguseks paganatele ja vabastab vangid. Iisrael kogutakse väega viimsetel päevadel. Kuningad on neile lapsehoidjaks. Võrdle Jesaja 49. Ligikaudu 588–570 eKr.\n\n1. Nefi 22\n\nIisrael hajutatakse kogu maa pinnal. Paganad hoolitsevad Iisraeli eest ja kosutavad teda evangeeliumiga viimsetel päevadel. Iisrael kogutakse ja päästetakse ning pahelised põlevad kui kõrred. Kuradi kuningriik hävitatakse ja Saatan seotakse. Ligikaudu 588–570 eKr.\n\n2. Nefi\n\n\n\n\n\n\n2. Nefi 1\n\nLehhi kuulutab prohvetlikult vabaduse maast. Tema seemet hajutatakse ja lüüakse, kui nad hülgavad Iisraeli Püha. Ta õhutab oma poegi panema selga õigemeelsuse kaitserüü. Ligikaudu 588–570 eKr.\n\n2. Nefi 2\n\nLunastus tuleb Püha Messia kaudu. Valikuvabadus on oluline olemasoluks ja arenguks. Aadam langes, et inimesed võiksid olla. Inimesed on vabad valima vabadust ja igavest elu. Ligikaudu 588–570 eKr.\n\n2. Nefi 3\n\nEgiptusesse viidud Joosep nägi nägemuses nefilasi. Ta kuulutas prohvetlikult Joseph Smithist, viimse aja nägijast; Moosesest, kes peab vabastama Iisraeli, ja Mormoni Raamatu ilmumisest. Ligikaudu 588–570 eKr.\n\n2. Nefi 4\n\nLehhi annab nõu oma järeltulevatele põlvedele ja õnnistab neid. Ta sureb ja maetakse. Nefi rõõmutseb Jumala headuse üle. Nefi paneb oma lootuse igavesti Issanda peale. Ligikaudu 588–570 eKr.\n\n2. Nefi 5\n\nNefilased eralduvad laamanlastest, täidavad Moosese seadust ja ehitavad templi. Oma uskmatuse pärast lõigatakse laamanlased Issanda juurest ära, nad neetakse ja neist saab nefilastele roosk. Ligikaudu 588–559 eKr.\n\n2. Nefi 6\n\nJaakob jutustab juutide ajalugu: Nende vangistus Babülonis ja tagasitulek; Iisraeli Püha teenimistöö ja ristilöömine; paganatelt saadud abi ja juutide taastamine viimsel ajal, kui nad usuvad Messiasse. Ligikaudu 559–545 eKr.\n\n2. Nefi 7\n\nJesaja räägib Messia nimel. Messial on õpetatute keel. Ta annab oma selja lööjatele. Teda ei aeta segadusse. Võrdle Jesaja 50. Ligikaudu 559–545 eKr.\n\n2. Nefi 8\n\nViimsetel päevadel Issand trööstib Siionit ja kogub kokku Iisraeli. Lunastatud tulevad Siionisse suure rõõmu keskele. Võrdle Jesaja 51 ja 52:1–2. Ligikaudu 559–545 eKr.\n\n2. Nefi 9\n\nJuudid kogutakse kokku kõikidele oma tõotatud maadele. Lepitus lunastab inimese langemisest. Surnute kehad tulevad välja hauast ja nende vaimud põrgust ja paradiisist. Nende üle mõistetakse kohut. Lepitus päästab surmast, põrgust, kuradi käest ja lõputust piinast. Õigemeelsed päästetakse Jumala kuningriiki. Pattude eest on kehtestatud karistused. Väravavalvuriks on Iisraeli Püha. Ligikaudu 559–545 eKr.\n\n2. Nefi 10\n\nJuudid löövad oma Jumala risti. Nad hajutatakse, kuni nad hakkavad temasse uskuma. Ameerika saab olema vabaduse maa, kus ei valitse ükski kuningas. Lepitage end Jumalaga ja saage pääste osaliseks läbi tema armu. Ligikaudu 559–545 eKr.\n\n2. Nefi 11\n\nJaakob nägi oma Lunastajat. Moosese seadus on Kristuse võrdkuju ja tõestab, et ta tuleb. Ligikaudu 559–545 eKr.\n\n2. Nefi 12\n\nJesaja näeb viimse aja templit, Iisraeli kogumist ja millenniumi kohtumõistmist ja rahu. Uhked ja pahelised alandatakse teisel tulemisel. Võrdle Jesaja 2. Ligikaudu 559–545 eKr.\n\n2. Nefi 13\n\nJuudat ja Jeruusalemma karistatakse nende sõnakuulmatuse pärast. Issand kostab oma rahva eest ja mõistab tema üle kohut. Siioni tütred neetakse ja neid piinatakse nende ilmalikkuse pärast. Võrdle Jesaja 3. Ligikaudu 559–545 eKr.\n\n2. Nefi 14\n\nSiion ja tema tütred lunastatakse ja puhastatakse tuhandeaastase rahuriigi ajal. Võrdle Jesaja 4. Ligikaudu 559–545 eKr.\n\n2. Nefi 15\n\nIssanda viinamägi (Iisrael) laastatakse ja tema rahvas hajutatakse. Nende usust taganenud ja hajutatud seisukorras saavad neile osaks hädad. Issand tõstab lipu ja kogub Iisraeli. Võrdle Jesaja 5. Ligikaudu 559–545 eKr.\n\n2. Nefi 16\n\nJesaja näeb Issandat. Jesaja patud andestatakse. Ta kutsutakse prohvetlikult kuulutama. Ta kuulutab prohvetlikult, et juudid hülgavad Kristuse õpetused. Jääk pöördub tagasi. Võrdle Jesaja 6. Ligikaudu 559–545 eKr.\n\n2. Nefi 17\n\nEfraim ja Süüria peavad sõda Juuda vastu. Kristus sünnib neitsist. Võrdle Jesaja 7. Ligikaudu 559–545 eKr.\n\n2. Nefi 18\n\nKristus on kui komistuskivi ja pahanduskalju. Otsige Issandat, mitte kädistavaid nõidasid. Pöörduge seaduse ja tunnistuse poole juhatuse saamiseks. Võrdle Jesaja 8. Ligikaudu 559–545 eKr.\n\n2. Nefi 19\n\nJesaja räägib messialikult. Inimesed pimeduses näevad suurt valgust. Meile sünnib laps. Ta on Rahuvürst ja valitseb Taaveti aujärjel. Võrdle Jesaja 9. Ligikaudu 559–545 eKr.\n\n2. Nefi 20\n\nAssuri hävitus on kujund paheliste hävitamisest teisel tulemisel. Vähesed inimesed jäetakse alles pärast seda, kui Issand tuleb taas. Jaakobi jääk pöördub sel päeval tagasi. Võrdle Jesaja 10. Ligikaudu 559–545 eKr.\n\n2. Nefi 21\n\nIisai tüvi (Kristus) mõistab kohut õigemeelsuses. Tuhandeaastase rahuriigi ajal katab maad Jumala tundmine. Issand tõstab lipu ja kogub kokku Iisraeli. Võrdle Jesaja 11. Ligikaudu 559–545 eKr.\n\n2. Nefi 22\n\nTuhandeaastase rahuriigi ajal ülistavad kõik inimesed Issandat. Ta elab nende keskel. Võrdle Jesaja 12. Ligikaudu 559–545 eKr.\n\n2. Nefi 23\n\nBabüloni hävitus on kujund hävitamisest teise tulemise ajal. See on viha ja kättemaksu päev. Babülon (maailm) langeb alatiseks. Võrdle Jesaja 13. Ligikaudu 559–545 eKr.\n\n2. Nefi 24\n\nIisrael kogutakse kokku ja tunneb rõõmu tuhandeaastasest rahust. Lutsifer visati taevast välja vastuhaku pärast. Iisrael võidutseb Babüloni (maailma) üle. Võrdle Jesaja 14. Ligikaudu 559–545 eKr.\n\n2. Nefi 25\n\nNefi rõõmutseb selguse üle. Jesaja prohvetlikke kuulutusi mõistetakse viimsetel päevadel. Juudid tulevad tagasi Babülonist, löövad risti Messia ning nad hajutatakse ja saavad rooska. Nad taastatakse, kui nad usuvad Messiasse. Ta tuleb esmalt kuussada aastat pärast seda, kui Lehhi lahkus Jeruusalemmast. Nefilased peavad kinni Moosese seadusest ja usuvad Kristusesse, kes on Iisraeli Püha. Ligikaudu 559–545 eKr.\n\n2. Nefi 26\n\nKristus teenib nefilaste seas. Nefi näeb ette oma rahva hävitust. Nad räägivad põrmust. Paganad ehitavad üles valekirikuid ja salajasi liite. Issand keelab inimestele preestripettuse. Ligikaudu 559–545 eKr.\n\n2. Nefi 27\n\nViimsetel päevadel katab maad pimedus ja usust taganemine. Mormoni Raamat tuleb esile. Kolm tunnistajat tunnistavad raamatust. Õpetatud mees ütleb, et ta ei saa lugeda pitseeritud raamatut. Issand teeb imepärase töö ja imeteo. Võrdle Jesaja 29. Ligikaudu 559–545 eKr.\n\n2. Nefi 28\n\nPalju valekirikuid ehitatakse viimsetel päevadel. Need õpetavad valesid, asjatuid ja rumalaid õpetusi. Valeõpetajate pärast on palju usust taganemist. Kurat raevutseb inimeste südametes. Ta õpetab kõiksugu valeõpetusi. Ligikaudu 559–545 eKr.\n\n2. Nefi 29\n\nPaljud paganad hülgavad Mormoni Raamatu. Nad ütlevad: Me ei vaja mingit muud Piiblit. Issand räägib paljudele rahvastele. Ta mõistab maailma üle kohut raamatute põhjal, mida kirjutatakse. Ligikaudu 559–545 eKr.\n\n2. Nefi 30\n\nUsulepöördunud paganad arvatakse ühte lepingurahvaga. Paljud laamanlased ja juudid usuvad sõna ja muutuvad meeldivateks. Iisrael taastatakse ja pahelised hävitatakse. Ligikaudu 559–545 eKr.\n\n2. Nefi 31\n\nNefi jutustab, miks Kristus ristiti. Inimesed peavad järgnema Kristusele, saama ristitud, saama Püha Vaimu ja pidama vastu lõpuni, et saada päästetud. Meeleparandus ja ristimine on väravaks kitsale ja ahtale teerajale. Igavese elu saavad need, kes pärast ristimist peavad kinni käskudest. Ligikaudu 559–545 eKr.\n\n2. Nefi 32\n\nInglid räägivad Püha Vaimu väel. Inimesed peavad palvetama ja omandama enda jaoks teadmisi Pühalt Vaimult. Ligikaudu 559–545 eKr.\n\n2. Nefi 33\n\nNefi sõnad on õiged. Need tunnistavad Kristusest. Need, kes usuvad Kristusesse, usuvad Nefi sõnadesse, mis seisavad kui tunnistaja kohtulaua ees. Ligikaudu 559–545 eKr.\n\nJaakobi\n\n\n\n\n\n\nJaakobi 1\n\nJaakob ja Joosep püüavad veenda inimesi uskuma Kristusesse ja kinni pidama tema käskudest. Nefi sureb. Nefilaste seas võimutseb pahelisus. Ligikaudu 544–421 eKr.\n\nJaakobi 2\n\nJaakob mõistab hukka rikkusearmastuse, uhkuse ja voorusetuse. Inimesed võivad otsida rikkust oma kaasinimeste aitamiseks. Jaakob mõistab hukka volituseta mitmenaisepidamise. Issand tunneb heameelt naiste kõlbelisest puhtusest. Ligikaudu 544–421 eKr.\n\nJaakobi 3\n\nSüdamelt puhtad saavad Jumala meeldiva sõna. Laamanlaste õigemeelsus ületab nefilaste oma. Jaakob hoiatab hooruse, kiimaluse ja kõikide pattude eest. Ligikaudu 544–421 eKr.\n\nJaakobi 4\n\nKõik prohvetid kummardasid Isa Kristuse nimel. Aabrahami Iisaki ohverdamine oli Jumala ja tema Ainusündinu võrdkuju. Inimesed peavad lepitama end Jumalaga Lepituse kaudu. Juudid hülgavad aluskivi. Ligikaudu 544–421 eKr.\n\nJaakobi 5\n\nJaakob tsiteerib Seenost vääris- ja metsõlipuu mõistukujust. Need on Iisraeli ja paganate sarnased. Iisraeli hajutamine ja kogumine on ennustavalt kujutatud. Vihjeid tehakse nefilastele ja laamanlastele ja kogu Iisraeli kojale. Paganad poogitakse Iisraelisse. Lõpuks viinamägi põletatakse. Ligikaudu 544–421 eKr.\n\nJaakobi 6\n\nIssand saab viimsetel päevadel Iisraeli tagasi. Maailm põletatakse tulega. Inimesed peavad järgnema Kristusele, et vältida tule- ja väävlijärve. Ligikaudu 544–421 eKr.\n\nJaakobi 7\n\nSerem eitab Kristust, vaidleb Jaakobiga, nõuab tunnustähte ja teda lüüakse Jumalast. Kõik prohvetid on rääkinud Kristusest ja tema lepitusest. Nefilased elasid üle oma päevad nagu rändajad, viletsuses sündinuna ja laamanlaste vihaalusena. Ligikaudu 544–421 eKr.\n\nEnose\n\nEnos palvetab vägevalt ja saab oma patud andeks. Issanda hääl tuleb tema meelde, lubades laamanlastele päästet tulevikupäevil. Nefilased püüdsid laamanlasi õigele teele pöörata. Enos rõõmustab oma Lunastajas. Ligikaudu 420 eKr.\n\nJaaromi\n\nNefilased peavad Moosese seadust, ootavad Kristuse tulemist ja neid saadab maal edu. Paljud prohvetid näevad vaeva, et hoida rahvast tõe teel. Ligikaudu 399–361 eKr.\n\nOmni\n\nOmni, Amaron, Kemis, Abinadom ja Amaleki peavad kõik üksteise järel ülestähendusi. Moosia avastab Sarahemla rahva, kes tuli Jeruusalemmast Sidkija päevadel. Moosia pannakse kuningaks nende üle. Muleki järglased Sarahemlas olid avastanud Koriantumri, viimase jeredlase. Kuningas Benjamin järgneb Moosiale. Inimesed peaksid pakkuma oma hinged ohvriannina Kristusele. Ligikaudu 323–130 eKr.\n\nMormoni sõnad\n\nMormon lühendab Nefi suured plaadid. Ta paneb väikesed plaadid teiste plaatidega kokku. Kuningas Benjamin kehtestab maal rahu. Ligikaudu 385 pKr.\n\nMoosia\n\n\n\n\n\n\nMoosia 1\n\nKuningas Benjamin õpetab oma poegadele nende isade keelt ja prohvetlikke kuulutusi. Nende usk ja ühiskondlik kord on säilinud tänu mitmetel plaatidel säilitatud ülestähendustele. Moosia valitakse kuningaks ja tema hoida antakse ülestähendused ja teised asjad. Ligikaudu 130–124 eKr.\n\nMoosia 2\n\nKuningas Benjamin kõneleb oma rahvale. Ta jutustab oma valitsemise võrdõiguslikkusest, erapooletusest ja vaimsusest. Ta annab nendele nõu teenida oma Taevast Kuningat. Need, kes hakkavad Jumalale vastu, kannatavad hingepiina nagu kustutamatut tuld. Ligikaudu 124 eKr.\n\nMoosia 3\n\nKuningas Benjamin jätkab oma kõnet. Kõigeväeline Issand teenib inimeste seas savielamus. Veri tuleb igast poorist, kui ta teeb lepituse maailma pattude eest. Tema nimi on ainus nimi, mille kaudu tuleb pääste. Inimesed võivad maha jätta maise inimese ja saada pühaks lepituse kaudu. Paheliste piin on kui tule- ja väävlijärv. Ligikaudu 124 eKr.\n\nMoosia 4\n\nKuningas Benjamin jätkab oma kõnet. Pääste tuleb Lepituse pärast. Uskuge Jumalasse, et saada päästetud. Olge ustavad, et teie pattude andekssaamine jääks kestma. Jagage oma varandust vaestega. Tehke kõik asjad tarkuses ja vastavalt korrale. Ligikaudu 124 eKr.\n\nMoosia 5\n\nUsu läbi saavad pühad Kristuse poegadeks ja tütardeks. Neid kutsutakse siis Kristuse nime järgi. Kuningas Benjamin õhutab neid olema vankumatud ja kõrvalekaldumatud heades tegudes. Ligikaudu 124 eKr.\n\nMoosia 6\n\nKuningas Benjamin paneb kirja inimeste nimed ja määrab preestrid neid õpetama. Moosia valitseb õigemeelse kuningana. Ligikaudu 124–121 eKr.\n\nMoosia 7\n\nAmmon leiab Lehhi-Nefi maa, kus Limhi on kuningas. Limhi rahvas on laamanlaste käes orjuses. Limhi jutustab nende ajalugu. Prohvet (Abinadi) oli tunnistanud, et Kristus on kõigi asjade Jumal ja Isa. Need, kes külvavad roojasust, lõikavad keeristuult, ja need, kes panevad oma lootuse Issandale, vabastatakse. Ligikaudu 121 eKr.\n\nMoosia 8\n\nAmmon õpetab Limhi rahvast. Ta saab teada jeredlaste kahekümne neljast plaadist. Nägijad suudavad tõlkida muistse aja ülestähendusi. Ükski anne ei ole vägevam nägijaks olemisest. Ligikaudu 121 eKr.\n\nMoosia 9\n\nSeenif juhib rühma Sarahemlast Lehhi-Nefi maad oma valdusesse võtma. Laamanlaste kuningas lubab neil pärida maa. Toimub sõda laamanlaste ja Seenifi rahva vahel. Ligikaudu 200–187 eKr.\n\nMoosia 10\n\nKuningas Laaman sureb. Ta rahvas on metsik ja julm ning usub valedesse pärimustesse. Seenif ja tema rahvas saavutavad nende üle võidu. Ligikaudu 187–160 eKr.\n\nMoosia 11\n\nKuningas Noa valitseb pahelisuses. Ta naudib prassivat eluviisi oma naiste ja liignaistega. Abinadi kuulutab prohvetlikult, et rahvas satub orjusesse. Kuningas Noa püüab võtta tema elu. Ligikaudu 160–150 eKr.\n\nMoosia 12\n\nAbinadi pannakse vangi, sest ta kuulutab prohvetlikult rahva hävitamisest ja kuningas Noa surmast. Valepreestrid tsiteerivad pühakirju ja teesklevad Moosese seadusest kinnipidamist. Abinadi hakkab õpetama neile kümmet käsku. Ligikaudu 148 eKr.\n\nMoosia 13\n\nAbinadit kaitstakse jumaliku väega. Ta õpetab kümmet käsku. Pääste ei tule üksi Moosese seaduse kaudu. Jumal ise teeb lepituse ja lunastab oma rahva. Ligikaudu 148 eKr.\n\nMoosia 14\n\nJesaja räägib messialikult. Tuuakse välja Messia alandamine ja kannatused. Ta valmistab oma hinge patu ohvriks ja kostab üleastujate eest. Võrdle Jesaja 53. Ligikaudu 148 eKr.\n\nMoosia 15\n\nMil viisil on Kristus nii Isa kui ka Poeg. Ta kostab oma rahva eest ja võtab enda kanda nende üleastumised. Nemad ja kõik pühad prohvetid on tema seeme. Ta teeb teoks ülestõusmise. Väikestel lastel on igavene elu. Ligikaudu 148 eKr.\n\nMoosia 16\n\nJumal lunastab inimesed nende kadunud ja langenud seisukorrast. Need, kes on lihalikud, jäävad nii, nagu ei olekski lunastust. Kristus viib täide ülestõusmise lõputuks eluks või lõputuks needuseks. Ligikaudu 148 eKr.\n\nMoosia 17\n\nAlma usub ja kirjutab üles Abinadi sõnad. Abinadi sureb tulesurma. Ta kuulutab prohvetlikult oma mõrvajatele haigust ja tulesurma. Ligikaudu 148 eKr.\n\nMoosia 18\n\nAlma jutlustab salaja. Ta selgitab ristimise lepingut ja ristib Mormoni vetes. Ta organiseerib Kristuse kiriku ja pühitseb ametisse preestrid. Nad peavad end ise ülal ja õpetavad rahvast. Alma ja tema rahvas põgenevad kuningas Noa eest kõnnumaale. Ligikaudu 147–145 eKr.\n\nMoosia 19\n\nGiideon püüab tappa kuningas Noad. Laamanlased tungivad maale. Kuningas Noa sureb tulesurma. Limhi valitseb kui maksualune ainuvalitseja. Ligikaudu 145–121 eKr.\n\nMoosia 20\n\nNoa preestrid röövivad mõned laamanlaste tütred. Laamanlased peavad sõda Limhi ja tema rahvaga. Laamanlaste väed tõrjutakse tagasi ja rahustatakse. Ligikaudu 145–123 eKr.\n\nMoosia 21\n\nLaamanlased ründavad ja võidavad Limhi rahva. Limhi rahvas kohtab Ammonit ja nad pööratakse usule. Nad jutustavad Ammonile kahekümne neljast jeredlaste plaadist. Ligikaudu 122–121 eKr.\n\nMoosia 22\n\nTehakse plaane rahva põgenemiseks laamanlaste orjusest. Laamanlased joodetakse purju. Rahvas põgeneb, pöördub tagasi Sarahemlasse ja saab kuningas Moosia alamaks. Ligikaudu 121–120 eKr.\n\nMoosia 23\n\nAlma keeldub olemast kuningas. Ta teenib ülempreestrina. Issand talitseb oma rahvast ja laamanlased vallutavad Heelami maa. Amulon, kuningas Noa paheliste preestrite juht, valitseb laamanlaste ainuvalitseja alamana. Ligikaudu 145–121 eKr.\n\nMoosia 24\n\nAmulon kiusab taga Almat ja tema rahvast. Nad tuleb surmata, kui nad palvetavad. Issand paneb nende koormad tunduma kergetena. Ta vabastab nad orjusest ja nad pöörduvad tagasi Sarahemlasse. Ligikaudu 145–120 eKr.\n\nMoosia 25\n\nMuleki järglased Sarahemlas saavad nefilasteks. Nad saavad teada Alma ja Seenifi rahvast. Alma ristib Limhi ja kogu tema rahva. Moosia volitab Almat organiseerima Jumala Kirikut. Ligikaudu 120 eKr.\n\nMoosia 26\n\nUskmatud juhivad paljud Kiriku liikmed pattu. Almale lubatakse igavene elu. Need, kes parandavad meelt ja ristitakse, saavad andeks. Kiriku patustele liikmetele, kes parandavad meelt ja tunnistavad üles Almale ja Issandale, antakse andeks; muidu ei loeta neid Kiriku rahva hulka. Ligikaudu 120–100 eKr.\n\nMoosia 27\n\nMoosia keelab tagakiusamise ja teeb kohustuslikuks võrdsuse. Alma noorem ja Moosia neli poega püüavad Kirikut hävitada. Ilmub ingel ja käsib neil oma halb tegevus järele jätta. Alma lüüakse tummaks. Kogu inimkond peab sündima uuesti, et saada osa päästest. Alma ja Moosia pojad kuulutavad rõõmusõnumeid. Ligikaudu 100–92 eKr.\n\nMoosia 28\n\nMoosia pojad lähevad jutlustama laamanlastele. Moosia tõlgib jeredlaste plaadid kahte nägija kivi kasutades. Ligikaudu 92 eKr.\n\nMoosia 29\n\nMoosia teeb ettepaneku, et kohtunikud valitaks kuninga asemel. Ebaõiglased kuningad juhivad oma rahva pattu. Alma noorem valitakse rahva hääletusel ülemkohtunikuks. Ta on ka ülempreester Kiriku üle. Alma vanem ja Moosia surevad. Ligikaudu 92–91 eKr.\n\nAlma\n\n\n\n\n\n\nAlma 1\n\nNehor õpetab valeõpetusi, rajab kiriku, paneb aluse preestripettusele ja surmab Giideoni. Nehor hukatakse tema kuritegude pärast. Preestripettus ja tagakiusamised levivad rahva seas. Preestrid peavad end ise ülal, rahvas hoolitseb vaeste eest ja Kirikut saadab edu. Ligikaudu 91–88 eKr.\n\nAlma 2\n\nAmlisi püüdleb kuningaks ja rahvas hääletab ta maha. Tema järgijad asetavad ta kuningaks. Amlisilased sõdivad nefilastega ja nad saavad lüüa. Laamanlased ja amlisilased ühendavad oma jõud ja nad võidetakse. Alma surmab Amlisi. Ligikaudu 87 eKr.\n\nAlma 3\n\nAmlisilased olid märgistanud end vastavalt prohvetlikule sõnale. Laamanlasi neeti nende vastuhaku pärast. Inimesed toovad endile ise oma needused. Nefilased võidavad veel ühe laamanlaste sõjaväe. Ligikaudu 87–86 eKr.\n\nAlma 4\n\nAlma ristib tuhandeid usulepöördunuid. Süüteod tulevad kirikusse ja kiriku edu takistatakse. Nefiiha määratakse ülemkohtunikuks. Alma pühendub ülempreestrina teenimistööle. Ligikaudu 86–83 eKr.\n\nAlma 5\n\nEt saada osa päästest, peavad inimesed parandama meelt ja pidama kinni käskudest, olema uuesti sündinud, puhastama oma rõivad Kristuse vere kaudu, olema alandlikud ja vabastama end uhkusest ja kadedusest ning tegema õigemeelsuse tegusid. Hea Karjane kutsub oma rahvast. Need, kes teevad halba, on kuradi lapsed. Alma tunnistab oma õpetuse õigsusest ja käsib inimestel meelt parandada. Õigemeelsete nimed kirjutatakse eluraamatusse. Ligikaudu 83 eKr.\n\nAlma 6\n\nSarahemla kirik puhastatakse ja seatakse korda. Alma läheb Giideonisse jutlustama. Ligikaudu 83 eKr.\n\nAlma 7\n\nKristus sünnib Maarjast. Ta päästab lahti surma köidikud ja kannab oma rahva patud. Need, kes parandavad meelt, saavad ristitud ja peavad kinni käskudest, saavad igavese elu. Roojasus ei või pärida Jumala kuningriiki. Nõutavad on alandlikkus, usk, lootus ja ligimesearmastus. Ligikaudu 83 eKr.\n\nAlma 8\n\nAlma jutlustab ja ristib Melekis. Ta hüljatakse Ammoniihas ja ta lahkub. Ingel käsib tal tagasi pöörduda ja hüüda rahvale meeleparandust. Amulek võtab ta vastu ja nad jutlustavad kahekesi Ammoniihas. Ligikaudu 82 eKr.\n\nAlma 9\n\nAlma käsib Ammoniiha rahval meelt parandada. Issand on halastav laamanlaste vastu viimsetel päevadel. Kui nefilased hülgavad valguse, siis laamanlased hävitavad nad. Jumala Poeg tuleb varsti. Ta lunastab need, kes parandavad meelt, saavad ristitud ja kellel on usku tema nimesse. Ligikaudu 82 eKr.\n\nAlma 10\n\nLehhi on Manasse järglane. Amulek jutustab inglilt saadud käsust hoolitseda Alma eest. Rahvale heidetakse armu õigemeelsete inimeste palvete tõttu. Ebaõiglased seadusetundjad ja kohtunikud rajavad aluse rahva hävitamisele. Ligikaudu 82 eKr.\n\nAlma 11\n\nEsitatakse nefilaste rahasüsteem. Amulek väitleb Seesromiga. Kristus ei päästa inimesi nende pattudes. Ainult need, kes pärivad taevariigi, päästetakse. Kõik inimesed tõusevad surematusse. Pärast ülestõusmist pole surma. Ligikaudu 82 eKr.\n\nAlma 12\n\nAlma väitleb Seesromiga. Jumala saladusi võib usaldada ainult ustavatele. Inimeste üle mõistetakse kohut nende mõtete, uskumuste, sõnade ja tegude põhjal. Pahelised kannatavad vaimset surma. See surelik elu on prooviseisund. Lunastusplaan teeb teoks ülestõusmise ja usu läbi pattude andekssaamise. Meeltparandanud võivad nõuda halastust Ainusündinud Poja kaudu. Ligikaudu 82 eKr.\n\nAlma 13\n\nMehed kutsutakse ülempreestriteks tänu nende äärmiselt suurele usule ja headele tegudele. Neil tuleb õpetada käske. Õigemeelsuse tõttu nad pühitsetakse ja nad pääsevad Issanda rahusse. Melkisedek oli üks nendest. Inglid kuulutavad häid teateid üle kogu maa. Nad ilmutavad Kristuse tegeliku tuleku. Ligikaudu 82 eKr.\n\nAlma 14\n\nAlma ja Amulek pannakse vangi ja neid lüüakse. Usklikud ja nende pühakirjad põletatakse tules. Issand võtab need märtrid hiilguses vastu. Vanglamüürid lõhestatakse ja need langevad. Alma ja Amulek päästetakse ja nende tagakiusajad tapetakse. Ligikaudu 82–81 eKr.\n\nAlma 15\n\nAlma ja Amulek lähevad Sidomisse ja rajavad kiriku. Alma tervendab Seesromi, kes ühineb Kirikuga. Paljud ristitakse ja Kirikut saadab edu. Alma ja Amulek lähevad Sarahemlasse. Ligikaudu 81 eKr.\n\nAlma 16\n\nLaamanlased hävitavad Ammoniiha rahva. Soram juhib nefilased võidule laamanlaste üle. Alma ja Amulek ja paljud teised jutlustavad sõna. Nad õpetavad, et pärast oma ülestõusmist ilmub Kristus nefilastele. Ligikaudu 81–77 eKr.\n\nAlma 17\n\nMoosia poegadel on prohvetliku kuulutamise ja ilmutuse vaim. Nad lähevad erinevat teed, et kuulutada sõna laamanlastele. Ammon läheb Ismaeli maale ja hakkab kuningas Lamooni teenijaks. Ammon päästab kuninga karjad ja tapab tema vaenlased Seebuse vete juures. Salmid 1–3, ligikaudu 77 eKr; salm 4, ligikaudu 91–77 eKr; ja salmid 5–39, ligikaudu 91 eKr.\n\nAlma 18\n\nKuningas Lamooni arvab, et Ammon on Suur Vaim. Ammon õpetab kuningale loomisest, Jumala läbikäimistest inimestega ja lunastusest, mis tuleb Kristuse kaudu. Lamooni usub ja langeb maha nagu surnu. Ligikaudu 90 eKr.\n\nAlma 19\n\nLamooni võtab vastu igavikulise elu valguse ja näeb Lunastajat. Tema kodakond langeb unetardumusse ja mitmed näevad ingleid. Ammonit hoitakse imepäraselt. Ta ristib paljusid ja rajab nende seas kiriku. Ligikaudu 90 eKr.\n\nAlma 20\n\nIssand saadab Ammoni Midoonisse oma vangipandud vendi vabastama. Ammon ja Lamooni kohtavad Lamooni isa, kes on kuningas üle kogu maa. Ammon sunnib vana kuningat heaks kiitma tema vendade vabastamist. Ligikaudu 90 eKr.\n\nAlma 21\n\nAaron õpetab amalekkidele Kristusest ja tema lepitusest. Aaron ja tema vennad pannakse Midoonis vangi. Pärast nende vabastamist õpetavad nad palvemajades ja pööravad paljusid usule. Lamooni annab Ismaeli maal rahvale usuvabaduse. Ligikaudu 90–77 eKr.\n\nAlma 22\n\nAaron õpetab Lamooni isale loomisest, Aadama langemisest ja Kristuse lunastusplaanist. Kuningas ja kogu tema kodakond pööratakse usule. Selgitatakse maade jagamist nefilaste ja laamanlaste vahel. Ligikaudu 90–77 eKr.\n\nAlma 23\n\nKuulutatakse välja usuvabadus. Laamanlased kokku seitsmel maal ja linnas pööratakse usule. Nad kutsuvad end anti-nefi-lehhilasteks ja nad vabastatakse needusest. Amalekid ja amulonlased hülgavad tõe. Ligikaudu 90–77 eKr.\n\nAlma 24\n\nLaamanlased lähevad Jumala rahva vastu. Anti-nefi-lehhilased rõõmustavad Kristuse üle ja inglid külastavad neid. Nad eelistavad pigem surra kui end kaitsta. Üha enam laamanlasi pööratakse usule. Ligikaudu 90–77 eKr.\n\nAlma 25\n\nLaamanlaste kallaletungid muutuvad ulatuslikumaks. Noa preestrite seeme hukkub, nagu Abinadi prohvetlikult kuulutas. Paljud laamanlased pööratakse usule ja nad ühinevad anti-nefi-lehhi rahvaga. Nad usuvad Kristusesse ja peavad kinni Moosese seadusest. Ligikaudu 90–77 eKr.\n\nAlma 26\n\nAmmon rõõmutseb Issanda üle. Issand teeb usklikud tugevamaks ja neile antakse teadmisi. Usu läbi võivad inimesed tuua tuhandeid hingi meeleparandusele. Jumalal on kõik vägi ja ta mõistab kõiki asju. Ligikaudu 90–77 eKr.\n\nAlma 27\n\nIssand käsib Ammonil juhtida anti-nefi-lehhi rahva kaitse alla. Kohates Almat, kurnab Ammoni rõõm tema jõu. Nefilased annavad anti-nefi-lehhilastele Jersoni maa. Neid hakatakse kutsuma Ammoni rahvaks. Ligikaudu 90–77 eKr.\n\nAlma 28\n\nLaamanlased saavad lüüa kohutavas lahingus. Kümned tuhanded tapetakse. Pahelised antakse üle lõputu häda seisundisse, õigemeelsed saavutavad lõpmatu õnne. Ligikaudu 77–76 eKr.\n\nAlma 29\n\nAlma soovib hüüda meeleparandust inglile omase innukusega. Issand annab õpetajaid kõikidele rahvastele. Alma rõõmutseb Issanda töö ja Ammoni ja tema vendade edu üle. Ligikaudu 76 eKr.\n\nAlma 30\n\nKristusevastane Korihor naeruvääristab Kristust, lepitust ja prohvetliku kuulutamise vaimu. Ta õpetab, et ei ole olemas ei Jumalat, ei inimese langemist, ei karistust patu eest ega Kristust. Alma tunnistab, et Kristus tuleb, ja kõik asjad näitavad, et Jumal on olemas. Korihor nõuab tunnustähte ja ta lüüakse tummaks. Kurat oli ilmunud Korihorile inglina ja õpetanud temale, mida öelda. Korihor tallatakse maha ja ta sureb. Ligikaudu 76–74 eKr.\n\nAlma 31\n\nAlma juhib misjonitööd, et võita tagasi usust taganenud soramlased. Soramlased eitavad Kristust, on äravalituks osutumise osas valearvamusel ja kummardavad Jumalat kindlakujuliste palvetega. Misjonärid täidetakse Püha Vaimuga. Nende kannatused neelab rõõm Kristuses. Ligikaudu 74 eKr.\n\nAlma 32\n\nAlma õpetab vaeseid, kelle kannatused on neid alandanud. Usk on lootus sellesse, mida ei nähta, kuid mis on tõsi. Alma tunnistab, et inglid teenivad mehi, naisi ja lapsi. Alma võrdleb sõna seemnega. See tuleb külvata ja selle eest tuleb hoolitseda. Siis kasvab sellest puu, millelt korjatakse igavese elu vilja. Ligikaudu 74 eKr.\n\nAlma 33\n\nSeenos õpetas, et inimesed peaksid paluma ja kummardama Jumalat kõikides kohtades ja et kohtuotsused pööratakse ära Poja pärast. Seenok õpetas, et halastust antakse Poja pärast. Mooses oli tõstnud kõnnumaal üles Jumala Poja võrdkuju. Ligikaudu 74 eKr.\n\nAlma 34\n\nAmulek tunnistab, et sõna on Kristuses päästeks. Kui lepitust ei tehta, peab kogu inimkond hukkuma. Kogu Moosese seadus osutab Jumala Poja ohverdusele. Igavene lunastusplaan on rajatud usule ja meeleparandusele. Paluge ajalikke ja vaimseid õnnistusi. See elu on inimestel aeg ette valmistuda, et kohata Jumalat. Teenige välja oma pääste kartusega Jumala ees. Ligikaudu 74 eKr.\n\nAlma 35\n\nSõna jutlustamine hävitab soramlaste pettuse – Nad heidavad välja usulepöördunud, kes ühinevad siis Jersonis Ammoni rahvaga – Alma kurvastab rahva pahelisuse pärast. Ligikaudu 74 eKr.\n\nAlma 36\n\nAlma tunnistab Heelamanile oma usulepöördumisest pärast ingli nägemist – Ta kannatas neetud hinge valu; ta hüüdis Jeesuse nime ja sündis seejärel Jumalast – Sulnis rõõm täitis tema hinge – Ta nägi inglite hulkasid kiitmas Jumalat – Paljud usulepöördunud on maitsnud ja näinud, nagu tema on maitsnud ja näinud. Ligikaudu 74 eKr.\n\nAlma 37\n\nVaskplaate ja teisi pühakirju hoitakse, et tuua hingi päästele – Jeredlased hävitati nende pahelisuse pärast – Nende salajased vanded ja lepingud tuleb rahva eest varjul hoida – Kõikides oma toimetustes pea nõu Issandaga – Nagu Liahoona juhtis nefilasi, nii juhib Kristuse sõna inimesi igavesse ellu. Ligikaudu 74 eKr.\n\nAlma 38\n\nSiblonit kiusati taga õigemeelsuse pärast – Pääste on Kristuses, kes on maailma elu ja valgus – Ohjelda kõiki oma kirgi. Ligikaudu 74 eKr.\n\nAlma 39\n\nSeksuaalne patt on jäledus – Koriantoni patud hoidsid soramlasi sõna vastu võtmast – Kristuse lunastus ulatub tagasi nende usklike päästmisele, kes elasid enne seda. Ligikaudu 74 eKr.\n\nAlma 40\n\nKristus teeb teoks kõikide inimeste ülestõusmise – Õigemeelsed surnud lähevad paradiisi ja pahelised kõige äärmisemasse pimedusse, et oodata oma ülestõusmise päeva – Kõik taastatakse ülestõusmisel nende õigel ja täiuslikul kujul. Ligikaudu 74 eKr.\n\nAlma 41\n\nÜlestõusmisel tulevad inimesed esile lõputu õnne või lõputu õnnetuse seisundisse – Pahelisus ei ole kunagi olnud õnn – Lihalikud inimesed on maailmas ilma Jumalata – Iga inimene saab taastamisel taas surelikkuses omandatud iseloomujooned ja omadused. Ligikaudu 74 eKr.\n\nAlma 42\n\nSurelikkus on prooviaeg, et võimaldada inimesel parandada meelt ja teenida Jumalat – Langemine tõi ajaliku ja vaimse surma kogu inimkonnale – Lunastus tuleb läbi meeleparanduse – Jumal ise lepitab maailma patud – Halastus on nende jaoks, kes meelt parandavad – Kõik teised alluvad Jumala õiglusele – Halastus tuleb lepituse pärast – Päästetakse vaid tõelised patukahetsejad. Ligikaudu 74 eKr.\n\nAlma 43\n\nAlma ja tema pojad jutlustavad sõna – Soramlased ja teised nefilastest teisitimõtlejad saavad laamanlasteks – Laamanlased lähevad nefilaste vastu sõtta – Moroni varustab nefilased kaitserüüga – Issand ilmutab Almale laamanlaste strateegia – Nefilased kaitsevad oma kodusid, vabadusi, perekondi ja usundit – Moroni ja Lehhi sõjaväed piiravad laamanlased ümber. Ligikaudu 74 eKr.\n\nAlma 44\n\nMoroni käsib laamanlastel teha rahuleping või muidu nad hävitatakse – Serahemna lükkab ettepaneku tagasi ja lahing jätkub – Moroni sõjavägi võidab laamanlasi. Ligikaudu 74–73 eKr.\n\nAlma 45\n\nHeelaman usub Alma sõnu – Alma kuulutab prohvetlikult nefilaste hävitamisest – Ta õnnistab ja neab maad – Vaim võis Alma üles võtta otsekui Moosese – Lahkhelid Kirikus kasvavad. Ligikaudu 73 eKr.\n\nAlma 46\n\nAmalikia teeb salasepitsusi, et saada kuningaks – Moroni püstitab vabaduse tähise – Ta kogub rahva oma usundit kaitsma – Tõelisi usklikke kutsutakse kristlasteks – Joosepi jääki hoitakse – Amalikia ja teisitimõtlejad põgenevad Nefi maale – Need, kes ei taha toetada vabaduse aadet, surmatakse. Ligikaudu 73–72 eKr.\n\nAlma 47\n\nAmalikia kasutab reetlikkust, mõrvu ja salasepitsust, et saada laamanlaste kuningaks – Nefilastest teisitimõtlejad on pahelisemad ja metsikumad kui laamanlased. Ligikaudu 72 eKr.\n\nAlma 48\n\nAmalikia kihutab laamanlasi üles nefilaste vastu – Moroni valmistab oma rahvast ette kristlaste aadet kaitsma – Ta rõõmustab vabaduse üle ja on vägev Jumala mees. Ligikaudu 72 eKr.\n\nAlma 49\n\nSissetungivad laamanlased ei suuda enda kätte võtta kindlustatud Ammoniiha ja Noa linna – Amalikia neab Jumalat ja vannub, et joob Moroni verd – Heelaman ja tema vennad jätkavad Kiriku tugevdamist. Ligikaudu 72 eKr.\n\nAlma 50\n\nMoroni kindlustab nefilaste maad – Nad ehitavad palju uusi linnu – Sõjad ja hävitused saavad nefilaste osaks nende pahelisuse ja jäleduste päevadel – Teankum võidab Moriantonit ja tema teisitimõtlejaid – Nefiiha sureb ja tema poeg Pahoran asub kohtujärjele. Ligikaudu 72–67 eKr.\n\nAlma 51\n\nKuningamehed püüavad seadust muuta ja kuningat troonile seada – Rahva hääl toetab Pahorani ja vabadusemehi – Moroni sunnib kuningamehi kas kaitsma oma riiki või surema – Amalikia ja laamanlased vallutavad mitmed kindlustatud linnad – Teankum tõrjub laamanlaste sissetungi tagasi ja surmab Amalikia tema telgis. Ligikaudu 67–66 eKr.\n\nAlma 52\n\nAmmoron järgneb Amalikiale kui laamanlaste kuningas – Moroni, Teankum ja Lehhi juhivad nefilasi võidukas sõjas laamanlaste vastu – Muleki linn võetakse tagasi ja Jaakob, soramlane, tapetakse. Ligikaudu 66–64 eKr.\n\nAlma 53\n\nLaamanlastest vange kasutatakse Küllusliku linna kindlustamiseks – Lahkhelid nefilaste seas soodustavad laamanlaste võite – Heelaman võtab Ammoni rahva kahe tuhande noore poja juhtimise enda peale. Ligikaudu 64–63 eKr.\n\nAlma 54\n\nAmmoron ja Moroni peavad läbirääkimisi vangide vahetamiseks – Moroni nõuab, et laamanlased taganeksid ja lõpetaksid oma mõrvarlikud rünnakud – Ammoron nõuab, et nefilased paneksid maha oma relvad ja saaksid laamanlaste alamateks. Ligikaudu 63 eKr.\n\nAlma 55\n\nMoroni keeldub vange vahetamast – Laamanlaste valvureid meelitatakse end purju jooma ja nefilastest vangid vabastatakse – Giidi linn võetakse ära ilma verevalamiseta. Ligikaudu 63 eKr.\n\nAlma 56\n\nHeelaman saadab Moronile kirja, jutustades sõjaolukorrast laamanlastega – Antipus ja Heelaman saavutavad suure võidu laamanlaste üle – Heelamani kaks tuhat noort poega võitlevad imepärasel väel ja mitte kedagi neist ei tapeta. Salm 1, ligikaudu 62 eKr; salmid 2–19, ligikaudu 66 eKr; ja salmid 20–57, ligikaudu 65–64 eKr.\n\nAlma 57\n\nHeelaman jutustab Antipara vallutamisest ja alistumisest ja hiljem Kumeni kaitsmisest – Tema ammonlastest noorukid võitlevad sangarlikult; kõik saavad haavata, aga mitte keegi ei saa surma – Giid teatab laamanlastest vangide tapmisest ja põgenemisest. Ligikaudu 63 eKr.\n\nAlma 58\n\nHeelaman, Giid ja Teomner võtavad Manti linna ära sõjakavalusega – Laamanlased taanduvad – Ammoni rahva poegi hoitakse, kui nad püsivad kindlana oma vabaduse ja usu kaitsmisel. Ligikaudu 63–62 eKr.\n\nAlma 59\n\nMoroni palub Pahoranil tugevdada Heelamani vägesid – Laamanlased võtavad ära Nefiiha linna – Moroni on vihane valitsuse peale. Ligikaudu 62 eKr.\n\nAlma 60\n\nMoroni kaebab Pahoranile, et valitsus jätab sõjaväed hooletusse – Issand laseb õigemeelsetel saada tapetud – Nefilased peavad kasutama kõiki oma võimeid ja vahendeid, et päästa end vaenlaste käest – Moroni ähvardab valitsuse vastu sõtta tulla, kui tema sõjaväele abi ei anta. Ligikaudu 62 eKr.\n\nAlma 61\n\nPahoran jutustab Moronile ülestõusust ja valitsusele vastuhakkamisest – Kuningamehed vallutavad Sarahemla ja on liidus laamanlastega – Pahoran palub sõjaväe abi vastuhakkajate vastu. Ligikaudu 62 eKr.\n\nAlma 62\n\nMoroni marsib Pahorani aitamiseks Giideoni maale – Kuningamehed, kes keelduvad oma maad kaitsmast, surmatakse – Pahoran ja Moroni vallutavad tagasi Nefiiha – Palju laamanlasi ühineb Ammoni rahvaga – Teankum surmab Ammoroni ja ka ta ise saab surma – Laamanlased aetakse maalt välja ja kehtestatakse rahu – Heelaman läheb tagasi teenimistööle ja ehitab üles Kiriku. Ligikaudu 62–57 eKr.\n\nAlma 63\n\nSiblon ja hiljem Heelaman saavad endale pühad ülestähendused – Paljud nefilased rändavad põhjapoolsele maale – Haagot ehitab laevu, mis purjetavad läänemerele – Moroniiha võidab laamanlasi lahingus. Ligikaudu 56–52 eKr.\n\nHeelamani\n\n\n\n\n\n\nHeelamani 1\n\nPahoran Teine saab ülemkohtunikuks ja Kiskuumen mõrvab ta – Pakuumeni asub kohtujärjele – Koriantumr juhib laamanlaste vägesid, vallutab Sarahemla ja tapab Pakuumeni – Moroniiha võidab laamanlased ja vallutab Sarahemla tagasi ning Koriantumr tapetakse. Ligikaudu 52–50 eKr.\n\nHeelamani 2\n\nHeelaman, Heelamani poeg, saab ülemkohtunikuks – Gadianton juhib Kiskuumeni jõuku – Heelamani teenija surmab Kiskuumeni ja Gadiantoni jõuk põgeneb kõnnumaale. Ligikaudu 50–49 eKr.\n\nHeelamani 3\n\nPalju nefilasi rändab põhjapoolsele maale – Nad ehitavad tsementmaju ja teevad palju ülestähendusi – Kümned tuhanded pöörduvad usule ja nad ristitakse – Jumala sõna juhib inimesi päästele – Nefi, Heelamani poeg, asub kohtujärjele. Ligikaudu 49–39 eKr.\n\nHeelamani 4\n\nNefilaste teisitimõtlejad ja laamanlased ühendavad jõud ja vallutavad Sarahemla maa – Nefilaste kaotused tulevad nende pahelisuse pärast – Kirik kahaneb ja rahvas muutub nõrgaks nagu laamanlased. Ligikaudu 38–30 eKr.\n\nHeelamani 5\n\nNefi ja Lehhi pühendavad end jutlustamisele – Nende nimed kutsuvad neid kujundama oma elu oma esiisade järgi – Kristus lunastab need, kes meelt parandavad – Nefi ja Lehhi pööravad paljusid usule ja nad pannakse vangi ning tuli ümbritseb neid – Pimedusepilv varjab kolmsada inimest – Maa väriseb ja hääl käsib inimestel meelt parandada – Nefi ja Lehhi räägivad inglitega ja rahvahulk ümbritsetakse tulega. Ligikaudu 30 eKr.\n\nHeelamani 6\n\nÕigemeelsed laamanlased jutlustavad pahelistele nefilastele – Mõlemaid rahvaid saadab rahu ja külluse aastatel edu – Lutsifer, patu algataja, ärgitab paheliste südameid ja Gadiantoni röövleid mõrvadele ja pahelisusele – Röövlid võtavad võimust nefilaste valitsuses. Ligikaudu 29–23 eKr.\n\nHeelamani 7\n\nNefi hüljatakse põhjas ja ta pöördub tagasi Sarahemlasse – Ta palvetab oma aiatornis ja kutsub seejärel rahvast üles meelt parandama – või neil tuleb hukkuda. Ligikaudu 23–21 eKr.\n\nHeelamani 8\n\nRikutud kohtunikud püüavad ässitada rahvast Nefi vastu – Aabraham, Mooses, Seenos, Seenok, Esias, Jesaja, Jeremija, Lehhi ja Nefi – kõik tunnistasid Kristusest – Ilmutuse kaudu teatab Nefi ülemkohtuniku mõrvast. Ligikaudu 23–21 eKr.\n\nHeelamani 9\n\nSõnumitoojad leiavad ülemkohtuniku kohtujärjel surnult – Nad pannakse vangi ja hiljem vabastatakse – Inspiratsiooni kaudu tunneb Nefi ära Seantumi kui mõrvari – Mõned võtavad Nefi vastu kui prohveti. Ligikaudu 23–21 eKr.\n\nHeelamani 10\n\nIssand annab Nefile pitseerimisväe – Ta on volitatud siduma ja lahti päästma maa peal ja taevas – Ta käsib rahval meelt parandada või nad hukkuvad – Vaim viib teda ühe rahvahulga juurest teise juurde. Ligikaudu 21–20 eKr.\n\nHeelamani 11\n\nNefi veenab Issandat asendama nende sõda näljaga – Palju inimesi hukkub – Nad parandavad meelt ja Nefi palub tungivalt Issandalt vihma – Nefi ja Lehhi saavad palju ilmutusi – Gadiantoni röövlid seavad ennast maal kindlalt sisse. Ligikaudu 20–6 eKr.\n\nHeelamani 12\n\nInimesed on muutlikud ja rumalad ning kärmed tegema halba – Issand talitseb oma rahvast – Inimeste tühisust võrreldakse Jumala väega – Kohtupäeval saavad inimesed igavikulise elu või igavikulise needuse. Ligikaudu 6 eKr.\n\nHeelamani 13\n\nLaamanlane Saamuel kuulutab prohvetlikult nefilaste hävitamisest, kui nad meelt ei paranda – Nemad ja nende rikkus neetakse – Nad hülgavad prohvetid ja loobivad neid kividega; nad on ümber piiratud deemonitest ja otsivad õnne süütegude toimepanemisest. Ligikaudu 6 eKr.\n\nHeelamani 14\n\nSaamuel ennustab valgust öö ajal ja uut tähte Kristuse sündimisel – Kristus lunastab inimesed ajalikust ja vaimsest surmast – Tema surma tunnustähtede seas on kolmepäevane pimedus, kaljude lõhenemine ja suured murrangud looduses. Ligikaudu 6 eKr.\n\nHeelamani 15\n\nIssand talitses nefilasi, kuna ta armastas neid – Usule pöördunud laamanlased on usus kindlad ja vankumatud – Issand on halastav laamanlaste vastu viimsel ajal. Ligikaudu 6 eKr.\n\nHeelamani 16\n\nNefi ristib nefilased, kes usuvad Saamueli – Saamueli ei saa tappa meelt mitteparandavate nefilaste noolte ega kividega – Mõned teevad oma südame kõvaks ja teised näevad ingleid – Uskmatud ütlevad, et pole mõistlik uskuda Kristusesse ja tema tulekusse Jeruusalemmas. Ligikaudu 6–1 eKr.\n\n3. Nefi\n\n\n\n\n\n\n3. Nefi 1\n\nNefi, Heelamani poeg, lahkub maalt ja tema poeg Nefi peab ülestähendusi – Kuigi tunnustähti ja imetegusid on rohkesti, kavatsevad pahelised tappa õigemeelsed – Saabub Kristuse sünniöö – Antakse tunnustäht ja tõuseb uus täht – Valed ja pettused kasvavad ning Gadiantoni röövlid tapavad paljusid. Ligikaudu 1–4 pKr.\n\n3. Nefi 2\n\nPahelisus ja jäledused suurenevad rahva hulgas – Nefilased ja laamanlased ühinevad, et kaitsta end Gadiantoni röövlite eest – Usulepöördunud laamanlased muutuvad valgeks ja neid kutsutakse nefilasteks. Ligikaudu 5–16 pKr.\n\n3. Nefi 3\n\nGidiaani, Gadiantoni juht, nõuab, et Lakooneus ja nefilased alistuksid ja loobuksid oma maadest – Lakooneus määrab Gidgidooni vägede ülemjuhatajaks – Nefilased kogunevad Sarahemlas ja Küllusliku maal, et ennast kaitsta. Ligikaudu 16–18 pKr.\n\n3. Nefi 4\n\nNefilaste väed võidavad Gadiantoni röövlid – Gidiaani tapetakse ja tema järglane Semnariia puuakse üles – Nefilased ülistavad oma võitude eest Issandat. Ligikaudu 19–22 pKr.\n\n3. Nefi 5\n\nNefilased parandavad meelt ja hülgavad oma patud – Mormon kirjutab oma rahva ajalugu ja kuulutab neile igavikulist sõna – Iisrael kogutakse kokku pikaaegsest hajutatusest. Ligikaudu 22–26 pKr.\n\n3. Nefi 6\n\nNefilasi saadab edu – Tekivad uhkus, rikkus ja klassierinevused – Kirikus on lõhenemine lahkhelide tõttu – Saatan juhib rahvast avalikus vastuhakus – Paljud prohvetid hüüavad meeleparandust ja nad tapetakse – Nende mõrvajad teevad salasepitsusi valitsemisvõimu ülevõtmiseks. Ligikaudu 26–30 pKr.\n\n3. Nefi 7\n\nÜlemkohtunik mõrvatakse, valitsemisvõim hävitatakse ja rahvas jaguneb suguharudesse – Kristusevastane Jaakob saab salajase liidu kuningaks – Nefi jutlustab meeleparandusest ja usust Kristusesse – Inglid teenivad teda iga päev ja ta äratab oma venna surnuist – Paljud parandavad meelt ja nad ristitakse. Ligikaudu 30–33 pKr.\n\n3. Nefi 8\n\nTormid, maavärinad, tulekahjud, keeristuuled ja teised loodusõnnetused tunnistavad Kristuse ristilöömisest – Palju inimesi hävitatakse – Kolm päeva katab maad pimedus – Need, kes jäävad ellu, oigavad oma saatuse pärast. Ligikaudu 33–34 pKr.\n\n3. Nefi 9\n\nKristuse hääl kuulutab pimeduses paljude inimeste ja linnade hävitamist nende pahelisuse pärast – Ta kuulutab ka oma jumalikkust, teatab, et Moosese seadus on täidetud, ning kutsub inimesi tulema tema juurde ja saama päästetud. Ligikaudu 34 pKr.\n\n3. Nefi 10\n\nMitme tunni vältel on maa peal vaikus – Kristuse hääl lubab koguda oma rahva, nagu kana kogub oma tibud – Alles on rahva õigemeelsem osa. Ligikaudu 34–35 pKr.\n\n3. Nefi 11\n\nIsa tunnistab oma Armastatud Pojast – Kristus ilmub ja kuulutab oma lepitust – Rahvas katsub haavajälgi tema kätes ja jalgades ja küljes – Nad hüüavad Hosianna – Ta annab ristimistalituse mooduse ja viisi – Tülitsemise vaim on kuradist – Kristuse õpetus on, et inimesed peavad uskuma ja saama ristitud ning saama Püha Vaimu. Ligikaudu 34 pKr.\n\n3. Nefi 12\n\nJeesus kutsub ja volitab Kahtteist – Ta peab nefilastele jutluse, mis sarnaneb Mäejutlusele – Ta kõneleb õndsakskiitmistest – Tema õpetused ületavad Moosese seaduse ja on sellest tähtsamal kohal – Inimestel on kästud olla täiuslikud, nii nagu tema ja tema Isa on täiuslikud – Võrdle Matteuse 5. peatükiga. Ligikaudu 34 pKr.\n\n3. Nefi 13\n\nJeesus õpetab nefilastele Meie Isa palve – Neil tuleb koguda varandusi taevasse – Kahtteist kästakse oma teenimistöös mitte mõelda ajalike asjade peale – Võrdle Matteuse 6. peatükiga. Ligikaudu 34 pKr.\n\n3. Nefi 14\n\nJeesus käsib: Ärge mõistke kohut; paluge Jumalat; pange tähele valeprohveteid – Ta lubab päästet nendele, kes teevad Isa tahet – Võrdle Matteuse 7. peatükiga. Ligikaudu 34 pKr.\n\n3. Nefi 15\n\nJeesus kuulutab, et Moosese seadus on täidetud temas – Nefilased on need teised lambad, kellest ta rääkis Jeruusalemmas – Süütegude pärast ei tea Issanda rahvas Jeruusalemmas Iisraeli hajutatud lammastest. Ligikaudu 34 pKr.\n\n3. Nefi 16\n\nJeesus külastab teisi Iisraeli kadunud lambaid – Viimsel ajal läheb evangeelium paganatele ja siis Iisraeli kojale – Issanda rahvas näeb silmast silma, kui ta toob tagasi Siioni. Ligikaudu 34 pKr.\n\n3. Nefi 17\n\nJeesus juhatab rahvast mõtlema tema sõnade üle ja paluma mõistmist – Ta teeb terveks nende haiged – Ta palvetab inimeste eest kõnes, mida ei saa kirjutada – Inglid teenivad ja nende väikesed lapsed on tulest ümbritsetud. Ligikaudu 34 pKr.\n\n3. Nefi 18\n\nJeesus seab nefilaste hulgas sisse sakramendi – Neil kästakse alati palvetada tema nimel – Need, kes ei söö tema ihu ega joo tema verd väärilistena, on neetud – Jüngritele antakse vägi Püha Vaimu andmiseks. Ligikaudu 34 pKr.\n\n3. Nefi 19\n\nKaksteist jüngrit teenivad rahva seas ja palvetavad, et saada Püha Vaimu – Jüngrid ristitakse ja nad saavad Püha Vaimu ning saavad osa inglite teenimisest – Jeesus palvetab, kasutades sõnu, mida ei saa kirjutada – Ta on nende nefilaste ülimalt suure usu tunnistajaks. Ligikaudu 34 pKr.\n\n3. Nefi 20\n\nJeesus hangib imepäraselt leiba ja veini ning annab inimestele taas sakramenti – Jaakobi jääk tuleb Issanda, oma Jumala tundmisele ja nad pärivad Ameerika – Jeesus on prohvet samuti nagu Mooses ja nefilased on prohvetite lapsed – Teised Issanda rahva seast kogutakse Jeruusalemma. Ligikaudu 34 pKr.\n\n3. Nefi 21\n\nIisrael kogutakse kokku siis, kui ilmub Mormoni Raamat – Paganad rajatakse vaba rahvana Ameerikas – Nad päästetakse, kui nad usuvad ja on sõnakuulelikud; muidu nad lõigatakse ära ja hävitatakse – Iisrael ehitab üles Uue Jeruusalemma ja kadunud suguharud tulevad tagasi. Ligikaudu 34 pKr.\n\n3. Nefi 22\n\nViimsetel päevadel rajatakse Siion ja tema vaiad ning Iisrael kogutakse halastuse ja õrnusega – Nad võidutsevad – Võrdle Jesaja 54. peatükiga. Ligikaudu 34 pKr.\n\n3. Nefi 23\n\nJeesus kiidab heaks Jesaja sõnad – Ta käsib rahval uurida prohveteid – Laamanlase Saamueli sõnad ülestõusmisest lisatakse nende ülestähendustele. Ligikaudu 34 pKr.\n\n3. Nefi 24\n\nIssanda sõnumitooja valmistab teed teiseks tulemiseks – Kristus istub kohut mõistma – Iisraelil on kästud maksta kümnist ja ohvriande – Peetakse meelespidamise raamatut – Võrdle Malakia 3. peatükiga. Ligikaudu 34 pKr.\n\n3. Nefi 25\n\nTeisel tulemisel põletatakse uhked ja pahelised kui kõrred – Eelija tuleb tagasi enne seda suurt ja kardetavat päeva – Võrdle Malakia 3. peatükiga. Ligikaudu 34 pKr.\n\n3. Nefi 26\n\nJeesus selgitab kõike algusest peale kuni lõpuni – Imikud ja lapsed väljendavad imepäraseid asju, millest ei saa kirjutada – Neil, kes on Kristuse kirikust, on kõik omavahel ühine. Ligikaudu 34 pKr.\n\n3. Nefi 27\n\nJeesus käsib neil kutsuda Kirikut tema nimega – Tema missioon ja lepitav ohver moodustavad tema evangeeliumi – Inimestel kästakse meelt parandada ja saada ristitud, et nad võiksid saada pühitsetud Püha Vaimuga – Neil tuleb olla, just nagu on Jeesus. Ligikaudu 34–35 pKr.\n\n3. Nefi 28\n\nKaheteistkümnest jüngrist üheksa soovivad ja neile lubatakse pärisosa Kristuse kuningriigis, kui nad surevad – Kolm nefilast soovivad ja neile antakse vägi surma üle, nii et nad jäävad maa peale, kuni Jeesus taas tuleb – Nad muudetakse ja nad näevad asju, millest pole seadusekohane rääkida ja nad teenivad praegu inimeste seas. Ligikaudu 34–35 pKr.\n\n3. Nefi 29\n\nMormoni Raamatu ilmumine on tunnustäht, et Issand on alustanud Iisraeli kogumist ja oma lepingute täitmist – Need, kes hülgavad tema viimse aja ilmutused ja annid, neetakse. Ligikaudu 34–35 pKr.\n\n3. Nefi 30\n\nViimse aja paganatel kästakse meelt parandada, tulla Kristuse juurde ning saada arvatud Iisraeli koja hulka. Ligikaudu 34–35 pKr.\n\n4. Nefi\n\nNefilased ja laamanlased pöörduvad kõik Issandasse – Neil on kõik ühine; nad teevad imesid ja neid saadab maal edu – Pärast kahte sajandit tekivad jagunemised, kurjad teod, valekirikud ja tagakiusamised – Pärast kolmesadat aastat on nii nefilased kui ka laamanlased pahelised – Ammaron peidab pühad ülestähendused. Ligikaudu 35–321 pKr.\n\nMormoni\n\n\n\n\n\n\nMormoni 1\n\nAmmaron juhendab Mormonit pühade ülestähenduste suhtes – Algab sõda nefilaste ja laamanlaste vahel – Kolm nefilast võetakse ära – Võimust võtavad pahelisus, uskmatus, nõidused ja nõiakunst. Ligikaudu 321–326 pKr.\n\nMormoni 2\n\nMormon juhib nefilaste vägesid – Veri ja veresaun sööstavad üle maa – Nefilased kurdavad ja leinavad neetutele omase kurbusega – Nende armupäev on möödunud – Mormon saab Nefi plaadid – Sõjad kestavad edasi. Ligikaudu 327–350 pKr.\n\nMormoni 3\n\nMormon hüüab meeleparandust nefilastele – Nad saavutavad suure võidu ja rõõmutsevad oma jõu üle – Mormon keeldub neid juhtimast ja ta palved nende eest on ilma usuta – Mormoni raamat kutsub Iisraeli kahtteist suguharu uskuma evangeeliumisse. Ligikaudu 360–362 pKr.\n\nMormoni 4\n\nSõda ja veresaun jätkuvad – Pahelised karistavad pahelisi – Suurem pahelisus kui kunagi varem võtab võimust kogu Iisraelis – Naisi ja lapsi ohverdatakse ebajumalatele – Laamanlased hakkavad nefilasi hävitama. Ligikaudu 363–375 pKr.\n\nMormoni 5\n\nMormon juhib taas nefilaste vägesid veristes lahingutes ja veresaunas – Mormoni Raamat ilmub, et veenda kogu Iisraeli, et Jeesus on Kristus – Oma uskmatuse pärast hajutatakse laamanlased ja Vaim lakkab nendega heitlemast – Nad saavad viimsel ajal evangeeliumi paganatelt. Ligikaudu 375–384 pKr.\n\nMormoni 6\n\nNefilased kogunevad Kumoora maale otsustavateks lahinguteks – Mormon peidab pühad ülestähendused Kumoora künkasse – Laamanlased on võidukad ja nefilaste rahvas hävitatakse – Sajad tuhanded tapetakse mõõgaga. Ligikaudu 385 pKr.\n\nMormoni 7\n\nMormon kutsub viimse aja laamanlasi uskuma Kristusesse, vastu võtma tema evangeeliumi ja saama päästetud – Kõik, kes usuvad Piiblit, usuvad ka Mormoni Raamatut. Ligikaudu 385 pKr.\n\nMormoni 8\n\nLaamanlased otsivad ja hävitavad nefilasi – Mormoni Raamat ilmub Jumala väe läbi – Häda kuulutatakse neile, kes õhkavad välja viha ja vaenu Issanda töö vastu – Nefilaste ülestähendus ilmub pahelisuse, mandumise ja usust taganemise päeval. Ligikaudu 400–421 pKr.\n\nMormoni 9\n\nMoroni hüüab nendele, kes ei usu Kristusesse, et nad parandaksid meelt – Ta kuulutab imede Jumalast, kes annab ilmutusi ja valab välja ande ja tunnustähti usklikele – Imed lõppevad uskmatuse pärast – Tunnustähed järgnevad neile, kes usuvad – Inimesi õhutatakse olema targad ja pidama kinni käskudest. Ligikaudu 401–421 pKr.\n\nEteri\n\n\n\n\n\n\nEteri 1\n\nMoroni lühendab Eteri kirjutused – Esitatakse Eteri sugupuu – Jeredlaste keelt ei aeta segi Paabeli torni juures – Issand lubab juhtida nad parimale maale ja teha neist suure rahva.\n\nEteri 2\n\nJeredlased valmistuvad teekonnaks tõotatud maale – See on parim maa, kus inimesed peavad teenima Kristust või nad pühitakse ära – Issand räägib Jeredi vennale kolm tundi – Jeredlased ehitavad pargaseid – Issand palub Jeredi vennal teha ettepanek, kuidas saada pargastesse valgust.\n\nEteri 3\n\nJeredi vend näeb Issanda sõrme, kui ta puudutab kuutteist kivi – Kristus näitab oma vaimukeha Jeredi vennale – Neid, kellel on täiuslik teadmine, ei saa eemal hoida sellest, mis on teispool eesriiet – Antakse tõlkijad, et jeredlaste ülestähendust päevavalgele tuua.\n\nEteri 4\n\nMoronil kästakse pitseerida Jeredi venna kirjutused – Neid ei ilmutata enne, kui inimestel on selline usk nagu Jeredi vennal – Kristus käsib inimestel uskuda tema ja ta jüngrite sõnu – Inimestel kästakse meelt parandada, uskuda evangeeliumi ning saada päästetud.\n\nEteri 5\n\nKolm tunnistajat ja töö ise seisavad tunnistusena Mormoni Raamatu tõepärasusest.\n\nEteri 6\n\nTuuled ajavad jeredlaste pargaseid tõotatud maa suunas – Inimesed ülistavad Issandat tema headuse eest – Oriiha määratakse nende kuningaks – Jered ja tema vend surevad.\n\nEteri 7\n\nOriiha valitseb õigemeelsuses – Keset anastust ja võitlust rajatakse Suuli ja Kohori võistlevad kuningriigid – Prohvetid mõistavad hukka rahva pahelisuse ja ebajumalakummardamise, mispeale rahvas meelt parandab.\n\nEteri 8\n\nVõitlus ja tüli kuningriigi pärast – Akiis moodustab salajase liidu, et mõrvata kuningas – Salajased liidud on kuradist ja viivad rahvaste hävituseni – Nüüdisaegseid paganaid hoiatatakse salajase liidu eest, mis püüab kukutada kõikide maade, rahvaste ja riikide vabadust.\n\nEteri 9\n\nKuningriik antakse ühelt teisele pärandamise, salasepitsuse ja mõrvamise kaudu – Emer nägi Õigemeelsuse Poega – Paljud prohvetid hüüavad meeleparandust – Rahvast vaevavad näljahäda ja mürkmaod.\n\nEteri 10\n\nÜks kuningas järgneb teisele – Mõned kuningad on õigemeelsed, teised pahelised – Kui valitseb õigemeelsus, siis Issand õnnistab rahvast ja laseb edul neid saata.\n\nEteri 11\n\nSõjad, lahkhelid ja pahelisus valitsevad jeredlaste elus – Prohvetid ennustavad jeredlaste täielikku hävitamist, kui nad meelt ei paranda – Rahvas hülgab prohvetite sõnad.\n\nEteri 12\n\nProhvet Eter õhutab rahvast uskuma Jumalasse – Moroni jutustab imetegudest ja imepärastest asjadest, mida on tehtud usu läbi – Usk võimaldas Jeredi vennal näha Kristust – Issand annab inimestele nõrkuse, et nad võiksid olla alandlikud – Jeredi vend liigutas Serini mäge usu abil – Usk, lootus ja ligimesearmastus on vajalikud päästeks – Moroni nägi Jeesust näost näkku.\n\nEteri 13\n\nEter räägib Uuest Jeruusalemmast, mille ehitab Ameerikasse Joosepi seeme – Ta kuulutab prohvetlikult, ta aetakse välja, ta kirjutab jeredlaste ajalugu ja kuulutab ette jeredlaste hävitamist – Sõda raevutseb üle kogu maa.\n\nEteri 14\n\nRahva süüteod toovad maale needuse – Koriantumr astub lahingusse Gileadi, siis Liibi ja seejärel Siisi vastu – Veri ja veresaun katavad maad.\n\nEteri 15\n\nMiljonid jeredlased tapetakse lahingus – Siis ja Koriantumr koguvad kõik inimesed surmavaks lahinguks – Issanda Vaim lakkab nendega heitlemast – Jeredlaste rahvas hävitatakse täielikult – Ainult Koriantumr jääb.\n\nMoroni\n\n\n\n\n\n\nMoroni 1\n\nMoroni kirjutab laamanlaste kasuks – Nefilased, kes ei taha Kristust salata, surmatakse. Ligikaudu 401–421 pKr.\n\nMoroni 2\n\nJeesus andis kaheteistkümnele nefilasest jüngrile väe anda Püha Vaimu andi. Ligikaudu 401–421 pKr.\n\nMoroni 3\n\nVanemad pühitsevad preestrid ja õpetajad ametisse käte pealepanemisega. Ligikaudu 401–421 pKr.\n\nMoroni 4\n\nSelgitatakse, kuidas vanemad ja preestrid õnnistavad sakramendileiba. Ligikaudu 401–421 pKr.\n\nMoroni 5\n\nEsitatakse sakramendiveini õnnistamisviis. Ligikaudu 401–421 pKr.\n\nMoroni 6\n\nMeeleparandust tegevad isikud ristitakse ja kaasatakse osadusse – Kiriku liikmetele, kes teevad meeleparandust, andestatakse – Kiriku koosolekuid juhatatakse Püha Vaimu väel. Ligikaudu 401–421 pKr.\n\nMoroni 7\n\nKutse Issanda rahusse pääsemiseks – Palvetage tõsise kavatsusega – Kristuse Vaim võimaldab inimestel eristada head halvast – Saatan veenab inimesi salgama Kristust ja tegema halba – Prohvetid teevad ilmsiks Kristuse tulemise – Usu läbi tehakse imesid ja teenivad inglid – Inimesed peaksid lootma igavest elu ja hoidma ligimesearmastust. Ligikaudu 401–421 pKr.\n\nMoroni 8\n\nVäikeste laste ristimine on jäledus – Väikesed lapsed on elavad Kristuses tänu Lepitusele – Usk, meeleparandus, tasadus ja südame vagadus, Püha Vaimu vastuvõtmine ja lõpuni vastupidamine viivad päästele. Ligikaudu 401–421 pKr.\n\nMoroni 9\n\nNii nefilased kui ka laamanlased on kõlvatud ja mandunud – Nad piinavad ja tapavad üksteist – Mormon palvetab, et arm ja headus jääksid Moroniga igavesti. Ligikaudu 401–421 pKr.\n\nMoroni 10\n\nTunnistus Mormoni Raamatust tuleb Püha Vaimu väel – Vaimu ande jagatakse usklikele – Vaimsed annid käivad alati usuga kaasas – Moroni sõnad kõnelevad põrmust – Tulge Kristuse juurde, saage täiustatud temas ja pühitsege oma hinged. Ligikaudu 421 pKr.\n\n", "explanation 0": "[center][font_size=26]Lühike selgitus Mormoni Raamatu kohta[/font_size][/center]\n\nMormoni Raamat on püha ülestähendus muistse Ameerika rahvastest ja on uurendatud metallist lehtedele. Raamatus endas on juttu nelja liiki metallplaatidest:\n\nNefi plaadid, mida oli kahte sorti: väikesed plaadid ja suured plaadid. Esimesed olid pühendatud rohkem vaimsetele küsimustele ning prohvetite teenimistööle ja õpetustele, samas kui teised olid täidetud peamiselt nende inimeste ilmaliku ajalooga (1. Nefi 9:2–4). Ent Moosia ajast peale sisaldasid ka suured plaadid suuremaid vaimse tähtsusega sõnumeid.\n\nMormoni plaadid, mis koosnevad Mormoni tehtud lühendusest Nefi suurtelt plaatidelt koos paljude kommentaaridega. Need plaadid sisaldasid ka Mormoni jätkatud ajalookirjeldust ja tema poja Moroni täiendusi.\n\nEteri plaadid, millel on ära toodud jeredlaste ajalugu. Selle ülestähenduse lühendas Moroni, kes paigutas vahele omapoolseid märkusi ja liitis selle ülestähenduse üldise ajalooga pealkirja all „Eteri raamat”.\n\nVaskplaadid, mis Lehhi rahvas tõi kaasa Jeruusalemmast aastal 600 eKr. Need sisaldasid „viit Moosese raamatut … ja samuti juutide ülestähendust algusest peale kuni Juuda kuninga Sidkija valitsemisaja alguseni välja; ja samuti pühade prohvetite prohvetlikke kuulutusi” (1. Nefi 5:11–13). Mormoni Raamatus esineb nendelt plaatidelt palju tsitaate, mis pärinevad Jesajalt ja teistelt Piibli ja veel muudeltki prohvetitelt.\n\nMormoni Raamat sisaldab viitteist peamist osa või jagu, mida kõiki peale ühe nimetatakse raamatuteks, mis on nime saanud oma peamise autori nime järgi. Esimene osa (esimesed kuus raamatut, lõpetades Omniga) on tõlge Nefi väikestelt plaatidelt. Omni ja Moosia raamatute vahel on lisa nimega Mormoni sõnad. See lisa seob väikestele plaatidele uurendatud ülestähendusi Mormoni lühendusega suurtelt plaatidelt.\n\nKõige pikem osa, Moosiast kuni Mormoni 7. peatükini kaasa arvatud, on tõlge Mormoni lühendusest Nefi suurtelt plaatidelt. Lõpposa Mormoni 8. peatükist kuni raamatu lõpuni on uurendanud Mormoni poeg Moroni, kes pärast oma isa eluloo ülestähenduse lõpetamist lühendas jeredlaste ülestähenduse (Eteri raamatuna) ja lisas hiljem osad, mida tuntakse Moroni raamatuna.\n\nUmbes aastal 421 pKr pitseeris Moroni, viimane nefilaste prohvet-ajaloolane, püha ülestähenduse ja peitis selle Issandale, et see toodaks esile viimsel ajal, nagu Jumala hääl oli ennustanud tema muistsete prohvetite kaudu. Aastal 1823 pKr külastas seesama Moroni, siis juba ülestõusnud isikuna prohvet Joseph Smithi ja andis hiljem need uurendatud plaadid temale.\n\nKäesolev trükk: Mormoni Raamatu viimastes ingliskeelsetes trükkides on kordunud mõned väikesed vead. Käesoleva tõlke aluseks on korrigeeritud ingliskeelne tekst, mis lähtub prohvet Joseph Smithi toimetatud trükieelsetest käsikirjadest ja esialgsetest väljaannetest.\n\n", "1-ne 1": "[center][font_size=26]Esimene Nefi raamat[/font_size][/center]\n\nTema valitsemine ja teenimistöö\n\nAruanne Lehhist ja tema naisest Saariast ning tema neljast pojast, keda kutsutakse (alates kõige vanemast) Laamaniks, Lemueliks, Samiks ja Nefiks. Issand hoiatab Lehhit, et ta lahkuks Jeruusalemma maalt, kuna ta kuulutab rahvale prohvetlikult nende süütegude kohta ja nad püüavad võtta temalt elu. Ta teeb oma perekonnaga kolmepäevase rännaku kõnnumaale. Nefi võtab oma vennad kaasa ja pöördub tagasi Jeruusalemma maale juutide ülestähenduste järele. Aruanne nende kannatustest. Nad võtavad naiseks Ismaeli tütred. Nad võtavad oma perekonnad ja lahkuvad kõnnumaale. Nende kannatused ja vaevad kõnnumaal. Nende liikumise kulg. Nad jõuavad suurte vete äärde. Nefi vennad hakkavad talle vastu. Ta ajab nad segadusse ja ehitab laeva. Nad nimetavad selle koha Külluslikuks. Nad ületavad suured veed tõotatud maale ja nii edasi. See on Nefi aruande järgi ehk teiste sõnadega: mina, Nefi, kirjutasin selle ülestähenduse.\n\n[center][font_size=26]1. peatükk[/font_size][/center]\n\n[i]Nefi alustab ülestähendust oma rahvast. Lehhi näeb nägemuses tulesammast ja loeb prohvetlike kuulutuste raamatust. Ta ülistab Jumalat, kuulutab ette Messia tulekut ja kuulutab prohvetlikult Jeruusalemma peatsest hävitamisest. Juudid kiusavad teda taga. Ligikaudu 600 eKr.[/i]\n\n1 Mina, Nefi, olles sündinud headest vanematest, seepärast õpetati mind mõningal määral kõiges, mida minu isa teadis, ja olles näinud palju kannatusi oma päevade jooksul, ometi olles Issanda poolt kõrgelt soositud kõik oma päevad; jah, omades suurt teadmist Jumala headusest ja saladustest, seepärast teen ma ülestähenduse oma tegemistest oma päevil.\n\n2 Jah, ma teen ülestähenduse oma isa keeles, mis koosneb juutide teadmistest ja egiptlaste keelest.\n\n3 Ja ma tean, et ülestähendus, mida ma teen, on õige ja ma teen seda omaenda käega ja ma teen seda oma teadmiste järgi.\n\n4 Sest sündis Juuda kuninga Sidkija esimese valitsemisaasta alguses (minu isa Lehhi oli elanud Jeruusalemmas kõik oma päevad); ja selsamal aastal tuli sinna palju prohveteid, kuulutades rahvale prohvetlikult, et nad peavad meelt parandama või see suur linn Jeruusalemm peab saama hävitatud.\n\n5 Mispärast, sündis, et minu isa Lehhi palus teel olles Issandat, jah, nimelt kogu oma südamest oma rahva eest.\n\n6 Ja sündis, et kui ta palus Issandat, ilmus tulesammas ja jäi seisma tema ette kaljule ning ta nägi ja kuulis palju; ja tänu asjadele, mida ta nägi ja kuulis, vabises ja värises ta üliväga.\n\n7 Ja sündis, et ta läks tagasi oma majja Jeruusalemmas ja heitis oma voodisse, olles haaratud Vaimust ja neist asjadest, mida ta oli näinud.\n\n8 Ja olles nõnda Vaimust haaratud, viidi ta nägemuses ära, koguni nii, et ta nägi taevaid avanemas ja ta mõistis, et ta nägi Jumalat istumas oma troonil ümbritsetuna arvututest inglite hulkadest laulmise ja oma Jumala ülistamise meeleolus.\n\n9 Ja sündis, et ta nägi Ühte taeva keskelt alla laskumas, ja ta nägi, et tema sära oli suurem kui keskpäevasel päikesel.\n\n10 Ja ta nägi temale järgnemas veel kahtteist ja nende sära ületas tähtede oma taevavõlvil.\n\n11 Ja nad tulid alla ja käisid mööda maa pinda; ja esimene tuli ja seisis minu isa ees ja andis temale raamatu ning käskis tal lugeda.\n\n12 Ja sündis, et seda lugedes täitus ta Issanda Vaimuga.\n\n13 Ja ta luges, öeldes: Häda, häda Jeruusalemmale, sest ma olen näinud sinu jäledusi! Jah, ja palju asju luges minu isa Jeruusalemma kohta – et see ja selle elanikud hävitatakse; paljud hukkuvad mõõga läbi ja paljud viiakse ära vangidena Babüloni.\n\n14 Ja sündis, et kui minu isa oli lugenud ja näinud palju suuri ja imepäraseid asju, hüüdis ta Issandale mitmeid asju nagu: Suured ja imepärased on Sinu tööd, oo Issand, Kõikvõimas Jumal! Sinu troon on kõrgel taevais ja Sinu vägi ja headus ja halastus on üle kõikide maailma elanike, ja kuna sa oled halastav, ei lase sa sündida, et need, kes tulevad Sinu juurde, hukkuvad!\n\n15 Ja niiviisi kõneledes kiitis minu isa oma Jumalat, sest ta hing rõõmustas ja kogu ta süda oli paisunud asjade tõttu, mida ta oli näinud, jah, mida Issand oli temale näidanud.\n\n16 Ja nüüd, mina, Nefi, ei tee täielikku aruannet asjadest, mis mu isa on kirjutanud, sest ta on kirjutanud palju asju, mida ta nägi nägemustes ja unenägudes; ja samuti on ta kirjutanud palju asju, mida ta prohvetlikult kuulutas ja rääkis oma lastele, millest ma ei tee täielikku aruannet.\n\n17 Aga ma teen aruande oma tegemistest oma päevade jooksul. Vaata, ma lühendan oma isa ülestähenduse plaatidele, mis ma olen teinud omaenda kätega; mispärast, pärast seda, kui ma olen lühendanud oma isa ülestähenduse, teen ma aruande omaenda elust.\n\n18 Seepärast, ma tahan, et te teaksite, et pärast seda, kui Issand oli näidanud nii palju imepäraseid asju minu isale Lehhile, jah, Jeruusalemma hävitamise kohta, vaata, ta läks välja inimeste sekka ja hakkas prohvetlikult kuulutama ning teatama neile asju, mida ta oli nii näinud kui ka kuulnud.\n\n19 Ja sündis, et juudid pilkasid teda nende asjade pärast, mida ta nende kohta tunnistas; sest ta tõepoolest tunnistas nende pahelisusest ja nende jäledustest; ja ta tunnistas, et asjad, mida ta nägi ja kuulis, ja samuti asjad, mida ta oli lugenud raamatust, tegid selgelt ilmsiks kellegi Messia tuleku ja ka maailma lunastuse.\n\n20 Ja kui juudid neid asju kuulsid, said nad tema peale vihaseks; jah, just nagu vana aja prohvetite peale, keda nad olid välja ajanud ja kividega loopinud ja tapnud; ja nad püüdsid ka temalt elu võtta. Aga vaata, mina, Nefi, näitan teile, et Issanda õrn halastus saab osaks kõigile neile, kelle ta on välja valinud nende usu pärast, et teha nad vägevaks koguni pääsemise väeni välja.\n\n", "1-ne 2": "[center][font_size=26]2. peatükk[/font_size][/center]\n\n[i]Lehhi viib oma perekonna kõnnumaale Punase mere äärde. Nad jätavad oma vara maha. Lehhi toob Issandale ohverduse ja õpetab oma poegi käskudest kinni pidama. Laaman ja Lemuel nurisevad oma isaga. Nefi on sõnakuulelik ja palvetab usus; Issand räägib temale ja ta valitakse valitsema oma vendade üle. Ligikaudu 600 eKr.[/i]\n\n1 Sest vaata, sündis, et Issand rääkis minu isale, jah, just nimelt unenäos ning ütles temale: Õnnistatud oled sina, Lehhi, nende asjade pärast, mida sa oled teinud; ja kuna sa oled olnud ustav ja kuulutanud sellele rahvale asju, mis ma sul käskisin, vaata, nad püüavad võtta su elu!\n\n2 Ja sündis, et Issand käskis minu isa, just nimelt unenäos, et ta peab võtma oma perekonna ja lahkuma kõnnumaale.\n\n3 Ja sündis, et ta oli Issanda sõnale kuulelik, mispärast, ta tegi, nagu Issand teda oli käskinud.\n\n4 Ja sündis, et ta lahkus kõnnumaale. Ja ta jättis maha oma maja ja oma pärandmaa ja oma kulla ja oma hõbeda ja oma hinnalised asjad ja ei võtnud kaasa mitte midagi muud kui oma pere ja toiduvarud ning telgid ja lahkus kõnnumaale.\n\n5 Ja ta jõudis ääremaale Punase mere kalda lähedal ja ta rändas kõnnumaal, ääremaal, mis on lähemal Punasele merele; ja ta rändas kõnnumaal oma perekonnaga, kuhu kuulusid minu ema Saaria ja mu vanemad vennad, kes olid Laaman, Lemuel ja Sam.\n\n6 Ja sündis, et kui ta oli rännanud kõnnumaal kolm päeva, püstitas ta oma telgi orgu veejõe äärde.\n\n7 Ja sündis, et ta ehitas kividest altari ja tegi ohverduse Issandale ning tänas Issandat, meie Jumalat.\n\n8 Ja sündis, et ta nimetas selle jõe Laamaniks ja see voolas Punasesse merre; ja org asus ääremaal selle suudme lähedal.\n\n9 Ja kui minu isa nägi, et jõe vesi voolab Punase mere allikasse, rääkis ta Laamanile, öeldes: Oo, et sa oleksid nagu see jõgi, voolates pidevalt kõige õigemeelsuse allikasse!\n\n10 Ja ta rääkis samuti Lemuelile: Oo, et sa oleksid nagu see org, kindel ja vankumatu ja kõrvalekaldumatu Issanda käskudest kinnipidamisel!\n\n11 Nüüd, seda ütles ta Laamani ja Lemueli kangekaelsuse pärast, sest vaata, nad nurisesid paljudes asjades oma isaga, kuna ta oli nägemustega mees ja oli juhtinud nad välja Jeruusalemma maalt, jättes maha nende pärandmaa ja nende kulla ja nende hõbeda ja nende hinnalised asjad, et hukkuda kõnnumaal. Ja seda, nad ütlesid, on ta teinud oma südame rumalate ettekujutuste pärast.\n\n12 Ja nõnda, Laaman ja Lemuel, kes olid kõige vanemad, nurisesid oma isaga. Ja nad nurisesid, kuna nad ei tundnud selle Jumala tegusid, kes oli nad loonud.\n\n13 Ka ei uskunud nad, et Jeruusalemm, see suur linn, võiks saada hävitatud prohvetite sõnade järgi. Ja nad sarnanesid juutidega Jeruusalemmas, kes püüdsid võtta mu isa elu.\n\n14 Ja sündis, et mu isa rääkis nendele Lemueli orus väega, olles täis Vaimu, kuni nende kehad hakkasid tema ees värisema. Ja ta ajas nad segadusse, nii et nad ei julgenud talle vastu hakata, mispärast, nad tegid, nagu ta neid käskis.\n\n15 Ja mu isa elas telgis.\n\n16 Ja sündis, et mina, Nefi, olles ülimalt noor, ent ometi suurt kasvu, ja mul oli ka suur soov tunda Jumala saladusi, mispärast, ma hüüdsin Issanda poole; ja vaata, ta kõneles minuga ja pehmendas minu südant, nii et ma uskusin kõiki sõnu, mis minu isa oli rääkinud; mispärast, mina ei hakanud talle vastu nagu minu vennad.\n\n17 Ja ma rääkisin Samile, tehes talle teatavaks asju, mis Issand oli oma Püha Vaimu läbi mulle ilmsiks teinud. Ja sündis, et ta uskus minu sõnu.\n\n18 Ent vaata, Laaman ja Lemuel ei tahtnud mu sõnu kuulda võtta, ja olles kurb nende kõvasüdamelisuse pärast, hüüdsin ma Issanda poole nende eest.\n\n19 Ja sündis, et Issand rääkis minule, öeldes: Õnnistatud oled sina, Nefi, sinu usu pärast, sest sa oled mind südame vagaduses usinasti otsinud.\n\n20 Ja kuivõrd te peate kinni minu käskudest, saadab teid edu ja teid juhitakse tõotatud maale, jah, nimelt maale, mille ma olen teie jaoks ette valmistanud; jah, maale, mis on kõikidest maadest parim.\n\n21 Ja kuivõrd sinu vennad sulle vastu hakkavad, lõigatakse nad Issanda juurest ära.\n\n22 Ja kuivõrd sina pead kinni minu käskudest, tehakse sinust sinu vendade valitseja ja õpetaja.\n\n23 Sest vaata, päeval, mil nad mulle vastu hakkavad, nean ma nad koguni valusa needusega ja nad ei saa mingit võimu sinu seemne üle muidu, kui ka nemad mulle vastu hakkavad.\n\n24 Ja kui on nõnda, et nad hakkavad mulle vastu, saab neist roosk sinu seemnele, et ärgitada neid mäletamise radadele.\n\n", "1-ne 3": "[center][font_size=26]3. peatükk[/font_size][/center]\n\n[i]Lehhi pojad pöörduvad tagasi Jeruusalemma, et saada kätte vaskplaadid. Laaban keeldub plaate ära andmast. Nefi õhutab ja julgustab oma vendi. Laaban varastab nende vara ja püüab neid tappa. Laaman ja Lemuel peksavad Nefit ja Sami ning ingel noomib neid. Ligikaudu 600–592 eKr.[/i]\n\n1 Ja sündis, et mina, Nefi, läksin Issandaga rääkimast tagasi oma isa telki.\n\n2 Ja sündis, et ta rääkis minule, öeldes: Vaata, ma nägin unenägu, milles Issand käskis mind, et sina ja su vennad peate pöörduma tagasi Jeruusalemma.\n\n3 Sest vaata, Laabanil on juutide ülestähendus ja ka minu esiisade sugupuu ja need on uurendatud vaskplaatidele.\n\n4 Mispärast, Issand on käskinud mind, et sina ja su vennad peaksite minema Laabani maja juurde ja leidma need ülestähendused ja tooma need siia kõnnumaale.\n\n5 Ja nüüd, vaata, sinu vennad nurisevad, öeldes, et see on raske asi, mida ma neilt nõuan; aga vaata, mitte mina ei ole seda nendelt nõudnud, vaid see on Issanda käsk.\n\n6 Seepärast mine, mu poeg, ja Issand soosib sind, sest sina ei ole nurisenud.\n\n7 Ja sündis, et mina, Nefi, ütlesin oma isale: Ma lähen ja teen seda, mida Issand on käskinud, sest ma tean, et Issand ei anna inimlastele ühtegi käsku ilma, et ta valmistaks neile tee, et nad võiksid täide saata seda, mida ta neil käsib.\n\n8 Ja sündis, et kui mu isa oli kuulnud neid sõnu, oli ta ülimalt rõõmus, sest ta teadis, et Issand oli mind õnnistanud.\n\n9 Ja mina, Nefi, ja minu vennad asusime oma telkidega kõnnumaal teele, et minna üles Jeruusalemma maale.\n\n10 Ja sündis, et kui me olime jõudnud üles Jeruusalemma maale, pidasime mina ja minu vennad üksteisega nõu.\n\n11 Ja me heitsime liisku – kes meist peaks minema Laabani maja juurde. Ja sündis, et liisk langes Laamanile; ja Laaman läks Laabani maja juurde ning rääkis temaga, kui ta istus oma majas.\n\n12 Ja ta küsis Laabanilt ülestähendusi, mis olid uurendatud vaskplaatidele, mis sisaldasid minu isa sugupuud.\n\n13 Ja vaata, sündis, et Laaban sai vihaseks ja viskas ta enda juurest välja; ja ta ei tahtnud, et ta saaks need ülestähendused. Mispärast, ta ütles talle: Vaata, sa oled röövel ja ma tapan su.\n\n14 Ent Laaman põgenes ta juurest ja jutustas meile, mida Laaban oli teinud. Ja me muutusime ülimalt kurvaks ja mu vennad olid valmis minema tagasi minu isa juurde kõnnumaale.\n\n15 Ent vaata, ma ütlesin nendele nõnda: Nii tõesti, kui Issand elab, ja nii tõesti, kui meie elame, me ei lähe tagasi meie isa juurde kõnnumaale enne, kui me oleme teinud seda, mida Issand on meil käskinud!\n\n16 Mispärast, olgem ustavad Issanda käskudest kinnipidamisel; seepärast mingem meie isa pärandmaale, sest vaata, ta jättis maha kulda ja hõbedat ja kõiksugu rikkust. Ja seda kõike tegi ta Issanda käskude pärast.\n\n17 Sest ta teadis, et Jeruusalemm peab saama hävitatud selle elanike pahelisuse pärast.\n\n18 Sest vaata, nad on hüljanud prohvetite sõnad. Mispärast, kui minu isa peaks maal edasi elama pärast seda, kui tal on kästud maalt põgeneda, vaata, ta saaks samuti hukka. Mispärast, on paratamatu, et ta põgeneb maalt välja.\n\n19 Ja vaata, me peame saama need ülestähendused vastavalt Jumala tarkusele, et võiksime hoida oma laste jaoks oma isade keelt;\n\n20 ja samuti, et me võiksime hoida nende jaoks sõnu, mis on kõikide pühade prohvetite suuga räägitud; mis on neile antud Jumala Vaimu ja väe läbi maailma algusest peale kuni praeguse ajani välja.\n\n21 Ja sündis, et niiviisi kõneledes veensin ma oma vendi, et nad oleksid ustavad Jumala käskudest kinnipidamisel.\n\n22 Ja sündis, et me läksime oma pärandmaale ja kogusime kokku oma kulla ja oma hõbeda ja oma hinnalised asjad.\n\n23 Ja pärast seda, kui me olime need asjad kokku kogunud, läksime me taas Laabani maja juurde.\n\n24 Ja sündis, et me läksime Laabani juurde sisse ja palusime, et ta annaks meile ülestähendused, mis on uurendatud vaskplaatidele, mille eest me oleksime temale andnud oma kulla ja oma hõbeda ja kõik oma hinnalised asjad.\n\n25 Ja sündis, et kui Laaban nägi meie vara, ja et see oli ülimalt suur, himustas ta seda nõnda, et ta viskas meid välja ja saatis oma teenijad meid tapma, et ta võiks meie vara endale saada.\n\n26 Ja sündis, et me põgenesime Laabani teenijate eest ja olime sunnitud oma vara maha jätma, ja see langes Laabani kätte.\n\n27 Ja sündis, et me põgenesime kõnnumaale ja Laabani teenijad ei saanud meid kätte ja me peitsime end kaljukoopasse.\n\n28 Ja sündis, et Laaman oli minu peale vihane ja ka minu isa peale; ja samuti oli Lemuel, sest tema võttis kuulda Laamani sõnu. Mispärast, Laaman ja Lemuel rääkisid palju karme sõnu meile, oma noorematele vendadele, ja peksid meid koguni kaikaga.\n\n29 Ja sündis, et kui nad meid kaikaga peksid, vaata, tuli Issanda ingel ja seisis nende ette ja rääkis neile, öeldes: Miks te peksate oma nooremat venda kaikaga? Kas te ei tea, et Issand on valinud tema valitsejaks teie üle ja seda teie süütegude pärast? Vaata, minge taas üles Jeruusalemma ja Issand annab Laabani teie kätte.\n\n30 Ja pärast seda, kui ingel oli meile rääkinud, ta lahkus.\n\n31 Ja pärast seda, kui ingel oli lahkunud, hakkasid Laaman ja Lemuel taas nurisema, öeldes: Kuidas on võimalik, et Issand annab Laabani meie kätte? Vaata, ta on vägev mees ja ta saab käskida viitkümmend, jah, ta saab koguni tappa viiskümmend; miks siis mitte meid?\n\n", "1-ne 4": "[center][font_size=26]4. peatükk[/font_size][/center]\n\n[i]Issanda käsul tapab Nefi Laabani ja saab siis kavalusega vaskplaadid. Soram otsustab ühineda Lehhi perekonnaga kõnnumaal. Ligikaudu 600–592 eKr.[/i]\n\n1 Ja sündis, et ma rääkisin oma vendadele, öeldes: Mingem taas üles Jeruusalemma ja olgem ustavad Issanda käskudest kinnipidamisel, sest vaata, ta on vägevam kui terve maa, miks siis mitte vägevam kui Laaban ja tema viiskümmend, jah, või koguni tema kümned tuhanded?\n\n2 Seepärast mingem üles; olgem tugevad nagu Mooses; sest ta tõepoolest rääkis Punase mere vetele ja need jagunesid siia- ja sinnapoole ja meie isad tulid läbi, välja vangistusest, mööda kuiva maad ja vaarao väed järgnesid ning uppusid Punase mere vetes.\n\n3 Nüüd, vaata, te teate, et see on tõsi; ja te teate ka, et ingel on teile rääkinud; mispärast, kas te saate kahelda? Mingem üles; Issand on võimeline meid vabastama just nagu meie isasidki ning hävitama Laabani just nagu egiptlasedki.\n\n4 Nüüd, kui ma olin öelnud need sõnad, olid nad ikka veel vihased ja nurisesid ikka edasi; ometi nad järgnesid mulle üles, kuni me jõudsime Jeruusalemma müüride vahelt välja.\n\n5 Ja see toimus ööpimeduses ja ma lasin neil peita end müüridest väljapoole. Ja pärast seda, kui nad olid end ära peitnud, hiilisin mina, Nefi, linna ja läksin edasi Laabani maja poole.\n\n6 Ja Vaim juhtis mind, sest ma ei teadnud ette, mida ma peaksin tegema.\n\n7 Ometi ma läksin edasi, ja kui ma jõudsin Laabani maja lähedale, nägin ma ühte meest ja ta oli minu ette maha langenud, sest ta oli veinist joobnud.\n\n8 Ja kui ma tema juurde läksin, avastasin ma, et see oli Laaban.\n\n9 Ja ma nägin tema mõõka ja ma tõmbasin selle tupest välja; ja selle käepide oli puhtast kullast ja selle valmistusviis oli ülimalt oskuslik, ja ma nägin, et selle tera oli kõige hinnalisemast terasest.\n\n10 Ja sündis, et Vaim sundis mind, et ma pean Laabani tapma; ent ma ütlesin oma südames: Mitte kunagi ei ole ma valanud inimese verd. Ja ma kohkusin tagasi ja soovisin, et ma ei peaks teda tapma.\n\n11 Ja Vaim ütles mulle taas: Vaata, Issand on andnud ta sinu kätte. Jah, ja ma teadsin ka, et ta oli püüdnud võtta minu enda elu; jah, ja et ta ei taha kuulda võtta Issanda käske ning ta oli samuti ära võtnud meie vara.\n\n12 Ja sündis, et Vaim ütles mulle taas: Tapa ta, sest Issand on andnud ta sinu kätte!\n\n13 Vaata, Issand surmab pahelised, et tuua esile oma õigemeelsed eesmärgid. On parem, et hukkub üks inimene, kui et terve rahvas kaldub uskmatusse ja hukkub.\n\n14 Ja nüüd, kui mina, Nefi, olin kuulnud neid sõnu, tulid mulle meelde Issanda sõnad, mida ta rääkis mulle kõnnumaal, öeldes nii: Kuivõrd sinu seeme peab kinni minu käskudest, saadab neid tõotatud maal edu.\n\n15 Jah, ja ma mõtlesin ka, et nad ei saa kinni pidada Issanda käskudest Moosese seaduse järgi, ilma et neil oleks see seadus.\n\n16 Ja ma teadsin ka, et seadus on uurendatud vaskplaatidele.\n\n17 Ja taas, ma teadsin, et Issand on andnud Laabani minu kätte sellel põhjusel, et ma võiksin saada ülestähendused vastavalt tema käskudele.\n\n18 Seepärast ma kuuletusin Vaimu häälele ja võtsin Laabanil juustest kinni ja lõin tal pea otsast tema enda mõõgaga.\n\n19 Ja pärast seda, kui ma olin tema enda mõõgaga tal pea otsast löönud, võtsin ma Laabani riided ja panin need endale selga, jah, koguni iga pisiasja; ja ma vöötasin tema kaitserüü oma niuete ümber.\n\n20 Ja pärast seda, kui ma olin nõnda teinud, läksin ma Laabani varakambrisse. Ja kui ma läksin Laabani varakambri poole, vaata, nägin ma Laabani teenijat, kellel olid varakambri võtmed. Ja ma käskisin teda Laabani häälega, et ta tuleks minuga varakambrisse.\n\n21 Ja ta pidas mind oma isandaks Laabaniks, sest ta nägi riideid ja ka minu niuetele vöötatud mõõka.\n\n22 Ja ta rääkis mulle juutide vanematest, teades, et tema isand Laaban oli olnud ööpimeduses väljas nende seas.\n\n23 Ja ma rääkisin temaga, nagu oleksin ma Laaban.\n\n24 Ja ma rääkisin talle ka seda, et pean viima uurendused, mis on vaskplaatidel, oma vanematele vendadele, kes on väljaspool müüre.\n\n25 Ja ma andsin talle ka käsu, et ta järgneks mulle.\n\n26 Ja tema, arvates, et ma rääkisin kiriku vendadest ja et ma olen tõepoolest see Laaban, kelle ma olin tapnud, mispärast ta järgnes mulle.\n\n27 Ja ta rääkis mulle mitmeid kordi juutide vanematest, kui ma läksin oma vendade poole, kes olid väljaspool müüre.\n\n28 Ja sündis, et kui Laaman mind nägi, oli ta ülimalt hirmunud, ja samuti Lemuel ja Sam. Ja nad põgenesid minu eest, sest nad pidasid mind Laabaniks ja arvasid, et ta on mu tapnud ja püüab ka nende elu võtta.\n\n29 Ja sündis, et ma hüüdsin neile järele ja nad kuulsid mind; mispärast, nad lõpetasid minu juurest põgenemise.\n\n30 Ja sündis, et kui Laabani teenija nägi minu vendi, hakkas ta värisema ja oli valmis minu eest põgenema ja pöörduma tagasi Jeruusalemma linna.\n\n31 Ja nüüd, mina, Nefi, olles suurt kasvu mees ja samuti olles saanud Issandalt palju jõudu, seepärast ma võtsin Laabani teenija kinni ja hoidsin teda, et ta ei saaks põgeneda.\n\n32 Ja sündis, et ma rääkisin temaga, et kui ta võtab kuulda minu sõnu, siis nii tõesti, kui Issand elab ja mina elan, just nõnda, et kui ta võtab kuulda meie sõnu, me jätame ta ellu.\n\n33 Ja ma rääkisin temale, just nimelt vandega, et ta ei pea kartma; et kui ta tuleb koos meiega alla kõnnumaale, on ta vaba mees nagu meiegi.\n\n34 Ja ma rääkisin talle ka, öeldes: Tõesti, Issand on käskinud meil seda teha; ja kas me ei peaks mitte olema usinad Issanda käskudest kinnipidamisel? Seepärast, kui sa tuled alla kõnnumaale minu isa juurde, saab sinu koht olema koos meiega.\n\n35 Ja sündis, et Soram sai sõnadest, mida ma rääkisin, julgust. Nüüd, Soram oli selle teenija nimi, ja ta lubas, et ta läheb alla kõnnumaale minu isa juurde. Jah, ja ta andis meile ka vande, et ta jääb sellest ajast peale meiega.\n\n36 Nüüd, me soovisime, et ta jääks meiega sel põhjusel, et juudid ei saaks meie kõnnumaale põgenemisest teada, et nad ei jälitaks ega hävitaks meid.\n\n37 Ja sündis, et kui Soram oli andnud meile vande, kadusid meie kartused tema suhtes.\n\n38 Ja sündis, et me võtsime vaskplaadid ja Laabani teenija ning lahkusime kõnnumaale ja läksime oma isa telgi juurde.\n\n", "1-ne 5": "[center][font_size=26]5. peatükk[/font_size][/center]\n\n[i]Saaria kaebab Lehhi üle. Mõlemad rõõmustavad oma poegade tagasituleku üle. Nad toovad ohvriande. Vaskplaadid sisaldavad Moosese ja prohvetite kirjutusi. Plaadid määratlevad Lehhit kui Joosepi järglast. Lehhi kuulutab prohvetlikult oma seemnest ja plaatide hoidmisest. Ligikaudu 600–592 eKr.[/i]\n\n1 Ja sündis, et pärast seda, kui me olime jõudnud kõnnumaale meie isa juurde, vaata, ta oli täis rõõmu ja ka minu ema Saaria oli ülimalt rõõmus, sest ta oli tõepoolest meie pärast leinanud.\n\n2 Sest ta oli arvanud, et me olime kõnnumaal hukkunud; ja ta oli ka kaevanud minu isa üle, rääkides temale, et ta on nägemustega mees, öeldes: Vaata, sina oled juhtinud meid välja meie pärandmaalt ja minu poegi ei ole enam ning me hukkume kõnnumaal.\n\n3 Ja niiviisi kõneledes oli minu ema kaevanud mu isa üle.\n\n4 Ja oli sündinud, et minu isa rääkis temale, öeldes: Ma tean, et ma olen nägemustega mees, sest kui ma ei oleks nägemuses näinud Jumala asju, ei oleks ma saanud tundma Jumala headust, vaid oleksin jäänud Jeruusalemma ja oleksin hukkunud koos oma vendadega.\n\n5 Aga vaata, ma olen saanud tõotatud maa, mille üle ma rõõmustan; jah, ja ma tean, et Issand päästab mu pojad Laabani käest ja toob nad taas alla meie juurde kõnnumaale.\n\n6 Ja niiviisi kõneledes trööstis minu isa Lehhi minu ema Saariat meie suhtes ajal, mil meie olime kõnnumaal teel üles Jeruusalemma maale, et saada kätte juutide ülestähendused.\n\n7 Ja kui me olime jõudnud tagasi minu isa telki, vaata, nende rõõm oli täielik ja minu ema sai tröösti.\n\n8 Ja ta rääkis, öeldes: Nüüd, ma tean kindlalt, et Issand on käskinud minu mehel põgeneda kõnnumaale; jah, ja ma tean ka kindlalt, et Issand on kaitsnud mu poegi ja päästnud nad Laabani käest ning andnud neile väe, mille abil nad said täide viia selle, mida Issand oli neil käskinud. Ja niiviisi ta rääkis.\n\n9 Ja sündis, et nad rõõmustasid üliväga ja ohverdasid Issandale ohvri ja põletusohvreid ning tänasid Iisraeli Jumalat.\n\n10 Ja pärast seda, kui nad olid tänanud Iisraeli Jumalat, võttis minu isa Lehhi ülestähendused, mis olid uurendatud vaskplaatidele, ja uuris neid algusest peale.\n\n11 Ja ta nägi, et need sisaldasid viit Moosese raamatut, mis andsid aruande maailma loomisest ja samuti Aadamast ja Eevast, kes olid meie esimesed vanemad;\n\n12 ja samuti juutide ülestähendust algusest peale kuni Juuda kuninga Sidkija valitsemisaja alguseni välja;\n\n13 ja samuti pühade prohvetite prohvetlikke kuulutusi algusest kuni Sidkija valitsemisaja alguseni välja; ja samuti palju prohvetlikke kuulutusi, mida on räägitud Jeremija suuga.\n\n14 Ja sündis, et minu isa Lehhi leidis vaskplaatidelt ka oma isade sugupuu; mispärast ta sai teada, et ta on Joosepi järeltulija; jah, nimelt selle Joosepi, kes oli Jaakobi poeg, kes müüdi Egiptusesse ja keda hoidis Issanda käsi, et ta võiks hoida oma isa Jaakobit ja kogu tema kodakonda näljasurmast.\n\n15 Ja sama Jumal, kes oli neid hoidnud, juhtis neid ka välja vangistusest ja välja Egiptusemaalt.\n\n16 Ja nõnda avastas minu isa Lehhi oma isade sugupuu. Ja ka Laaban oli Joosepi järglane, mispärast tema ja ta isad olid pidanud ülestähendusi.\n\n17 Ja nüüd, kui mu isa nägi kõiki neid asju, täitus ta Vaimuga ja hakkas prohvetlikult kuulutama oma seemne kohta –\n\n18 et need vaskplaadid tulevad esile kõikidele rahvustele, hõimudele, keeltele ja rahvastele, kes on tema seemest.\n\n19 Mispärast, ta ütles, et need vaskplaadid ei hävi kunagi; ka ei tuhmu need aja jooksul. Ja ta kuulutas prohvetlikult oma seemne kohta palju asju.\n\n20 Ja sündis, et mina ja mu isa olime siiamaani kinni pidanud neist käskudest, mis Issand oli meile andnud.\n\n21 Ja me olime saanud ülestähendused, mida Issand oli meil käskinud saada, ja uurinud neid ning leidnud, et need on ihaldusväärsed; jah, meile koguni suure väärtusega, nii et me saame hoida Issanda käsud meie lastele.\n\n22 Mispärast, oli Issanda tarkus, et me peame neid endaga kaasas kandma, kui me rändame kõnnumaal tõotatud maa poole.\n\n", "1-ne 6": "[center][font_size=26]6. peatükk[/font_size][/center]\n\n[i]Nefi kirjutab Jumala asjadest. Nefi eesmärk on veenda inimesi tulema Aabrahami Jumala juurde ja saama päästetud. Ligikaudu 600–592 eKr.[/i]\n\n1 Ja nüüd, mina, Nefi, ei esita oma isade sugupuud oma ülestähenduse selles osas ega ka mingil muul ajal nendel plaatidel, mida ma kirjutan, sest see on esitatud ülestähenduses, mida pidas minu isa; mispärast, ma ei kirjuta seda selles raamatus.\n\n2 Sest on küllalt, kui ma ütlen, et me oleme Joosepi järglased.\n\n3 Ja ma ei pea oluliseks, et ma oleksin täpne täieliku aruande andmisel kõikidest minu isa asjadest, sest neid ei saa kirjutada nendele plaatidele, sest ma soovin seda ruumi, et saaksin kirjutada Jumala asjadest.\n\n4 Sest kogu minu kavatsus on veenda inimesi tulema Aabrahami Jumala ja Iisaki Jumala ja Jaakobi Jumala juurde ja saama päästetud.\n\n5 Mispärast, ma ei kirjuta asjadest, mis on meelepärased maailmale, vaid asjadest, mis on meelepärased Jumalale ja nendele, kes ei ole maailmast.\n\n6 Mispärast, ma annan oma seemnele käsu, et nad ei täidaks neid plaate asjadega, mis ei ole inimlastele väärtuslikud.\n\n", "1-ne 7": "[center][font_size=26]7. peatükk[/font_size][/center]\n\n[i]Lehhi pojad pöörduvad tagasi Jeruusalemma ja kutsuvad Ismaeli ja tema kodakonda nendega oma teekonnal ühinema. Laaman ja teised hakkavad vastu. Nefi õhutab oma vendi, et neil oleks usku Issandasse. Nad seovad ta köiega kinni ja plaanivad teda hävitada. Ta vabastatakse usu väel. Tema vennad paluvad andestust. Lehhi ja tema kaaslased ohverdavad ohvri ja põletusohvreid. Ligikaudu 600–592 eKr.[/i]\n\n1 Ja nüüd, ma soovin, et te teaksite, et pärast seda, kui minu isa Lehhi oli lõpetanud prohvetliku kuulutamise oma seemne kohta, sündis, et Issand rääkis talle taas, öeldes, et ei ole hea, kui tema, Lehhi, viib kõnnumaale ainult omaenda perekonna, vaid et tema pojad peaksid võtma naiseks tütreid, et nad võiksid tõotatud maal Issandale seemet üles kasvatada.\n\n2 Ja sündis, et Issand käskis teda, et mina, Nefi, ja minu vennad peame minema taas tagasi Jeruusalemma maale ja tooma sealt kõnnumaale Ismaeli ja tema perekonna.\n\n3 Ja sündis, et mina, Nefi, läksin oma vendadega taas kõnnumaale, et minna üles Jeruusalemma.\n\n4 Ja sündis, et me läksime Ismaeli majja ja võitsime Ismaeli silmis poolehoiu, nii et me rääkisime temale edasi Issanda sõnad.\n\n5 Ja sündis, et Issand pehmendas Ismaeli ja ka tema kodakonna südant, nii et nad asusid koos meiega teele kõnnumaale meie isa telgi poole.\n\n6 Ja sündis, et kui me rändasime kõnnumaal, vaata, Laaman ja Lemuel ja kaks Ismaeli tütardest ja kaks Ismaeli poega ja nende pered hakkasid meile vastu; jah, minu, Nefi ja Sami ja oma isa Ismaeli ja tema naise ja tema kolme ülejäänud tütre vastu.\n\n7 Ja sündis, et selle vastuhakuga nad soovisid tagasi pöörduda Jeruusalemma maale.\n\n8 Ja nüüd, mina, Nefi, tundes kurvastust nende kõvasüdamelisuse pärast, seepärast ma rääkisin neile, jah, nimelt Laamanile ja Lemuelile, öeldes: Vaata, te olete minu vanemad vennad ja kuidas on nõnda, et te olete nii kõva südamega ja nii pimedad oma meeles, et on vaja, et mina, teie noorem vend, pean teile rääkima, jah, ja olema teile eeskujuks?\n\n9 Kuidas on nii, et te ei ole kuulda võtnud Issanda sõna?\n\n10 Kuidas on nii, et te olete unustanud, et te olete näinud Issanda inglit?\n\n11 Jah, ja kuidas on nii, et te olete unustanud, milliseid suuri asju on Issand meie heaks teinud, päästes meid Laabani käest, ja samuti, et meie võisime saada ülestähendused?\n\n12 Jah, ja kuidas on nii, et te olete unustanud, et Issand võib teha inimlaste heaks kõiki asju oma tahtmist mööda, kui on nõnda, et nad rakendavad temasse usku? Mispärast, olgem talle ustavad.\n\n13 Ja kui on nõnda, et me oleme temale ustavad, saame me tõotatud maa; ja millalgi tulevikus saate te teada, et Issanda sõna Jeruusalemma hävitamise kohta läheb täide, sest kõik asjad, mida Issand on rääkinud Jeruusalemma hävitamise kohta, peavad täide minema.\n\n14 Sest vaata, Issanda Vaim lakkab varsti nendega heitlemast; sest vaata, nad on hüljanud prohvetid ja Jeremija on nad vanglasse heitnud. Ja nad on püüdnud võtta mu isalt elu, nii et nad on ta maalt välja ajanud.\n\n15 Nüüd, vaata, ma ütlen teile, et kui te lähete tagasi Jeruusalemma, hukkute ka teie koos nendega. Ja nüüd, kui te nõnda otsustate, siis minge üles maale ja pidage meeles sõnad, mis ma teile räägin, et kui te lähete, siis hukkute ka teie; sest nõnda sunnib Issanda Vaim mind rääkima.\n\n16 Ja sündis, et kui mina, Nefi, olin rääkinud oma vendadele need sõnad, said nad minu peale vihaseks. Ja sündis, et nad panid oma käe minu külge, sest vaata, nad olid ülimalt vihased ja nad sidusid mu köitega kinni, sest nad püüdsid võtta minult elu, jättes mind kõnnumaale metsloomade õgida.\n\n17 Ent sündis, et ma palusin Issandat, öeldes: Oo Issand, nõnda nagu mul on sinusse usku, päästa mind mu vendade käest; jah, anna mulle koguni jõudu, et ma võiksin purustada need köidikud, millega ma seotud olen.\n\n18 Ja sündis, et kui ma olin öelnud need sõnad, vaata, pääsesid köidikud mu kätelt ja jalgadelt lahti ning ma seisin oma vendade ees ja rääkisin neile taas.\n\n19 Ja sündis, et nad olid taas minu peale vihased ja püüdsid oma kätt minu külge panna; ent vaata, üks Ismaeli tütar, jah, ja ka tema ema ja üks Ismaeli poeg palusid minu vendi, nii et nad leebusid oma südames; ja nad ei püüdnud enam minult elu võtta.\n\n20 Ja sündis, et nad olid kurvad oma pahelisuse pärast, nii et nad kummardusid minu ees maha ja palusid mind, et ma andestaksin neile selle, mis nad olid minule teinud.\n\n21 Ja sündis, et ma andestasin neile siiralt kõik, mis nad olid teinud, ja õhutasin neid, et nad paluksid Issandalt, oma Jumalalt, andestust. Ja sündis, et nad tegid nii. Ja pärast seda, kui nad olid palunud Issandat, jätkasime me taas oma teekonda isa telgi poole.\n\n22 Ja sündis, et me jõudsime alla oma isa telgi juurde. Ja kui mina ja mu vennad ja kogu Ismaeli koda olime alla minu isa telgi juurde jõudnud, tänasid nad Issandat, oma Jumalat, ja nad ohverdasid temale ohvri ning põletusohvreid.\n\n", "1-ne 8": "[center][font_size=26]8. peatükk[/font_size][/center]\n\n[i]Lehhi näeb nägemust elupuust. Ta sööb selle vilja ja soovib, et tema pere teeks samuti. Ta näeb raudkäsipuud, kitsast ja ahast teerada ning pimeduse udu, mis ümbritseb inimesi. Saaria, Nefi ja Sam söövad vilja, aga Laaman ja Lemuel keelduvad. Ligikaudu 600–592 eKr.[/i]\n\n1 Ja sündis, et me olime kogunud kokku kõiksugu erinevaid seemneid, nii kõiksugu teravilja kui ka kõiksugu viljade seemneid.\n\n2 Ja sündis, et ajal, mil mu isa viibis kõnnumaal, rääkis ta meile, öeldes: Vaata, ma olen näinud unenägu ehk teiste sõnadega – ma olen näinud nägemust.\n\n3 Ja vaata, selle pärast, mida ma nägin, on mul põhjust rõõmustada Issanda üle Nefi ja samuti Sami pärast, sest mul on põhjust oletada, et nemad ja ka paljud nende seemnest saavad päästetud.\n\n4 Ent vaata, teie pärast, Laaman ja Lemuel, kardan ma üliväga, sest vaata, ma mäletan, et ma nägin oma unes pimedat ja sünget kõnnumaad.\n\n5 Ja sündis, et ma nägin ühte meest, ja ta oli riietatud valgesse rüüsse; ja ta tuli ja seisis minu ette.\n\n6 Ja sündis, et ta rääkis minule ja käskis mul endale järgneda.\n\n7 Ja sündis, et kui ma temale järgnesin, nägin ma end pimedal ja süngel tühermaal.\n\n8 Ja pärast seda, kui ma olin rännanud mitmeid tunde pimedas, hakkasin ma paluma Issandat, et ta halastaks minu peale vastavalt oma õrna halastuse rohkusele.\n\n9 Ja sündis, et pärast seda, kui ma olin Issandat palunud, nägin ma suurt ja avarat välja.\n\n10 Ja sündis, et ma nägin ühte puud, mille vili oli ihaldusväärne, kuna teeb inimese õnnelikuks.\n\n11 Ja sündis, et ma läksin ja sõin selle puu vilja; ja ma nägin, et see oli kõige magusam, üle kõige, mida ma eales olin maitsnud. Jah, ja ma nägin, et selle puu vili oli valge, valgem kõigest, mida ma eales olin näinud.\n\n12 Ja kui ma sõin selle puu vilja, täitis see mu hinge ülimalt suure rõõmuga; mispärast, mul tekkis soov, et ka mu pere sööks seda, sest ma teadsin, et see on kõikidest teistest viljadest ihaldusväärsem.\n\n13 Ja kui ma vaatasin ringi, et ehk leian ma ka oma pere, nägin ma veejõge; ja see voolas edasi ja oli selle puu lähedal, mille vilja ma sõin.\n\n14 Ja ma vaatasin, et näha, kust see tuleb, ja ma nägin selle lätet veidi maad eemal; ja selle lätte juures nägin ma teie ema Saariat ja Sami ja Nefit; ja nad seisid, nagu nad ei teaks, kuhu neil tuleb minna.\n\n15 Ja sündis, et ma viipasin neile; ja ma ütlesin neile ka valju häälega, et nad tuleksid minu juurde ja sööksid vilja, mis on kõikidest teistest viljadest ihaldusväärsem.\n\n16 Ja sündis, et nad tulid minu juurde ja sõid samuti seda vilja.\n\n17 Ja sündis, et ma soovisin, et ka Laaman ja Lemuel tuleksid ja sööksid selle vilja; mispärast, ma pöörasin oma silmad jõe lätte poole, et ehk õnnestub mul neid näha.\n\n18 Ja sündis, et ma nägin neid, aga nad ei tahtnud tulla minu juurde ega süüa seda vilja.\n\n19 Ja ma nägin raudkäsipuud, ja see ulatus mööda jõekallast ja viis puuni, mille juures ma seisin.\n\n20 Ja ma nägin ka kitsast ja ahast teerada, mis kulges raudkäsipuu kõrval kuni puuni välja, mille juures ma seisin; ja samuti viis see allika lättest mööda suurele ja avarale väljale, mis oli nagu maailm.\n\n21 Ja ma nägin arvutuid inimhulki, kelledest paljud pürgisid edasi, et pääseda teerajale, mis viis puuni, mille juures ma seisin.\n\n22 Ja sündis, et nad tulid ja hakkasid minema mööda teerada, mis viis puu juurde.\n\n23 Ja sündis, et tõusis pimeduse udu, jah, tõepoolest ülimalt tihe pimeduse udu, nii et need, kes olid teerajale läinud, kaotasid oma tee, nii et nad kaldusid kõrvale ja jäid kadunuks.\n\n24 Ja sündis, et ma nägin veel teisi edasi pürgimas, ja nad tulid ning haarasid kinni raudkäsipuu otsast; ja nad pürgisid edasi läbi pimeduse udu, klammerdudes raudkäsipuu külge, kuni jõudsid kohale ja sõid selle puu vilja.\n\n25 Ja pärast seda, kui nad olid söönud selle puu vilja, vaatasid nad ringi otsekui häbenedes.\n\n26 Ja ka mina vaatasin ringi ja nägin teisel pool veejõge suurt ja ruumikat hoonet ja see seisis otsekui õhus, kõrgel maa kohal.\n\n27 Ja see oli täis inimesi, nii vanu kui noori, nii mehi kui naisi ja nende riietusviis oli ülimalt peen; ja nad suhtusid pilkavalt ja näitasid näpuga nende peale, kes olid tulnud ja sõid puu vilja.\n\n28 Ja pärast seda, kui nad olid maitsnud seda vilja, häbenesid nad nende pärast, kes neid halvustasid, ja nad langesid ära keelatud radadele ning jäid kadunuks.\n\n29 Ja nüüd mina, Nefi, ei räägi kõiki oma isa sõnu.\n\n30 Aga lühidalt kirjutades, vaata, ta nägi veel teisi rahvahulki edasi pürgimas, ja nad tulid ja haarasid raudkäsipuu otsast kinni ja nad pürgisid edasi oma teel kogu aeg raudkäsipuust tugevalt kinni hoides, kuni nad jõudsid kohale ja langesid maha ja sõid selle puu vilja.\n\n31 Ja ta nägi ka teisi rahvahulki kobamas oma teed selle suure ja ruumika hoone poole.\n\n32 Ja sündis, et paljud neist uppusid allika sügavustesse ja paljud kadusid tema vaateväljast, uidates võõrastel teedel.\n\n33 Ja suur oli rahvahulk, kes sisenes sellesse imelikku hoonesse. Ja pärast seda, kui nad olid sellesse hoonesse sisse astunud, näitasid nad põlastavalt näpuga minu ja nende peale, kes samuti seda vilja sõid, aga me ei pööranud neile tähelepanu.\n\n34 Need on minu isa sõnad: Kõik need, kes neile tähelepanu pöörasid, langesid ära.\n\n35 Ja Laaman ja Lemuel ei söönud seda vilja, ütles mu isa.\n\n36 Ja sündis, et pärast seda, kui mu isa oli rääkinud kõik sõnad oma unenäost ehk nägemusest, mida oli palju, ütles ta meile, et nende asjade tõttu, mida ta nägemuses nägi, kardab ta üliväga Laamani ja Lemueli pärast; jah, ta kartis, et nad heidetakse Issanda juurest minema.\n\n37 Ja ta õhutas neid seejärel kogu vanemliku õrnusega, et nad võtaksid kuulda tema sõnu, et ehk on Issand nende vastu halastav ega heida neid ära; jah, mu isa jutlustas neile.\n\n38 Ja pärast seda, kui ta oli neile jutlustanud ja neile ka mitmeid asju prohvetlikult kuulutanud, käskis ta neil pidada kinni Issanda käskudest ning lõpetas neile rääkimise.\n\n", "1-ne 9": "[center][font_size=26]9. peatükk[/font_size][/center]\n\n[i]Nefi teeb kaks kogumikku ülestähendusi. Mõlemaid nimetatakse Nefi plaatideks. Suuremad plaadid sisaldavad ilmalikku ajalugu; väiksemad käsitlevad peamiselt pühasid asju. Ligikaudu 600–592 eKr.[/i]\n\n1 Ja kõiki neid asju nägi ja kuulis ja rääkis minu isa, kui ta elas telgis Lemueli orus, ja ka väga palju muid asju, mida ei saa nendele plaatidele kirjutada.\n\n2 Ja nüüd, nagu ma olen öelnud nende plaatide kohta, vaata, need ei ole plaadid, millele ma teen täieliku aruande oma rahva ajaloost; sest plaatidele, millele ma teen täieliku aruande oma rahvast, olen ma andnud Nefi nime; mispärast, neid kutsutakse Nefi plaatideks minu enda nime järgi; ja ka neid plaate kutsutakse Nefi plaatideks.\n\n3 Ometi olen ma saanud Issandalt käsu, et ma pean tegema need plaadid eriliseks otstarbeks, et nendele peab olema uurendatud aruanne minu rahva teenimistööst.\n\n4 Teistele plaatidele peab olema uurendatud aruanne kuningate valitsemisajast ja minu rahva sõdadest ja tülidest; mispärast need plaadid on suuremalt osalt teenimistööst ja teised plaadid on suuremalt osalt kuningate valitsemisajast ja minu rahva sõdadest ja tülidest.\n\n5 Mispärast, Issand on käskinud mul teha need plaadid talle teadaoleval targal otstarbel, millist otstarvet mina ei tea.\n\n6 Ent Issand teab kõiki asju algusest peale, mispärast, ta valmistab ette tee kõikide tema tööde täideviimiseks inimlaste seas, sest vaata, temal on kogu vägi kõikide oma sõnade täidesaatmiseks. Ja nõnda see on. Aamen.\n\n", "1-ne 10": "[center][font_size=26]10. peatükk[/font_size][/center]\n\n[i]Lehhi ennustab, et babüloonlased võtavad juudid vangi. Ta jutustab Messia, Päästja, Lunastaja tulekust juutide sekka. Lehhi jutustab ka selle tulekust, kes peab ristima Jumala Talle. Lehhi jutustab Messia surmast ja ülestõusmisest. Ta võrdleb Iisraeli hajutamist ja kogumist õlipuuga. Nefi räägib Jumala Pojast, Püha Vaimu annist ja vajadusest õigemeelsuse järele. Ligikaudu 600–592 eKr.[/i]\n\n1 Ja nüüd, mina, Nefi, jätkan nendel plaatidel aruannet oma tegemistest ja oma valitsemisajast ja teenimistööst; mispärast, et oma aruannet jätkata, pean ma natuke rääkima oma isa asjadest ja samuti oma vendadest.\n\n2 Sest vaata, sündis, et pärast seda, kui mu isa oli lõpetanud jutustamise oma unenäost ja samuti õhutanud neid usinusele, rääkis ta neile juutidest –\n\n3 et pärast seda, kui nad hävitatakse, nimelt see suur linn Jeruusalemm, ja paljud viiakse ära vangidena Babüloni, pöörduvad nad Issanda poolt heaksarvatud ajal taas tagasi, jah, nimelt tuuakse nad vangistusest tagasi; ja pärast seda, kui nad tuuakse tagasi vangistusest, võtavad nad taas oma pärandmaa enda valdusesse.\n\n4 Jah, nimelt kuussada aastat sellest ajast arvates, kui minu isa lahkus Jeruusalemmast, kasvatab Issand Jumal juutide seas üles prohveti – nimelt Messia ehk teiste sõnadega maailma Päästja.\n\n5 Ja ta rääkis samuti prohvetitest, kui paljud neist olid tunnistanud nendest asjadest selle Messia, kellest ta oli rääkinud, ehk selle maailma Lunastaja kohta.\n\n6 Mispärast, kogu inimsugu oli kadunud ja langenud seisundis ja oleks igavesti, kui nad ei toetuks sellele Lunastajale.\n\n7 Ja ta rääkis ka prohvetist, kes tuleb enne Messiat, et valmistada Issandale teed –\n\n8 jah, ta koguni läheb ja hüüab kõnnumaal: Valmistage Issandale teed, tehke tasaseks tema teerajad, sest teie hulgas seisab üks, keda te ei tunne, ja ta on vägevam kui mina, kelle kingapaelu ma ei ole vääriline lahti tegema. Ja palju rääkis minu isa selle asja kohta.\n\n9 Ja minu isa ütles, et ta ristib Betaabaras, teisel pool Jordanit; ja ta ütles ka, et ta ristib veega; koguni, et ta ristib Messia veega.\n\n10 Ja pärast seda, kui ta on ristinud Messia veega, näeb ta ja annab tunnistust, et ta on ristinud Jumala Talle, kes võtab ära maailma patud.\n\n11 Ja sündis, et pärast seda, kui mu isa oli rääkinud neid sõnu, kõneles ta mu vendadele evangeeliumist, mida juutide seas jutlustatakse, ja ka juutide uskmatusse kaldumisest. Ja pärast seda, kui nad on tapnud Messia, kes peab tulema, ja pärast seda, kui ta on tapetud, tõuseb ta surnuist ja teeb ennast Püha Vaimu kaudu ilmsiks paganatele.\n\n12 Jah, mu isa rääkis tõepoolest palju paganatest ja ka Iisraeli kojast, et neid võrreldakse õlipuuga, mille oksad murtakse ära ning hajutatakse kogu maa pinnal.\n\n13 Mispärast, ta ütles, on paratamatu, et meid juhitakse üheskoos tõotatud maale, et läheks täide Issanda sõna, et meid hajutatakse kogu maa pinnal.\n\n14 Ja pärast seda, kui Iisraeli koda on hajutatud, kogutakse nad taas kokku; või lühidalt, pärast seda, kui paganad on saanud evangeeliumi täiuse, poogitakse õlipuu loomulikud oksad ehk Iisraeli koja jääk tagasi ehk nad tulevad teadmisele tõelisest Messiast, oma Issandast ja oma Lunastajast.\n\n15 Ja niiviisi kõneledes kuulutas mu isa prohvetlikult ja rääkis minu vendadele, ja ka palju muid asju, millest ma ei kirjuta selles raamatus, sest ma olen kirjutanud nendest nii palju, kui pidasin otstarbekaks, oma teises raamatus.\n\n16 Ja kõik need asjad, millest ma olen rääkinud, toimusid siis, kui mu isa elas telgis Lemueli orus.\n\n17 Ja sündis, et pärast seda, kui mina, Nefi, olin kuulnud kõiki oma isa sõnu asjadest, mida ta nägi nägemuses, ja ka sellest, mida ta jutustas Püha Vaimu väel, millise väe ta sai usu läbi Jumala Pojasse – ja Jumala Poeg on Messias, kes peab tulema –, soovisin mina, Nefi, et ka mina võiksin näha ja kuulda ja teada neid asju Püha Vaimu väel, mis on Jumala and kõigile neile, kes teda usinalt otsivad nii vanadel aegadel kui ka ajal, mil ta end inimlastele ilmsiks teeb.\n\n18 Sest tema on seesama eile, täna ja igavesti; ja tee on valmistatud kõikidele inimestele maailma rajamisest peale, kui on nõnda, et nad parandavad meelt ja tulevad tema juurde.\n\n19 Sest see, kes usinalt otsib, leiab; ja Jumala saladused avatakse neile Püha Vaimu väel nii praegustel kui ka vanadel aegadel; ja nii vanadel aegadel kui ka tulevastel aegadel; mispärast, Issanda kulg on üks igavene ring.\n\n20 Seepärast pea meeles, oo inimene, et kõikide sinu tegude eest tuuakse sind kohtumõistmisele.\n\n21 Mispärast, kui te olete oma prooviaja päevil püüdnud teha kurja, siis ei leita teid Jumala kohtujärje ees puhtana, ja miski, mis pole puhas, ei saa elada koos Jumalaga; mispärast, te peate saama igaveseks kõrvale heidetud.\n\n22 Ja Püha Vaim annab mulle volituse, et mul tuleb neid asju rääkida ja mitte endale hoida.\n\n", "1-ne 11": "[center][font_size=26]11. peatükk[/font_size][/center]\n\n[i]Nefi näeb Issanda Vaimu ja talle näidatakse nägemuses elupuud. Ta näeb Jumala Poja ema ja saab teada Jumala alandumisest. Ta näeb Jumala Talle ristimist, teenimistööd ja ristilöömist. Ta näeb ka Talle kaheteistkümne apostli kutsumist ja teenimistööd. Ligikaudu 600–592 eKr.[/i]\n\n1 Sest sündis, et pärast seda, kui ma olin soovinud saada teada asjadest, mida mu isa oli näinud, ja uskudes, et Issand saab need minule teatavaks teha, kui ma istusin, mõtiskledes oma südames, viidi mind Issanda Vaimus ära, jah, ülimalt kõrge mäe otsa, millist ma ei olnud kunagi varem näinud ja mille peale ma polnud kunagi varem oma jalaga astunud.\n\n2 Ja Vaim ütles mulle: Vaata, mida sa soovid?\n\n3 Ja ma ütlesin: Ma soovin näha asju, mida nägi mu isa.\n\n4 Ja Vaim ütles mulle: Usud sa, et su isa nägi seda puud, millest ta rääkis?\n\n5 Ja mina ütlesin: Jah, sa tead, et ma usun kõiki oma isa sõnu.\n\n6 Ja kui ma olin öelnud need sõnad, hüüdis Vaim valju häälega: Hosianna Issandale, kõige kõrgemale Jumalale, sest tema on Jumal üle terve maa, jah, tõepoolest üle kõige! Ja õnnistatud oled sina, Nefi, sest sa usud kõige kõrgema Jumala Pojasse; mispärast, sa saad näha asju, mida sa oled soovinud.\n\n7 Ja vaata, sulle antakse märgiks see asi, et pärast seda, kui sa oled näinud puud, mis kandis vilja, mida sinu isa maitses, näed sa ka ühte meest taevast alla laskumas ja sa näed teda oma silmaga; ja pärast seda, kui sa oled teda näinud, annad sa tunnistust, et ta on Jumala Poeg.\n\n8 Ja sündis, et Vaim ütles mulle: Vaata! Ja ma vaatasin ja nägin puud, ja see oli nagu see puu, mida mu isa oli näinud, ja selle ilu oli kaugelt suurem, jah, see ületas kogu ilu ja oli valgem kui tuisanud lumi.\n\n9 Ja sündis, et pärast seda, kui ma olin näinud seda puud, ütlesin ma Vaimule: Ma näen, et sa oled näidanud mulle seda puud, mis on väärtuslikum kui kõik muu.\n\n10 Ja ta ütles mulle: Mida sa soovid?\n\n11 Ja ma ütlesin talle: Teada selle tähendust – sest ma rääkisin temaga nagu inimene räägib; sest ma nägin, et tal oli inimese kuju; ometi sellele vaatamata ma teadsin, et see oli Issanda Vaim, ja ta rääkis minuga, nagu üks inimene räägib teisega.\n\n12 Ja sündis, et ta ütles mulle: Vaata! Ja ma vaatasin ringi, et teda näha, ja ma ei näinud teda, sest ta oli minu juurest lahkunud.\n\n13 Ja sündis, et ma vaatasin ja nägin suurt Jeruusalemma linna ja ka teisi linnu. Ja ma nägin Naatsareti linna, ning Naatsareti linnas ma nägin ühte neitsit, ja ta oli ülimalt kena ja valge.\n\n14 Ja sündis, et ma nägin taevaid avanemas ja ingel tuli alla ja seisis minu ette; ja ta ütles mulle: Nefi, mida sa näed?\n\n15 Ja ma ütlesin talle: Ühte neitsit, ilusaimat ja kauneimat kõikidest teistest neitsitest.\n\n16 Ja ta ütles mulle: Tead sa Jumala suurt alandumist?\n\n17 Ja ma ütlesin talle: Ma tean, et ta armastab oma lapsi; ometi ma ei tea kõikide asjade tähendust.\n\n18 Ja ta ütles mulle: Vaata, neitsi, keda sa näed, on liha järgi Jumala Poja ema.\n\n19 Ja sündis, et ma nägin, et ta viidi Vaimus ära; ja pärast seda, kui ta oli Vaimus mõneks ajaks ära viidud, rääkis ingel minule, öeldes: Vaata!\n\n20 Ja ma vaatasin ja nägin taas neitsit, kandmas oma kätel last.\n\n21 Ja ingel ütles minule: Vaata Jumala Talle, jah, tõepoolest Igavese Isa Poega! Tead sa selle puu tähendust, mida su isa nägi?\n\n22 Ja ma vastasin temale, öeldes: Jah, see on Jumala armastus, mis valgub laiali inimlaste südameis; mispärast, see on kõikidest asjadest kõige ihaldusväärsem.\n\n23 Ja ta rääkis mulle, öeldes: Jah, ja kõige rõõmustavam hingele.\n\n24 Ja kui ta oli öelnud need sõnad, ütles ta mulle: Vaata! Ja ma vaatasin ja ma nägin Jumala Poega käimas inimlaste seas; ja ma nägin paljusid langemas maha tema jalge ette ning teda kummardamas.\n\n25 Ja sündis, et ma nägin, et raudkäsipuu, mida mu isa oli näinud, oli Jumala sõna, mis viis elavate vete allikale ehk elupuu juurde; millised veed kujutavad Jumala armastust; ja ma nägin ka, et elupuu kujutas Jumala armastust.\n\n26 Ja ingel ütles minule taas: Vaata ja näe Jumala alandumist!\n\n27 Ja ma vaatasin ja nägin maailma Lunastajat, kellest minu isa oli rääkinud, ja ma nägin ka prohvetit, kes peab valmistama temale teed. Ja Jumala Tall läks ja tema ristis ta; ja kui ta oli ristitud, nägin ma taevaid avanemas ja Püha Vaimu tuvi kujul taevast alla tulemas ja tema peale jäämas.\n\n28 Ja ma nägin, et ta läks edasi, teenides inimeste seas väega ja suures hiilguses; ja rahvahulgad olid kogunenud teda kuulama; ja ma nägin, et nad ajasid ta endi seast minema.\n\n29 Ja ma nägin temale järgnemas veel kahtteist. Ja sündis nii, et nad viidi Vaimus minu palge eest ära ja ma ei näinud neid.\n\n30 Ja sündis, et ingel rääkis mulle taas, öeldes: Vaata! Ja ma vaatasin ja nägin taevaid taas avanemas ja ma nägin ingleid laskumas inimlaste sekka ning nad teenisid nende seas.\n\n31 Ja ta rääkis mulle taas, öeldes: Vaata! Ja ma vaatasin ja nägin Jumala Talle kõndimas inimlaste seas. Ja ma nägin rahvahulki, kes olid haiged ja keda vaevasid kõiksugu tõved ja kuradid ning rüvedad vaimud; ja ingel rääkis ja näitas minule kõiki neid asju. Ja nad tehti terveks Jumala Talle väel ning kuradid ja rüvedad vaimud aeti välja.\n\n32 Ja sündis, et ingel rääkis mulle taas, öeldes: Vaata! Ja ma vaatasin ja nägin Jumala Talle, et inimesed olid ta kinni võtnud; jah, maailm oli kohut mõistnud igavikulise Jumala Poja üle; ja ma nägin ja annan tunnistust.\n\n33 Ja mina, Nefi, nägin, et ta tõsteti üles ristile ja tapeti maailma pattude pärast.\n\n34 Ja pärast tema tapmist nägin ma maapealseid rahvahulki, et nad olid kogunenud, et võidelda Talle apostlite vastu, sest nii nimetas kahtteist Issanda ingel.\n\n35 Ja maapealsed rahvahulgad olid kokku kogunenud; ja ma nägin, et nad olid suures ja ruumikas hoones, sarnases hoones, mida oli näinud minu isa. Ja Issanda ingel rääkis mulle taas, öeldes: Vaata maailma ja selle tarkust; jah, vaata, Iisraeli koda on kokku kogunenud, et võidelda Talle kaheteistkümne apostli vastu.\n\n36 Ja sündis, et ma nägin ja annan tunnistust, et see suur ja ruumikas hoone oli maailma uhkus; ja see langes kokku ja selle langemine oli ülimalt suur. Ja Issanda ingel rääkis mulle taas, öeldes: Selline hävitus saab osaks kõikidele rahvustele, hõimudele, keeltele ja rahvastele, kes võitlevad Talle kaheteistkümne apostli vastu.\n\n", "1-ne 12": "[center][font_size=26]12. peatükk[/font_size][/center]\n\n[i]Nefi näeb nägemuses tõotatud maad, selle elanike õigemeelsust, süütegusid ja langust; Jumala Talle tulekut nende sekka; kuidas kaksteist jüngrit ja kaksteist apostlit Iisraeli üle kohut mõistavad; ja nende vastikut ja roojast olukorda, kes kalduvad uskmatusse. Ligikaudu 600–592 eKr.[/i]\n\n1 Ja sündis, et ingel ütles mulle: Vaata ja näe enda seemet ja ka oma vendade seemet! Ja ma vaatasin ja nägin tõotatud maad; ja ma nägin rahvahulki, jah, arvult koguni nii palju kui mereliiva.\n\n2 Ja sündis, et ma nägin rahvahulki, kes olid kokku kogunenud üksteisega võitlema; ja ma nägin sõdu ja kuuldusi sõdadest ning suuri tapatalguid mõõgaga minu rahva seas.\n\n3 Ja sündis, et ma nägin paljusid põlvkondi hukkumas sellel maal sõdadele ja tülidele omasel kombel; ja ma nägin paljusid linnu, jah, koguni nii palju, et ma ei jõudnud neid kokku lugeda.\n\n4 Ja sündis, et ma nägin tõotatud maa palgel pimeduse udu; ja ma nägin välku ja kuulsin müristamist ja maavärisemist ja kõiksugu käratsemist; ja ma nägin, et maa ja kaljud lõhenesid; ja ma nägin mägesid varisemas tükkideks; ja ma nägin maa tasandikke murtuna; ja ma nägin paljusid linnu sügavusse vajununa; ja ma nägin, et paljud olid põlenud tules; ja ma nägin paljusid, mis varisesid kokku sealse maavärina tõttu.\n\n5 Ja sündis, et pärast seda, kui ma nägin neid asju, nägin ma pimeduse vinet maa pinnalt kadumas; ja vaata, ma nägin rahvahulki, kes ei olnud Issanda suurte ja hirmsate kohtumõistmiste tagajärjel langenud.\n\n6 Ja ma nägin taevaid avanemas ja Jumala Talle taevast alla laskumas; ja ta tuli alla ning näitas ennast neile.\n\n7 Ja ma nägin ka ja annan tunnistust, et Püha Vaim langes veel kaheteistkümne peale, ja et Jumal nad pühitses ja valis.\n\n8 Ja ingel rääkis mulle, öeldes: Vaata, kaksteist Talle jüngrit, kes on valitud teenima sinu seemne seas!\n\n9 Ja ta ütles mulle: Mäletad sa Talle kahtteist apostlit? Vaata, nemad on need, kes hakkavad kohut mõistma Iisraeli kaheteistkümne suguharu üle; mispärast, nad mõistavad kohut sinu seemne kaheteistkümne jumalasulase üle, sest te olete Iisraeli kojast.\n\n10 Ja need kaksteist jumalasulast, keda sa näed, mõistavad kohut sinu seemne üle. Ja vaata, nad on õigemeelsed igavesti, sest tänu nende usule Jumala Tallesse on nende rõivad tema veres valgeks tehtud.\n\n11 Ja ingel ütles mulle: Vaata! Ja ma vaatasin ja nägin kolme põlvkonda, kes surid õigemeelsena, ja nende rõivad olid valged just nagu Jumala Tall. Ja ingel ütles mulle: Need on valgeks tehtud Talle veres nende usu tõttu temasse.\n\n12 Ja mina, Nefi, nägin samuti paljusid neljandast põlvkonnast, kes surid õigemeelsena.\n\n13 Ja sündis, et ma nägin maa peal kokku kogunenud rahvahulki.\n\n14 Ja ingel ütles mulle: Vaata oma seemet ja ka oma vendade seemet.\n\n15 Ja sündis, et ma vaatasin ja nägin, et rahvas, kes oli minu seeme, oli kokku kogunenud rahvahulkadena minu vendade seemne vastu; ja nad olid kogunenud kokku lahingut pidama.\n\n16 Ja ingel rääkis mulle, öeldes: Vaata seda roojase vee allikat, mida nägi sinu isa; jah, nimelt jõge, millest ta rääkis, ja selle sügavused on põrgu sügavused.\n\n17 Ja pimeduse udu on kuradi kiusatused, mis teevad inimlaste silmad pimedaks ja südamed kõvaks ning juhivad neid ära laiale teele, nii et nad hukkuvad ja on eksinud.\n\n18 Ja see suur ja ruumikas hoone, mida su isa nägi, on inimlaste asjatud ettekujutused ja uhkus. Ja neid eraldab suur ja hirmuäratav kuristik; jah, nimelt Igavese Jumala ja Messia õigluse sõna, Messia, kes on Jumala Tall, kellest Püha Vaim annab tunnistust maailma algusest peale kuni praeguse ajani ja nüüdsest ajast peale ja igavesti.\n\n19 Ja kui ingel rääkis neid sõnu, ma vaatasin ja nägin, et minu vendade seeme sõdis minu seemne vastu vastavalt ingli sõnale; ja ma nägin, et minu seemne uhkuse ja kuradi kiusatuste pärast saab mu vendade seeme võimu minu seemne rahva üle.\n\n20 Ja sündis, et ma vaatasin ja nägin oma vendade seemne rahvast, et nad olid võtnud võimust minu seemne üle; ja nad läksid rahvahulkadena teele maa palgel.\n\n21 Ja ma nägin neid kogunenult rahvahulkadesse; ja ma nägin nende seas sõdu ja kuuldusi sõdadest; ja ma nägin mitmeid põlvkondi suremas sõdade ja sõjakuulduste keskel.\n\n22 Ja ingel ütles mulle: Vaata, need kalduvad uskmatusse!\n\n23 Ja sündis, et ma nägin, et kui nad olid uskmatusse kaldunud, muutusid nad tumedaks ja vastikuks ja roojaseks rahvaks täis laiskust ja kõiksugu jäledusi.\n\n", "1-ne 13": "[center][font_size=26]13. peatükk[/font_size][/center]\n\n[i]Nefi näeb nägemuses kuradi kiriku asutamist paganate seas, Ameerika avastamist ja asustamist, Piibli paljude selgete ja hinnaliste osade kadumist, sellest tulenevat paganate ususttaganemist, evangeeliumi taastamist, viimse aja pühakirja ilmumist ja Siioni ülesehitamist. Ligikaudu 600–592 eKr.[/i]\n\n1 Ja sündis, et ingel rääkis mulle, öeldes: Vaata! Ja ma vaatasin ning nägin palju rahvaid ja kuningriike.\n\n2 Ja ingel ütles mulle: Mida sa näed? Ja ma ütlesin: Ma näen palju rahvaid ja kuningriike.\n\n3 Ja ta ütles mulle: Need on paganate rahvad ja kuningriigid.\n\n4 Ja sündis, et ma nägin paganate rahvaste seas suure kiriku asutamist.\n\n5 Ja ingel ütles mulle: Vaata kiriku asutamist, mis on kõige jäledam kõikidest teistest kirikutest, mis surmab Jumala pühi, jah, ja piinab neid ja seob nad kinni ja ikestab neid raudikkega ning viib nad vangistusse.\n\n6 Ja sündis, et ma nägin seda suurt ja jäledat kirikut; ja ma nägin kuradit, et tema oli selle asutaja.\n\n7 Ja ma nägin ka kulda ja hõbedat ja siidi ja purpurriiet ning peenelt põimitud linast ja kõiksugu kallihinnalisi rõivaid; ja ma nägin palju hoori.\n\n8 Ja ingel rääkis mulle, öeldes: Vaata, kuld ja hõbe ja siid ja purpurriie ja peenelt põimitud linane ja kallihinnalised rõivad ja hoorad on selle suure ja jäleda kiriku ihaldused.\n\n9 Ja samuti, selleks et saada maailma kiitust, hävitavad nad Jumala pühasid ja viivad neid vangistusse.\n\n10 Ja sündis, et ma vaatasin ja nägin paljusid vesi; ja need lahutasid paganaid minu vendade seemnest.\n\n11 Ja sündis, et ingel ütles mulle: Vaata, Jumala viha on sinu vendade seemne peal!\n\n12 Ja ma vaatasin ja nägin paganate seas ühte meest, kes oli eraldatud minu vendade seemnest paljude vetega; ja ma nägin Jumala Vaimu, et see tuli alla ning mõjutas seda meest, ja ta läks paljudele vetele, koguni minu vendade seemne juurde välja, kes olid tõotatud maal.\n\n13 Ja sündis, et ma nägin Jumala Vaimu, et see mõjutas teisigi paganaid; ja nad läksid üle paljude vete vangistusest välja.\n\n14 Ja sündis, et ma nägin mitmeid paganate rahvahulki tõotatud maal; ja ma nägin Jumala viha, et see oli minu vendade seemne peal; ja neid hajutati paganate ees ja neid löödi.\n\n15 Ja ma nägin Issanda Vaimu, et see oli paganate peal, ja neid saatis edu ning nad said maa endale pärandmaaks; ja ma nägin, et nad olid valged ning ülimalt kenad ja ilusad nagu minu rahvas, enne kui nad tapeti.\n\n16 Ja sündis, et mina, Nefi, nägin, et paganad, kes olid läinud välja vangistusest, alandasid ennast Issanda ees ja Issanda vägi oli nendega.\n\n17 Ja ma nägin, et paganad, kellest nad põlvnesid, olid kogunenud nii vee kui ka maa peal, et sõdida nende vastu.\n\n18 Ja ma nägin, et Jumala vägi oli nendega, ja samuti, et Jumala viha oli kõigi nende peal, kes olid kogunenud nende vastu võitlema.\n\n19 Ja mina, Nefi, nägin, et paganad, kes olid vangistusest välja tulnud, vabastati Jumala väel kõikide teiste rahvaste käest.\n\n20 Ja sündis, et mina, Nefi, nägin, et neid saatis maal edu; ja ma nägin raamatut, mida nende seas levitati.\n\n21 Ja ingel ütles mulle: Kas sa tead selle raamatu tähendust?\n\n22 Ja ma ütlesin temale: Ma ei tea.\n\n23 Ja ta ütles: Vaata, see lähtub juudi suust. Ja mina, Nefi, nägin seda, ja ta ütles mulle: Raamat, mida sa näed, on juutide ülestähendus, mis sisaldab Issanda lepinguid, mida ta on sõlminud Iisraeli kojaga; samuti sisaldab see mitmeid pühade prohvetite prohvetlikke kuulutusi; ja see on ülestähendus nagu need uurendused, mis on vaskplaatidel, kuigi neid ei ole seal nii palju; ometi sisaldab see Issanda lepinguid, mis ta on sõlminud Iisraeli kojaga; mispärast, neil on paganate jaoks suur väärtus.\n\n24 Ja Issanda ingel ütles mulle: Sa nägid, et see raamat lähtub juudi suust; ja kui see väljus juudi suust, sisaldas see Issanda evangeeliumi täiust, kellest need kaksteist apostlit tunnistust annavad; ja nad annavad tunnistust vastavalt tõele, mis on Jumala Talles.\n\n25 Mispärast, need sõnad lähevad puhtal kujul juutidelt paganatele vastavalt tõele, mis on Jumalas.\n\n26 Ja pärast seda, kui need lähevad Talle kaheteistkümne apostli kaudu juutidelt paganatele, näed sa selle suure ja jäleda kiriku asutamist, mis on jäledam kõikidest teistest kirikutest; sest vaata, nad on Talle evangeeliumist ära võtnud palju osi, mis on selged ja kõige hinnalisemad; ja samuti on nad ära võtnud mitmeid Issanda lepinguid.\n\n27 Ja seda kõike on nad teinud, et moonutada Issanda õigeid teid, et nad võiksid teha inimlastel silmad pimedaks ja südamed kõvaks.\n\n28 Mispärast, sa näed, et kui see raamat on selle suure ja jäleda kiriku käest läbi käinud, et paljud selged ja hinnalised asjad on ära võetud sellest raamatust, mis on Jumala Talle raamat.\n\n29 Ja pärast seda, kui need selged ja hinnalised asjad on ära võetud, levib see kõikidele paganarahvastele; ja kui see on levinud kõikidele paganarahvastele, jah, koguni üle paljude vete, mida sa oled näinud, paganate kaudu, kes on tulnud välja vangistusest, sa näed – nende paljude selgete ja hinnaliste asjade pärast, mis on raamatust ära võetud, mis olid inimlaste arusaamisele selged vastavalt selgusele, mis on Jumala Talles – nende asjade pärast, mis on Talle evangeeliumist välja võetud, ülimalt suur hulk komistab, jah, nii et Saatanal on nende üle suur võim.\n\n30 Ometi sa näed, et paganad, kes tulid välja vangistusest ja tõsteti Jumala väe läbi üle kõikide teiste rahvaste maa palgel, mis on kõikidest maadest parim, ja mis on see maa, mille kohta Issand Jumal on teinud lepingu sinu isaga, et tema seeme võiks saada selle oma pärandmaaks; mispärast, sa näed, et Issand Jumal ei lase sündida, et paganad hävitavad täielikult sinu seemne, kes on segunenult sinu vendade seas.\n\n31 Ka ei lase ta sündida, et paganad hävitavad sinu vendade seemne.\n\n32 Ka ei lase Issand Jumal sündida sellel, et paganad jäävad igavesti sellesse hirmsasse pimeduse seisundisse, milles sa näed neid olevat, nende selgete ja kõige hinnalisemate osade pärast Talle evangeeliumist, mida on varjanud see jäle kirik, mille asutamist sa nägid.\n\n33 Mispärast Jumala Tall ütleb: Ma olen halastav paganate vastu, nuheldes Iisraeli koja jääki suure kohtumõistmisega.\n\n34 Ja sündis, et Issanda ingel rääkis mulle, öeldes: Vaata, Jumala Tall ütleb, et pärast seda, kui ma olen nuhelnud Iisraeli koja jääki – ja see jääk, millest ma räägin, on sinu isa seeme – mispärast, pärast seda, kui ma olen neid kohtumõistmisega nuhelnud ja löönud neid paganate käega, ja pärast seda, kui paganad komistavad üliväga Talle evangeeliumi kõige selgemate ja hinnalisemate osade pärast, mida on varjanud see jäle kirik, mis on hoorade ema, ütleb Tall: Sel päeval olen ma paganate vastu halastav, nii et ma toon omaenda väe kaudu nendele suure osa oma evangeeliumist, mis on selge ja hinnaline, ütleb Tall.\n\n35 Sest vaata, ütleb Tall: Ma teen ennast ilmsiks sinu seemnele, et nad kirjutaksid palju asju, mida ma neile kuulutan, mis on selged ja hinnalised; ja pärast seda, kui sinu seeme on hävitatud ja uskmatusse kaldunud, ja ka sinu vendade seeme, vaata, need asjad peidetakse, et tulla esile paganatele Talle anni ja väega.\n\n36 Ja neis saab olema kirjas minu evangeelium, ütleb Tall, ja minu kalju ja minu pääste.\n\n37 Ja õnnistatud on need, kes püüavad tol päeval esile tuua minu Siionit, sest neil saab olema Püha Vaimu and ja vägi; ja kui nad peavad vastu kuni lõpuni, tõstetakse nad üles viimasel päeval ja nad saavad päästetud Talle igavikulisse kuningriiki; ja kes iganes kuulutab rahu, jah, sõnumeid suurest rõõmust, kui armsad on nad mägede peal.\n\n38 Ja sündis, et ma nägin oma vendade seemne jääki ja ka Jumala Talle raamatut, mis lähtus juudi suust, ja et see tuli paganatelt minu vendade seemne jäägile.\n\n39 Ja pärast seda, kui see oli neile esile tulnud, nägin ma teisi raamatuid, mis tulid esile Talle väega paganatelt neile, et veenda paganaid ja minu vendade seemne jääki ja ka juute, kes olid hajutatud kogu maa pinnal, et prohvetite ja Talle kaheteistkümne apostli ülestähendused on õiged.\n\n40 Ja ingel rääkis mulle, öeldes: Need viimased ülestähendused, mida sa oled näinud paganate seas, kinnitavad esimeste õigsust, mis tulevad Talle kaheteistkümnelt apostlilt ja teevad teatavaks need selged ja hinnalised asjad, mis on nendest ära võetud; ja teevad teatavaks kõikidele suguharudele, keeltele ja rahvastele, et Jumala Tall on Igavese Isa Poeg ja maailma Päästja ja et kõik inimesed peavad tulema tema juurde või muidu ei saa neid päästa.\n\n41 Ja nad peavad tulema vastavalt sõnadele, mis kehtestatakse Talle suuga; ja Talle sõnad tehakse teatavaks sinu seemne ülestähendustes samahästi kui Talle kaheteistkümne apostli ülestähendustes; mispärast need mõlemad saavad üheks, sest on üks Jumal ja üks Karjane üle kogu maa.\n\n42 Ja tuleb aeg, mil ta teeb ennast ilmsiks kõikidele rahvastele, nii juutidele kui ka paganatele; ja kui ta on ennast juutidele ja ka paganatele ilmsiks teinud, siis teeb ta ennast ilmsiks paganatele ja ka juutidele, ja viimane saab esimeseks ja esimene saab viimaseks.\n\n", "1-ne 14": "[center][font_size=26]14. peatükk[/font_size][/center]\n\n[i]Ingel jutustab Nefile õnnistustest ja needustest, mis langevad paganate peale. On ainult kaks kirikut: Jumala Talle Kirik ja kuradi kirik. Suur ja jäle kirik kiusab taga Jumala pühasid kõikide rahvaste seas. Apostel Johannes kirjutab maailma lõpust. Ligikaudu 600–592 eKr.[/i]\n\n1 Ja sünnib, et kui paganad võtavad kuulda Jumala Talle sel päeval, mil ta teeb ennast nendele ilmsiks sõnas ja ka väes, tõelistes tegudes, et kõrvaldada nende komistuskivid –\n\n2 ega tee oma südant kõvaks Jumala Talle vastu, siis loetakse nad sinu isa seemne hulka; jah, nad loetakse Iisraeli koja hulka ja nad saavad olema õnnistatud rahvas tõotatud maal igaveseks; kunagi enam ei viida neid vangistusse ja Iisraeli koda ei aeta enam segadusse.\n\n3 Ja see suur auk, mille on kaevanud neile see suur ja jäle kirik, mille on asutanud kurat ja tema lapsed, et ta võiks juhtida inimeste hinged alla põrgusse – jah, see suur auk, mis on kaevatud inimeste hävitamiseks, saab täidetud nendega, kes selle kaevasid, nende lõplikuks hävituseks, ütleb Jumala Tall; mitte hinge hävitamiseks, vaid selle viskamiseks sellesse põrgusse, millel ei ole lõppu.\n\n4 Sest vaata, see on kuradi vangistust mööda ja ka vastavalt Jumala õiglusele kõikide nende suhtes, kes panevad tema ees toime pahelisust ja jäledusi.\n\n5 Ja sündis, et ingel rääkis mulle, Nefile, öeldes: Sa oled näinud, et kui paganad meelt parandavad, siis on nendega kõik hästi; ja sa tead ka Issanda lepinguid Iisraeli kojaga ja sa oled ka kuulnud, et kes iganes meelt ei paranda, peab hukkuma.\n\n6 Seepärast, häda paganatele, kui saab nõnda olema, et nad teevad oma südame kõvaks Jumala Talle vastu.\n\n7 Sest tuleb aeg, ütleb Jumala Tall, mil ma teen inimlaste seas suure ja imepärase töö; töö, mis on igavikuline kas ühest või teisest küljest – veenmaks neid rahule ja igavesele elule või jätmaks neid nende kõvasüdamelisusesse ja meelepimedusse, nii et nad langevad vangistusse ja ka hävituse kätte nii ajalikult kui ka vaimselt vastavalt vangistusele kuradi võimuses, millest ma olen rääkinud.\n\n8 Ja sündis, et kui ingel oli rääkinud need sõnad, ütles ta mulle: Mäletad sa Isa lepinguid Iisraeli kojaga? Ma ütlesin talle: Jah!\n\n9 Ja sündis, et ta ütles mulle: Vaata ja näe seda suurt ja jäledat kirikut, mis on jäleduste ema ja mille asutaja on kurat!\n\n10 Ja ta ütles mulle: Vaata, on ainult kaks kirikut; üks on Jumala Talle kirik ja teine on kuradi kirik; mispärast, see, kes ei kuulu Jumala Talle kirikusse, kuulub sellesse suurde kirikusse, mis on jäleduste ema; ja ta on kogu maa hoor.\n\n11 Ja sündis, et ma vaatasin ja nägin kogu maa hoora ja ta istus paljude vete peal; ja tal oli võim üle terve maa, kõikide rahvuste, hõimude, keelte ja rahvaste seas.\n\n12 Ja sündis, et ma nägin Jumala Talle kirikut, ja selle liikmeid oli vähe selle hoora pahelisuse ja jäleduste pärast, kes istus paljude vete peal; ometi ma nägin, et Talle kirik, kes olid Jumala pühad, oli samuti kogu maa pinnal ja nende võim maa pinnal oli väike selle suure hoora pahelisuse pärast, keda ma nägin.\n\n13 Ja sündis, et ma nägin, et see suur jäleduste ema kogus kokku rahvahulki kogu maa pinnal kõikide paganarahvaste hulgast, et sõdida Jumala Talle vastu.\n\n14 Ja sündis, et mina, Nefi, nägin Jumala Talle väge, et see laskus Talle kiriku pühade peale ja Issanda lepingurahva peale, kes olid hajutatud kogu maa pinnal, ja nad olid relvastatud õigemeelsuse ja Jumala väega suures auhiilguses.\n\n15 Ja sündis, et ma nägin, et Jumala viha oli valatud välja selle suure ja jäleda kiriku peale, nii et seal olid sõjad ja kuuldused sõdadest maa kõikide rahvuste ja hõimude seas.\n\n16 Ja kui kõikide rahvaste seas, kes kuulusid jäleduste emale, algasid sõjad ja kuuldused sõdadest, rääkis ingel mulle, öeldes: Vaata, Jumala viha on hoorade ema peal; ja vaata, sa näed kõiki neid asju –\n\n17 ja kui saabub päev, mil Jumala viha on valatud välja hoorade ema peale, mis on terve maa suur ja jäle kirik, mille asutaja on kurat, siis sel päeval algab Isa töö, et valmistada teed tema lepingute täitmiseks, mida ta on teinud oma rahvaga, kes on Iisraeli kojast.\n\n18 Ja sündis, et ingel rääkis mulle, öeldes: Vaata!\n\n19 Ja ma vaatasin ja nägin ühte meest, ja ta oli riietatud valgesse rüüsse.\n\n20 Ja ingel ütles mulle: Vaata, üks Talle kaheteistkümnest apostlist!\n\n21 Vaata, tema näeb ja kirjutab ülejäänu nendest asjadest, jah, ja samuti palju asju, mis on olnud.\n\n22 Ja ta kirjutab ka maailma lõpust.\n\n23 Mispärast, asjad, mida ta kirjutab, on õiged ja tõde; ja vaata, need on kirjas selles raamatus, mida sa nägid välja tulemas juudi suust; ja ajal, mil need tulid välja juudi suust, ehk ajal, mil see raamat tuli välja juudi suust, olid asjad, mis olid kirjutatud, selged ja puhtad ja kõige hinnalisemad ja kõikidele inimestele kerged mõista.\n\n24 Ja vaata, asjad, mida see Talle apostel kirjutab, on paljud asjad, mida sa oled näinud; ja vaata, sa näed ka ülejäänut.\n\n25 Aga seda, mida sa nüüd edaspidi näed, ära kirjuta, sest Issand Jumal on pühitsenud Jumala Talle apostli, et tema need kirja paneks.\n\n26 Ja samuti teised, kes on olnud, ta on näidanud neile kõiki asju ja nad on need kirja pannud; ja need on kinni pitseeritud, et tulla esile oma eheduses vastavalt tõele, mis on Talles, Issanda poolt heaksarvatud ajal Iisraeli kojale.\n\n27 Ja mina, Nefi, kuulsin ja annan tunnistust, et Talle apostli nimi oli ingli sõnul Johannes.\n\n28 Ja vaata, minul, Nefil, keelati kirjutada ülejäänud asjadest, mida ma nägin ja kuulsin; mispärast, asjadest, mida ma olen kirjutanud, on mulle küllalt; ja ma olen kirjutanud ainult väikese osa asjadest, mida ma nägin.\n\n29 Ja ma annan tunnistust, et ma nägin asju, mida nägi minu isa, ja Issanda ingel tegi need mulle teatavaks.\n\n30 Ja nüüd, ma teen lõpu rääkimisele asjadest, mida ma nägin ajal, mil ma olin vaimus ära viidud; ja kuigi kõik asjad, mida ma nägin, ei ole kirja pandud, on asjad, mis ma olen kirja pannud, õiged. Ja nõnda see on. Aamen.\n\n", "1-ne 15": "[center][font_size=26]15. peatükk[/font_size][/center]\n\n[i]Lehhi seeme saab viimsel ajal evangeeliumi paganatelt. Iisraeli kogunemist võrreldakse õlipuuga, millele poogitakse uuesti külge loomulikud oksad. Nefi tõlgendab nägemust elupuust ja räägib Jumala õiglusest paheliste lahutamisel õigemeelsetest. Ligikaudu 600–592 eKr.[/i]\n\n1 Ja sündis, et pärast seda, kui mina, Nefi, olin olnud vaimus ära viidud ja näinud kõiki neid asju, läksin ma tagasi oma isa telki.\n\n2 Ja sündis, et ma nägin oma vendi ja nad vaidlesid üksteisega asjade üle, mida minu isa oli neile rääkinud.\n\n3 Sest ta rääkis neile tõepoolest palju tähtsaid asju, mis on raskesti mõistetavad, kui mitte küsida Issandalt; ja kuna nende süda oli kõva, seepärast ei vaadanud nad Issanda poole, nagu oleksid pidanud.\n\n4 Ja nüüd, mina, Nefi, olin kurb nende kõvasüdamelisuse pärast ja samuti asjade pärast, mida ma olin näinud, ja teadsin, et need peavad möödapääsmatult sündima inimlaste suure pahelisuse pärast.\n\n5 Ja sündis, et mu kannatused võtsid mind oma võimusesse, sest ma tundsin, et mu kannatused on kõigist suuremad minu rahva hävituse pärast, sest ma olin näinud nende langemist.\n\n6 Ja sündis, et pärast seda, kui ma olin saanud jõudu, rääkisin ma oma vendadega, soovides neilt teada saada nende sõnavahetuse põhjust.\n\n7 Ja nad ütlesid: Vaata, me ei suuda mõista neid sõnu, mida meie isa on rääkinud õlipuu loomulikest okstest ja samuti paganatest.\n\n8 Ja ma ütlesin neile: Kas te olete küsinud Issandalt?\n\n9 Ja nad ütlesid mulle: Ei ole, sest Issand ei tee meile sellist asja teatavaks.\n\n10 Vaata, mina ütlesin neile: Kuidas on nõnda, et te ei pea kinni Issanda käskudest? Kuidas on nõnda, et te hukkute oma kõvasüdamelisuse pärast?\n\n11 Kas te ei mäleta, mida Issand on öelnud? – Kui te ei tee oma südant kõvaks ja palute minult usus, uskudes, et te saate, pidades usinalt kinni minu käskudest, tehakse need asjad teile kindlasti teatavaks.\n\n12 Vaata, ma ütlen teile, et Issanda Vaim, kes oli meie isas, võrdles Iisraeli koda õlipuuga; ja vaata, kas meid ei ole mitte ära murtud Iisraeli kojast ja kas me ei ole mitte Iisraeli koja oks?\n\n13 Ja nüüd, see, mida meie isa peab silmas loomulike okste külgepookimisega paganate täiuse kaudu, on see, et viimsel ajal, kui meie seeme on kaldunud uskmatusse, jah, mitmeid aastaid ja mitu põlvkonda pärast seda, kui Messias tehakse kehas ilmsiks inimlastele, siis tuleb Messia evangeeliumi täius paganatele ja paganatelt meie seemne jäägile –\n\n14 ja sel päeval saab meie seemne jääk teada, et nad on Iisraeli kojast ja et nad on Issanda lepingurahvas; ja siis nad saavad teada ja tulevad teadmisele oma esiisadest ja ka teadmisele oma Lunastaja evangeeliumist, mida ta nende isadele kuulutas; mispärast, nad saavad teadmise oma Lunastajast ja tema õpetuse täpsetest üksikasjadest, et nad teaksid, kuidas tulla tema juurde ja saada päästetud.\n\n15 Ja kas nad siis sel päeval ei rõõmusta ega ülista oma igavikulist Jumalat, oma kaljut ja oma päästet? Jah, kas nad siis sel päeval ei saa jõudu ja kosutust tõelisest viinapuust? Jah, kas nad ei tule siis Jumala õigesse lambatarasse?\n\n16 Vaata, ma ütlen teile: Jah, neid peetakse taas meeles koos Iisraeli kojaga; nad poogitakse õlipuu loomuliku oksana tõelise õlipuu külge.\n\n17 Ja see on see, mida meie isa silmas peab; ja ta peab silmas, et see ei sünni mitte enne, kui paganad on nad hajutanud; ja ta peab silmas, et see tuleb paganate vahendusel, et Issand võiks näidata oma väge paganatele just sel põhjusel, et juudid ehk Iisraeli koda ta hülgavad.\n\n18 Mispärast, meie isa ei rääkinud mitte ainult meie seemnest, vaid ka kogu Iisraeli kojast, viidates lepingule, mis peab täituma viimsel ajal; millise lepingu tegi Issand meie isa Aabrahamiga, öeldes: Sinu seemne kaudu saavad õnnistatud kõik maa suguharud.\n\n19 Ja sündis, et mina, Nefi, rääkisin neile palju neist asjust; jah, ma rääkisin neile juutide taastamisest viimsel ajal.\n\n20 Ja ma selgitasin neile Jesaja sõnu, kes rääkis juutide ehk Iisraeli koja taastamisest; ja pärast seda, kui nad on taastatud, ei aeta neid enam segadusse ega hajutata taas. Ja sündis, et ma rääkisin oma vendadele palju sõnu, nii et nad rahunesid ja alandasid end Issanda ees.\n\n21 Ja sündis, et nad rääkisid mulle taas, öeldes: Mida tähendab see asi, mida meie isa nägi unenäos? Mida tähendab see puu, mida ta nägi?\n\n22 Ja ma ütlesin neile: See kujutab elupuud.\n\n23 Ja nad ütlesid mulle: Mida tähendab see raudkäsipuu, mida meie isa nägi, mis viis puu juurde?\n\n24 Ja ma ütlesin neile, et see on Jumala sõna, ja kes iganes Jumala sõna kuulda võtavad ja sellest tugevalt kinni peavad, need ei hävi kunagi; ka ei suuda kiusatused ega vastase tulised nooled nende üle võimust võtta, et neid pimedaks teha selleks, et neid hävingusse juhtida.\n\n25 Mispärast, mina, Nefi, õhutasin neid pöörama tähelepanu Issanda sõnadele; jah, ma õhutasin neid kogu oma hinge jõuga ja kõigi oma võimetega, mis mul olid, et nad pööraksid tähelepanu Jumala sõnale ja hoiaksid alati meeles pidada kõiges kinni tema käskudest.\n\n26 Ja nad ütlesid mulle: Mida tähendab see veejõgi, mida meie isa nägi?\n\n27 Ja ma ütlesin neile, et vesi, mida mu isa nägi, on roojasus; ja tema meel oli sedavõrd neelatud teistest asjadest, et ta ei pannud tähele vee roojasust.\n\n28 Ja ma ütlesin neile, et hirmus kuristik lahutab pahelised elupuust ja ka Jumala pühadest.\n\n29 Ja ma ütlesin neile, et see kujutab seda hirmsat põrgut, mis – nagu ingel mulle ütles – on valmistatud pahelistele.\n\n30 Ja ma ütlesin neile, et meie isa nägi samuti, et Jumala õiglus eraldas pahelised õigemeelsetest ja selle sära sarnanes leegitseva tule säraga, mis tõuseb üles Jumala poole igavesest ajast igavesti, ja sel ei ole lõppu.\n\n31 Ja nad ütlesid mulle: Kas see tähendab keha piinu prooviaja päevil või tähendab see hinge lõplikku seisundit pärast ajaliku keha surma või räägib see asjadest, mis on ajalikud?\n\n32 Ja sündis, et ma ütlesin neile, et see kujutab nii ajalikke kui ka vaimseid asju, sest saabub päev, mil nende üle mõistetakse kohut nende tegude põhjal; jah, nimelt tegude põhjal, mida nende ajalik keha on teinud nende prooviaja päevil.\n\n33 Mispärast, kui nad peaksid surema oma pahelisuses, peavad nad saama kõrvale heidetud vastavalt vaimsetele asjadele, mis puutuvad õigemeelsusesse; mispärast, nad tuleb viia seisma Jumala ette kohtumõistmiseks nende tegude järgi; ja kui nende teod on olnud roojasus, siis on nemadki paratamatult roojased; ja kui nad on roojased, siis on paratamatu, et nad ei saa elada Jumala kuningriigis; kui nõnda, siis peaks ka Jumala kuningriik olema roojane.\n\n34 Aga vaata, ma ütlen teile, Jumala kuningriik ei ole roojane, ja miski, mis pole puhas, ei saa siseneda Jumala kuningriiki; mispärast peab olema paratamatult valmistatud roojasuse koht selle jaoks, mis on roojane.\n\n35 Ja selline koht on valmistatud, jah, nimelt see hirmuäratav põrgu, millest ma olen rääkinud, ja selle rajaja on kurat; mispärast inimhingede lõplik seisund on elada Jumala kuningriigis või olla välja heidetud vastavalt sellele õiglusele, millest ma olen rääkinud.\n\n36 Mispärast, pahelised on eraldatud õigemeelsetest ja samuti ka sellest elupuust, mille vili on kõige hinnalisem ja ihaldusväärsem kõikidest teistest viljadest; jah, ja see on suurim kõikidest Jumala andidest. Ja nõnda ma rääkisin oma vendadele. Aamen.\n\n", "1-ne 16": "[center][font_size=26]16. peatükk[/font_size][/center]\n\n[i]Pahelised peavad tõde karmiks. Lehhi pojad abielluvad Ismaeli tütardega. Liahoona näitab neile teed kõnnumaal. Aeg-ajalt kirjutatakse Liahoonale Issanda sõnumid. Ismael sureb; tema perekond nuriseb kannatuste üle. Ligikaudu 600–592 eKr.[/i]\n\n1 Ja nüüd, sündis, et pärast seda, kui mina, Nefi, olin lõpetanud rääkimise oma vendadele, vaata, nad ütlesid mulle: Sa oled kuulutanud meile karme asju, rohkem, kui me suudame kanda.\n\n2 Ja sündis, et ma ütlesin neile, et ma tean, et ma olen rääkinud karme asju paheliste vastu vastavalt tõele; ja õigemeelsed olen ma õigeks mõistnud, ja tunnistanud, et nad tõstetakse üles viimsel päeval; mispärast, süüdlased peavad tõde karmiks, sest see lõikab neile otse südamesse.\n\n3 Ja nüüd, minu vennad, kui te oleksite õigemeelsed ja oleksite valmis kuulda võtma tõde ning pöörama sellele tähelepanu, et te võiksite kõndida laitmatult Jumala ees, siis te ei nuriseks tõe üle ega ütleks: Sa räägid meie vastu karme asju.\n\n4 Ja sündis, et mina, Nefi, õhutasin innukalt oma vendi, et nad peaksid kinni Issanda käskudest.\n\n5 Ja sündis, et nad alandasid end Issanda ees, nii et ma tundsin nende pärast rõõmu ja suurt lootust, et nad kõnnivad õigemeelsuse radadel.\n\n6 Nüüd, kõike seda öeldi ja tehti, kui mu isa elas telgis orus, millele ta pani nimeks Lemuel.\n\n7 Ja sündis, et mina, Nefi, võtsin ühe Ismaeli tütardest naiseks; ja ka mu vennad võtsid Ismaeli tütarde seast endale naised; ja ka Soram võttis naiseks Ismaeli kõige vanema tütre.\n\n8 Ja nõnda oli mu isa täitnud kõik Issanda käsud, mis talle antud olid. Ja ka mind, Nefit, oli Issand ülimalt õnnistanud.\n\n9 Ja sündis, et Issanda hääl rääkis minu isale ööpimeduses ja käskis tal järgmisel päeval kõnnumaal teele asuda.\n\n10 Ja sündis, et kui minu isa hommikul tõusis ja läks telgi uksele, nägi ta oma suureks imestuseks maas ümmargust hoolikalt valmistatud kera; ja see oli puhtast vasest. Ja selle kera sees oli kaks osutit, ja üks näitas suunda, kuhupoole me peaksime kõnnumaal minema.\n\n11 Ja sündis, et me korjasime kokku kõik asjad, mis meil oli vaja kõnnumaale kaasa võtta, ja kogu ülejäänud toiduvaru, mis Issand oli meile andnud; ja me võtsime kõiksugu seemneid, mida me saime kõnnumaale endaga kaasa võtta.\n\n12 Ja sündis, et me võtsime oma telgid ja lahkusime kõnnumaale üle Laamani jõe.\n\n13 Ja sündis, et me rändasime neli päeva enam-vähem kagu-lõuna suunas, ja me püstitasime taas oma telgid, ning nimetasime selle paiga Saseriks.\n\n14 Ja sündis, et me võtsime oma vibud ja nooled ning läksime kõnnumaale oma peredele toidupoolist küttima; ja pärast seda, kui me olime oma perede jaoks toidupoolist küttinud, pöördusime me tagasi oma perede juurde kõnnumaale, paika nimega Saser. Ja me liikusime kõnnumaal taas edasi, järgides sama suunda, püsides kõnnumaa kõige viljakandvamates osades, mis olid Punase mere läheduses.\n\n15 Ja sündis, et me rändasime mitmeid päevi, küttides tee kõrval toidupoolist oma vibude ja nooltega ning oma kivide ja lingudega.\n\n16 Ja me järgisime kera juhatusi, mis suunasid meid kõnnumaa viljakandvamatesse osadesse.\n\n17 Ja pärast seda, kui me olime rännanud mitmeid päevi, lõime me oma telgid mõneks ajaks üles, et võiksime taas end puhata ja oma peredele toidupoolist muretseda.\n\n18 Ja sündis, et kui mina, Nefi, läksin toidupoolist küttima, vaata, ma murdsin oma vibu, mis oli tehtud puhtast terasest; ja pärast seda, kui ma olin oma vibu murdnud, vaata, mu vennad olid minu vibu kaotamise pärast minu peale vihased, sest me ei saanud toidupoolist.\n\n19 Ja sündis, et me pöördusime tagasi oma perede juurde ilma toidupooliseta, ja kuna nad olid rändamisest väga kurnatud, kannatasid nad toidupuuduse pärast palju.\n\n20 Ja sündis, et Laaman ja Lemuel ning Ismaeli pojad hakkasid üliväga nurisema oma kannatuste ja vaevade üle kõnnumaal; ja ka minu isa nurises Issanda, oma Jumalaga; jah, ja nad kõik olid ülimalt kurvad, nurisedes koguni Issandaga.\n\n21 Nüüd, sündis, et kuna mu vennad vaevasid mind, Nefit, mu vibu kaotamise pärast ja et nende vibud olid kaotanud vetruvuse, hakkas olema ülimalt raske, jah, nõnda, et me ei saanud hankida mingit toidupoolist.\n\n22 Ja sündis, et mina, Nefi, rääkisin oma vendadele palju, kuna nad olid taas oma südame kõvaks teinud, kaevates koguni Issanda, oma Jumala üle.\n\n23 Ja sündis, et mina, Nefi, tegin puust vibu ja sirgest kepist noole; mispärast, ma varustasin end vibu ja noolega, lingu ja kividega. Ja ma ütlesin oma isale: Kuhu ma peaksin minema, et leida toidupoolist?\n\n24 Ja sündis, et ta küsis Issandalt, sest nad olid alandanud end minu sõnade pärast, sest ma ütlesin neile palju asju kogu oma hinge jõuga.\n\n25 Ja sündis, et mu isale tuli Issanda hääl ja teda tõepoolest talitseti, kuna ta oli tõstnud nurinat Issanda vastu, nii et ta langes sügavasse kurvastusse.\n\n26 Ja sündis, et Issanda hääl ütles talle: Vaata kera peale ja näe, mida on kirjutatud!\n\n27 Ja sündis, et kui mu isa nägi asju, mis olid kera peale kirjutatud, kartis ja värises ta üliväga, ja samuti mu vennad ning Ismaeli pojad ja meie naised.\n\n28 Ja sündis, et mina, Nefi, nägin osuteid, mis olid kera sees, et need töötasid vastavalt usule ja usinusele ning tähelepanule, mis me nende suhtes osutasime.\n\n29 Ja nendel oli kirjas ka uus kiri, mida oli kerge lugeda, mis andis meile mõista Issanda teedest; ja seda kirjutati ja muudeti aeg-ajalt vastavalt usule ja usinusele, mida me sellele pühendasime. Ja nõnda me näeme, et väikeste vahenditega saab Issand täide viia suuri asju.\n\n30 Ja sündis, et mina, Nefi, läksin üles mäe tippu vastavalt juhtnööridele, mis kera peal anti.\n\n31 Ja sündis, et ma tapsin metsloomi, nii et ma sain meie peredele toidupoolist.\n\n32 Ja sündis, et ma läksin tagasi meie telkide juurde, kandes metsloomi, mis ma olin tapnud; ja kui suur oli nende rõõm nüüd, kui nad nägid, et ma olin saanud toidupoolist! Ja sündis, et nad alandasid end Issanda ees ja tänasid teda.\n\n33 Ja sündis, et me jätkasime taas oma teekonda, rännates peaaegu samas suunas kui alguses; ja pärast seda, kui me olime rännanud mitmeid päevi, püstitasime me taas oma telgid, et võiksime mõnda aega peatuda.\n\n34 Ja sündis, et Ismael suri ja maeti kohta, mida nimetati Nahomiks.\n\n35 Ja sündis, et Ismaeli tütred leinasid üliväga oma isa kaotuse ja neile kõnnumaal osaks saanud kannatuste pärast; ja nad nurisesid minu isaga, kuna tema oli nad Jeruusalemma maalt välja toonud, öeldes: Meie isa on surnud, jah, ja meie oleme rännanud palju mööda kõnnumaad ning oleme kannatanud palju kannatusi, nälga, janu ja kurnatust, ja pärast kõiki neid kannatusi tuleb meil kõnnumaal nälga surra.\n\n36 Ja nõnda nad nurisesid minu isaga ja ka minuga ning soovisid pöörduda tagasi Jeruusalemma.\n\n37 Ja Laaman ütles Lemuelile ning ka Ismaeli poegadele: Vaata, tapkem meie isa ja ka meie vend Nefi, kes on võtnud endale õiguse olla meie valitseja ja meie õpetaja, kuigi meie oleme tema vanemad vennad.\n\n38 Nüüd, ta ütleb, et Issand on temaga rääkinud, ja samuti, et teda on teeninud inglid. Aga vaata, me teame, et ta valetab meile; ja ta jutustab meile neid asju ja teeb palju asju oma kavala kunsti abil, et ta võiks meie silmi petta, mõeldes, et ehk õnnestub tal meid viia mingile tundmatule kõnnumaale; ja pärast seda, kui ta on meid ära viinud, on ta mõelnud teha ennast kuningaks või valitsejaks meie üle, et ta võiks talitada meiega oma tahtmist ja heaksarvamist mööda. Ja niiviisi ärgitas mu vend Laaman nende südameid vihale.\n\n39 Ja sündis, et Issand oli meiega, jah, tõepoolest, Issanda hääl tuli ja rääkis neile palju sõnu ja talitses neid ülimalt; ja pärast seda, kui Issanda hääl oli neid talitsenud, pöörasid nad oma viha ära ning parandasid meelt oma pattudest, nii et Issand õnnistas meid taas toidupoolisega, nii et me ei hukkunud.\n\n", "1-ne 17": "[center][font_size=26]17. peatükk[/font_size][/center]\n\n[i]Nefil kästakse ehitada laev. Tema vennad seisavad talle vastu. Ta õhutab neid, jutustades Jumala tegemistest Iisraeliga. Nefi täitub Jumala väega. Tema vendadel keelatakse teda puutuda, et nad ei kuivaks ära nagu närbunud pilliroog. Ligikaudu 592–591 eKr.[/i]\n\n1 Ja sündis, et me asusime taas teele mööda kõnnumaad; ja sellest ajast peale läksime peaaegu ida suunas. Ja me rändasime ja kahlasime kõnnumaal läbi paljudest kannatustest ja meie naised sünnitasid kõnnumaal lapsi.\n\n2 Ja nii suured olid Issanda õnnistused meile, et kuigi me toitusime kõnnumaal toorest lihast, andsid meie naised külluslikult rinnapiima oma lastele ja olid tugevad, jah, koguni nagu mehed; ja nad hakkasid taluma oma teekonda ilma nurinata.\n\n3 Ja nõnda me näeme, et Jumala käsud peavad saama täidetud. Ja kui on nõnda, et inimlapsed peavad kinni Jumala käskudest, kosutab ta neid ja tugevdab neid ja varustab neid vahenditega, millega nad saavad korda saata seda, mida ta neil käskinud on; mispärast, ta varustas meid vahenditega sel ajal, mil me viibisime kõnnumaal.\n\n4 Ja me viibisime kõnnumaal mitmeid aastaid, jah, koguni kaheksa aastat.\n\n5 Ja me jõudsime maale, mille me nimetasime Külluslikuks, kuna seal oli palju vilju ja ka mett; ja kõik need asjad oli Issand ette valmistanud, et me ei hukkuks. Ja me nägime merd, mille me nimetasime Irreantumiks, mis tähendab tõlgitult paljud veed.\n\n6 Ja sündis, et me püstitasime mere äärde oma telgid; ja kuigi meil oli olnud palju kannatusi ja raskusi, jah, koguni nii palju, et me ei jõua neist kõigist kirjutada, olime me ülimalt rõõmsad, kui jõudsime mere äärde; ja me nimetasime selle paiga Külluslikuks selle viljade rohkuse pärast.\n\n7 Ja sündis, et kui mina, Nefi, olin olnud seal Küllusliku maal mitmeid päevi, tuli Issanda hääl minule, öeldes: Tõuse ja mine üles mäele! Ja sündis, et ma tõusin ning läksin üles mäele ja hüüdsin Issanda poole.\n\n8 Ja sündis, et Issand rääkis mulle, öeldes: Sa pead ehitama laeva sel viisil, nagu ma sulle näitan, et ma võiksin viia sinu rahva üle nende vete.\n\n9 Ja ma ütlesin: Issand, kuhu ma peaksin minema, et leida sulatamiseks maaki, et võiksin teha tööriistu, millega ehitada laev sel viisil, nagu sa oled mulle näidanud?\n\n10 Ja sündis, et Issand ütles mulle, kuhu ma peaksin minema, et leida maaki, et ma võiksin valmistada tööriistad.\n\n11 Ja sündis, et mina, Nefi, tegin loomanahkadest lõõtsa, millega puhuda tuld; ja pärast seda, kui ma olin teinud lõõtsa, et ma võiksin sellega tuld puhuda, lõin ma kaht kivi vastamisi, et võiksin süüdata tule.\n\n12 Sest siiani ei olnud Issand lubanud meil palju tuld teha, kui me rändasime kõnnumaal, sest ta ütles: Ma teen teie toidu maitsvaks, nii et teil ei ole vaja seda küpsetada;\n\n13 ja ma olen teile ka valguseks kõnnumaal ja ma valmistan teie ees tee, kui on nõnda, et te peate kinni minu käskudest; mispärast, kuivõrd te peate minu käskudest kinni, juhitakse teid tõotatud maa suunas ning te saate teadma, et see, kes teid juhib, olen mina.\n\n14 Jah, ja Issand ütles samuti: Pärast tõotatud maale saabumist saate te teadma, et mina, Issand, olen Jumal; ja et mina, Issand, päästsin teid hävitusest; jah, et mina tõin teid välja Jeruusalemma maalt.\n\n15 Mispärast, mina, Nefi, püüdsin pidada kinni Issanda käskudest ja õhutasin oma vendi ustavusele ja usinusele.\n\n16 Ja sündis, et ma tegin tööriistad maagist, mille ma sulatasin välja kaljust.\n\n17 Ja kui minu vennad nägid, et ma hakkan laeva ehitama, hakkasid nad minuga nurisema, öeldes: Meie vend on rumal, sest ta arvab, et ta oskab ehitada laeva; jah, ta arvab ka, et ta võib ületada need suured veed.\n\n18 Ja nõnda kaebasid mu vennad minu üle ja soovisid, et nad ei peaks vaeva nägema, sest nad ei uskunud, et mina võiksin ehitada laeva; samuti ei uskunud nad, et mind juhendas Issand.\n\n19 Ja nüüd, sündis, et mina, Nefi, olin ülimalt kurb nende kõvasüdamelisuse pärast; ja nüüd, kui nad nägid, et ma muutusin kurvaks, olid nad oma südames rõõmsad, nii et nad naersid minu üle, öeldes: Me teadsime, et sa ei oska laeva ehitada, sest me teadsime, et sul napib otsustusvõimet, mispärast, sa ei suuda teha nii suurt tööd.\n\n20 Ja sa oled nagu meie isa, juhitud oma südame rumalatest ettekujutustest; jah, ta on juhtinud meid välja Jeruusalemma maalt ja me oleme rännanud mööda kõnnumaad kõik need aastad; ja meie naised on rüganud, olles lapseootel, ja nad on sünnitanud kõnnumaal lapsi ning talunud kõike muud kui surma; ja neil oleks olnud parem surra enne Jeruusalemmast lahkumist, kui taluda kõiki neid kannatusi.\n\n21 Vaata, me oleme kannatanud kõnnumaal kõik need aastad, mis me oleksime võinud tunda rõõmu oma varast ja oma pärandmaast; jah, ja me oleksime olnud õnnelikud.\n\n22 Ja me teame, et inimesed, kes olid Jeruusalemma maal, olid õigemeelsed inimesed, sest nad pidasid kinni Issanda määrustest ja kohtuotsustest ning kõigist tema käskudest vastavalt Moosese seadusele; mispärast, me teame, et nad on õigemeelsed inimesed; ja meie isa on nende üle kohut mõistnud ja viinud meid ära, kuna me võtsime kuulda ta sõnu; jah, ja meie vend on tema sarnane. Ja niiviisi kõneledes nurisesid ja kaebasid mu vennad meie üle.\n\n23 Ja sündis, et mina, Nefi, rääkisin neile, öeldes: Kas te usute, et meie isasid, kes olid Iisraeli lapsed, oleks vabastatud egiptlaste käest, kui nad ei oleks kuulda võtnud Issanda sõnu?\n\n24 Jah, kas te arvate, et neid oleks vabastatud orjusest, kui Issand ei oleks käskinud Moosest, et ta nad orjusest vabastaks?\n\n25 Nüüd, te teate, et Iisraeli lapsed olid orjuses; ja te teate, et nad olid koormatud kohustustega, mis olid rängad kanda; mispärast, te teate, et nende jaoks oli paratamatult hea, et nad orjusest vabastataks.\n\n26 Nüüd, te teate, et Mooses sai Issandalt käsu teha seda suurt tööd; ja te teate, et tema sõna peale jagati Punase mere veed sinna ja tänna ning nad läksid läbi mööda kuiva maad.\n\n27 Aga te teate, et egiptlased, kes olid vaarao sõjavägi, uppusid Punasesse merre.\n\n28 Ja te teate samuti, et neid toideti kõnnumaal mannaga.\n\n29 Jah, ja te teate samuti, et Mooses oma sõnaga vastavalt temas olnud Jumala väele lõi kaljut ja sellest tuli vesi, nii et Iisraeli lapsed said oma janu kustutada.\n\n30 Ja vaatamata sellele, et neid juhiti, et Issand, nende Jumal, nende Lunastaja, käis nende ees, juhatades neid päeval ja andes neile valgust ööpimeduses ning tehes nende heaks kõik, mis inimesel oli otstarbekas saada, tegid nad oma südame kõvaks ja meele pimedaks ja laimasid Moosest ning tõelist ja elavat Jumalat.\n\n31 Ja sündis, et oma sõna kohaselt ta hävitas neid; ja oma sõna kohaselt ta juhtis neid; ja oma sõna kohaselt ta tegi neile kõiki asju; ja midagi ei tehtud muidu kui tema sõna järgi.\n\n32 Ja pärast seda, kui nad olid ületanud Jordani jõe, tegi ta nad vägevaks, et nad võisid maa lapsed välja ajada, jah, hajutada neid kuni hävitamiseni.\n\n33 Ja nüüd, kas te arvate, et selle maa lapsed, kes olid tõotatud maal, kelle meie isad välja ajasid, kas te arvate, et nad olid õigemeelsed? Vaata, ma ütlen teile: Ei.\n\n34 Kas te arvate, et meie isad oleksid olnud paremad kui nemad, kui nad oleksid olnud õigemeelsed? Ma ütlen teile: Ei.\n\n35 Vaata, Issand peab kõike liha võrdseks; see, kes on õigemeelne, seda Jumal soosib. Aga vaata, see rahvas oli kõrvale heitnud Jumala iga sõna ja nad olid oma süüs küpsed; ja Jumala viha oli oma täiuses nende peal; ja Issand needis selle maa nende vastu ja õnnistas selle meie isadele; jah, ta needis selle neile nende hävituseks ning ta õnnistas selle meie isadele, et nad saaksid selle üle võimu.\n\n36 Vaata, Issand on loonud maa, et see saaks asustatud, ja ta on loonud oma lapsed, et nad võtaksid selle oma valdusesse.\n\n37 Ja ta kasvatab üles õigemeelse rahva ja hävitab paheliste rahvad.\n\n38 Ja ta juhib õigemeelsed ära hinnalistele maadele ja pahelised ta hävitab ning neab maa nende jaoks nende endi pärast.\n\n39 Ta valitseb kõrgel taevais, sest see on tema aujärg ja see maa on tema jalajäri.\n\n40 Ja ta armastab neid, kes tahavad teda endale Jumalaks. Vaata, ta armastas meie isasid ja ta sõlmis nendega lepingu, jah, nimelt Aabrahami, Iisaki ja Jaakobiga; ja ta pidas meeles neid lepinguid, mis ta oli sõlminud, mispärast, ta tõi nad välja Egiptuse maalt.\n\n41 Ja ta nuhtles neid kõnnumaal oma sauaga, sest nad tegid oma südame kõvaks just nagu teiegi; ja Issand nuhtles neid nende süütegude pärast. Ta saatis nende sekka mürgised lendmaod ja pärast seda, kui neid salvati, valmistas ta mooduse, et nad saaksid terveks; ja kogu vaev, mis neil näha tuli, oli vaadata; ja selle mooduse lihtsuse ehk selle kerguse tõttu oli palju neid, kes hukkusid.\n\n42 Ja aeg-ajalt tegid nad oma südame kõvaks ja laimasid Moosest ja samuti Jumalat; ometi te teate, et nad juhiti tema võrratu väega tõotatud maale.\n\n43 Ja nüüd, pärast kõike seda on kätte jõudnud aeg, et nad on muutunud paheliseks, jah, peaaegu küpsuseni välja; ja ma ei tea rohkem, kui et sel päeval on nad valmis oma hävinguks, sest ma tean, et see päev saabub kindlasti, et nad peavad saama hävitatud peale mõnede üksikute, kes viiakse vangistusse.\n\n44 Mispärast, Issand käskis minu isal lahkuda kõnnumaale; ja juudid tahtsid temalt ka elu võtta, jah, ja ka teie olete tahtnud temalt elu võtta; mispärast, te olete oma südames mõrvarid ja olete nende sarnased.\n\n45 Te olete kärmed toime panema süütegusid, kuid pikaldased meeles pidama Issandat, oma Jumalat. Te olete näinud inglit ja ta rääkis teile; jah, te olete aeg-ajalt kuulnud ta häält ja ta on rääkinud teile vaikse, tasase häälega, aga te olite tundetud, nii et te ei suutnud tema sõnu tunda; mispärast, ta on rääkinud teile nagu kõuehäälel, mis pani maa rappuma, otsekui see lõheneks.\n\n46 Ja te teate ka, et oma kõikvõimsa sõna väel võib ta panna maa kaduma; jah, ja te teate, et oma sõnaga võib ta lasta teha konarlikud paigad siledaks ja siledad purustatakse. Oo siis, miks on nii, et te saate olla nii kõvasüdamelised?\n\n47 Vaata, mu hing on täis ahastust teie pärast ja mu süda valutab; ma kardan, et teid heidetakse igaveseks kõrvale. Vaata, ma olen täis Jumala Vaimu, nii et mu kehas pole jõudu.\n\n48 Ja nüüd, sündis, et kui ma olin rääkinud need sõnad, said nad minu peale vihaseks ja tahtsid mind heita meresügavustesse; ja kui nad tulid, et oma kätt minu külge panna, rääkisin ma neile, öeldes: Kõigeväelise Jumala nimel ma käsin teid, et te ei puudutaks mind, sest ma olen täis Jumala väge, koguni minu liha hävimiseni välja; ja kes iganes paneb oma käe minu külge, kuivab ära just nagu kuivanud pilliroog ja saab Jumala väe ees eimillekski, sest Jumal lööb teda.\n\n49 Ja sündis, et mina, Nefi, ütlesin neile, et nad ei tohiks enam nuriseda oma isaga; ka ei tohiks nad keelduda koos minuga vaeva nägemast, sest Jumal on mind käskinud, et ma ehitaksin laeva.\n\n50 Ja ma ütlesin neile: Kui Jumal oleks käskinud mul teha ükskõik mida, siis suudaksin ma seda. Kui ta peaks mind käskima, et ma ütleksin sellele veele: Ole sina maa! saaks see maaks; ja kui ma seda ütleksin, siis nii ka sünniks.\n\n51 Ja nüüd, kui Issandal on selline suur vägi ja ta on teinud nii palju imesid inimlaste seas, miks ta siis ei võiks juhendada mind, kuidas ma pean ehitama laeva.\n\n52 Ja sündis, et mina, Nefi, ütlesin oma vendadele palju asju, nii et nad sattusid segadusse ega suutnud minuga vaielda; ja nad ei julgenud ka panna kätt minu külge ega mind sõrmegagi puudutada koguni mitmeid päevi. Nüüd, nad ei julgenud seda teha, kartes, et nad kuivavad minu ees ära, nii võimas oli Jumala Vaim ja nõnda oli see neile mõjunud.\n\n53 Ja sündis, et Issand ütles mulle: Siruta taas käsi oma vendade poole ja nad ei kuiva sinu ees! Aga ma panen nad värisema, ütles Issand, ja seda ma teen, et nad teaksid, et mina olen Issand, nende Jumal.\n\n54 Ja sündis, et ma sirutasin käe oma vendade poole ja nad ei kuivanud minu ees, ent Issand pani nad värisema, nimelt sõna kohaselt, mida ta oli rääkinud.\n\n55 Ja nüüd, nad ütlesid: Me teame kindlalt, et Issand on sinuga, sest me teame, et see on Issanda vägi, mis meid värisema pani. Ja nad langesid minu ette maha ja olid valmis mind kummardama, ent ma ei lubanud neil seda teha, öeldes: Ma olen teie vend, jah, nimelt teie noorem vend, mispärast, kummardage Issandat, oma Jumalat, ja austage oma isa ja ema, et teie elu oleks pikk maal, mille Issand, teie Jumal, teile annab.\n\n", "1-ne 18": "[center][font_size=26]18. peatükk[/font_size][/center]\n\n[i]Laev saab valmis. Mainitakse Jaakobi ja Joosepi sündi. Rühm asub laevale, et sõita tõotatud maale. Ismaeli pojad ja nende naised pidutsevad ja hakkavad üheskoos vastu. Nefi seotakse kinni ja hirmuäratav torm ajab laeva tagasi. Nefi vabastatakse ja tema palve tagajärjel torm lakkab. Inimesed saabuvad tõotatud maale. Ligikaudu 591–589 eKr.[/i]\n\n1 Ja sündis, et nad kummardasid Issandat ja tulid minuga; ja me töötlesime puitu hoolikal viisil. Ja Issand näitas mulle aeg-ajalt, kuidas ma peaksin laeva jaoks puitu töötlema.\n\n2 Nüüd, mina, Nefi, ei töödelnud puitu sel kombel, nagu inimesed olid õppinud, ka ei ehitanud ma laeva inimeste kombe järgi, vaid ehitasin selle viisil, mida Issand oli mulle näidanud; mispärast, see ei olnud inimeste kombe järgi.\n\n3 Ja mina, Nefi, läksin sageli mäele ja palusin sageli Issandat, mispärast Issand näitas mulle suuri asju.\n\n4 Ja sündis, et kui ma olin laeva valmis saanud vastavalt Issanda sõnale, nägid minu vennad, et see on hea ja et selle valmistusviis on ülimalt oskuslik; mispärast, nad alandasid end taas Issanda ees.\n\n5 Ja sündis, et minu isale tuli Issanda hääl, öeldes, et me peame tõusma ja minema laeva.\n\n6 Ja sündis, et järgmisel päeval, pärast seda, kui me olime valmis pannud kõik asjad – palju puuvilju ja liha kõnnumaalt ja külluses mett ning toiduvarusid vastavalt sellele, kuidas Issand oli meid käskinud – läksime me laevale kogu oma koormaga ja oma seemnetega ning kõigi asjadega, mis me olime enestega kaasa võtnud, igaüks oma vanuse kohaselt; mispärast, me läksime kõik laeva koos oma naiste ja oma lastega.\n\n7 Ja nüüd, minu isale sündis kõnnumaal kaks poega; vanemale pandi nimeks Jaakob ja nooremale Joosep.\n\n8 Ja sündis, et pärast seda, kui me olime kõik laevale läinud ja võtnud kaasa oma toiduvarud ja asjad, mida meil oli kästud, sõitsime me merele ja tuul tõukas meid tõotatud maa suunas.\n\n9 Ja pärast seda, kui tuul oli meid juba mitmeid päevi edasi tõuganud, vaata, hakkasid minu vennad ja Ismaeli pojad ja ka nende naised lõbutsema; nii et nad hakkasid tantsima ja laulma ja labaselt rääkima, jah, kuni selleni välja, et nad unustasid, millise väe läbi neid on sinnamaale toodud; jah, nad olid üles puhutud ülima labasuseni.\n\n10 Ja mina, Nefi, hakkasin tundma ülimalt suurt hirmu, et Issand saab meie peale vihaseks ja karistab meid meie süütegude pärast, nii et meresügavused meid neelavad; mispärast, mina, Nefi, hakkasin nendega tõsiselt rääkima, ent vaata, nad vihastasid minu peale, öeldes: Me ei taha, et meie noorem vend meie üle valitseb.\n\n11 Ja sündis, et Laaman ja Lemuel võtsid ja sidusid mu köitega kinni ning kohtlesid mind äärmiselt julmalt; ometi lasi Issand sel juhtuda, et ta võiks näidata oma väge, et läheksid täide tema sõnad, mida ta oli rääkinud paheliste kohta.\n\n12 Ja sündis, et pärast seda, kui nad olid mu kinni sidunud, nii et ma ei saanud end liigutada, lakkas töötamast kompass, mille Issand oli valmistanud.\n\n13 Mispärast, nad ei teadnud, mis suunas nad peaksid laeva tüürima, nii et tõusis suur torm, jah, suur ja hirmuäratav maru ning meid aeti vetel tagasi kolm päeva; ja neid valdas ülimalt suur hirm, et nad upuvad merre; ometi nad ei vabastanud mind.\n\n14 Ja neljandal päeval, mil meid tagasi aeti, muutus maru ülimalt rängaks.\n\n15 Ja sündis, et meresügavused olid valmis meid neelama. Ja pärast seda, kui meid oli vetel neli päeva tagasi aetud, hakkasid mu vennad nägema, et Jumala kohtumõistmised on nende peal ja nad peavad hukkuma, kui nad oma süütegudest meelt ei paranda; mispärast, nad tulid minu juurde ja päästsid lahti köidikud, mis olid minu randmete ümber, ja vaata, mu randmed olid ülimalt üles paistetanud; ka mu pahkluud olid tublisti paistes ja need valutasid väga.\n\n16 Ometi vaatasin ma oma Jumala poole ja ülistasin teda päev läbi ning ei nurisenud Issandaga oma kannatuste pärast.\n\n17 Nüüd, minu isa Lehhi oli rääkinud neile palju asju, ja samuti Ismaeli poegadele, ent vaata, nad ähvardasid igaühte, kes mind kaitses; ja minu vanemad, olles vanadusest nõrgad ja kannatanud palju südamevalu oma laste pärast, tundsid end halvasti, jah, jäädes koguni haigevoodisse.\n\n18 Oma südamevalu ja suure mure ning minu vendade süütegude pärast olid nad viidud koguni selleni välja, et nad olid siit ajast lahkumas, et kohata oma Jumalat; jah, nende hallid juuksed olid valmis laskuma alla põrmu; jah, mure tõttu olid nad koguni märga hauda heitmise äärel.\n\n19 Ja ka Jaakob ja Joosep, olles noored ja vajades palju kosutust, olid kurvad oma ema kannatuste pärast; ja ka minu naise ja laste pisarad ja palved ei pehmendanud minu vendade südant nii, et nad oleksid mu lahti päästnud.\n\n20 Ja miski muu kui Jumala vägi, mis ähvardas neid hävitamisega, ei oleks suutnud pehmendada nende südant; mispärast, kui nad nägid, et meresügavused on valmis neid neelama, parandasid nad meelt sellest, mida nad olid teinud, nii et nad päästsid mu lahti.\n\n21 Ja sündis, et pärast seda, kui nad olid mu lahti päästnud, vaata, ma võtsin kompassi ja see töötas, nagu ma soovisin. Ja sündis, et ma palusin Issandat, ning kui ma olin palunud, vaikisid tuuled, torm rauges ja saabus suur vaikus.\n\n22 Ja sündis, et mina, Nefi, juhtisin laeva, nii et me seilasime taas tõotatud maa suunas.\n\n23 Ja sündis, et kui me olime seilanud mitmeid päevi, saabusime me tõotatud maale ja läksime maale ning püstitasime oma telgid ja andsime sellele nimeks tõotatud maa.\n\n24 Ja sündis, et me hakkasime maad harima ja hakkasime seemneid külvama; jah, me panime maha kõik oma seemned, mis me olime kaasa toonud Jeruusalemma maalt. Ja sündis, et need kasvasid ülimalt hästi; mispärast, me olime rikkalikult õnnistatud.\n\n25 Ja sündis, et me leidsime tõotatud maal kõnnumaal rännates, et metsades oli kõiksugu metsloomi, nii veiseid kui härgi, ning eesleid ja hobuseid, ning kitsi ja metskitsi ja kõiksugu inimesele kasulikke metsloomi. Ja me leidsime igat liiki maaki, nii kulda, hõbedat kui ka vaske.\n\n", "1-ne 19": "[center][font_size=26]19. peatükk[/font_size][/center]\n\n[i]Nefi teeb metallist plaadid ja märgib üles oma rahva ajaloo. Iisraeli Jumal tuleb kuussada aastat pärast seda, kui Lehhi lahkus Jeruusalemmast. Nefi jutustab Tema kannatustest ja ristilöömisest. Juudid on põlatud ja hajutatud kuni viimse ajani, mil nad pöörduvad tagasi Issanda juurde. Ligikaudu 588–570 eKr.[/i]\n\n1 Ja sündis, et Issand käskis mind, mispärast ma tegin metallist plaadid, et võiksin nende peale uurendada ülestähenduse oma rahvast. Ja plaatidele, mis ma tegin, uurendasin ma oma isa ülestähendused ja samuti meie rännakud kõnnumaal ja mu isa prohvetlikud kuulutused; samuti olen ma nende peale uurendanud palju iseenda prohvetlikke kuulutusi.\n\n2 Ja ajal, mil ma neid tegin, ei teadnud ma, et saan Issandalt käsu nende plaatide valmistamiseks; mispärast, minu isa ülestähendused ja tema isade sugupuu ja suurem osa meie ettevõtmistest kõnnumaal on uurendatud neile esimestele plaatidele, millest ma rääkisin; mispärast, asjad, mis toimusid enne, kui ma tegin need plaadid, on tegelikult üksikasjalisemalt kirjas esimestel plaatidel.\n\n3 Ja pärast seda, kui ma olin teinud need plaadid käsu kohaselt, sain mina, Nefi, käsu, et teenimistöö ja prohvetlikud kuulutused, nende selgemad ja hinnalisemad kohad, tuleb kirjutada nendele plaatidele; ja et seda, mida on kirjutatud, säilitataks minu rahva juhendamiseks, kes hakkab maad valdama, ja samuti teistel tarkadel otstarvetel, mis otstarbed on teada Issandale.\n\n4 Mispärast, mina, Nefi, tegin teistele plaatidele ülestähenduse, mis annab aruande või mis annab põhjalikuma aruande minu rahva sõdadest, tülidest ja hävitamistest. Ja seda ma tegin ja andsin oma rahvale käsu selle kohta, mida neil tuleb teha pärast seda, kui ma olen lahkunud; ja et need plaadid tuleb anda edasi ühelt põlvelt teisele ehk ühelt prohvetilt teisele seni, kuni Issand käsib teisiti.\n\n5 Ja minu nende plaatide tegemise aruanne antakse hiljem; ja vaata, ma jätkan vastavalt sellele, mida ma olen rääkinud, ja seda ma teen, et pühamad asjad säiliksid minu rahvale teadmiseks.\n\n6 Ometi ei kirjuta ma plaatidele midagi muud kui seda, mida ma pean pühaks. Ja nüüd, kui ma eksin, siis eksisid koguni vana aja inimesed; mitte et ma tahaksin end välja vabandada teiste inimestega, küll aga tahan ma end välja vabandada omaenda ihuliku nõrkusega.\n\n7 Sest seda, mis on mõne inimese hinnangul suure väärtusega nii ihule kui ka hingele, peavad teised taas eimillekski ja trambivad jalge alla. Jah, koguni Iisraeli Jumala enda trambivad inimesed oma jalge alla; ma ütlen, et trambivad jalge alla, ent tahaksin öelda teiste sõnadega – nad peavad teda eimillekski ega võta kuulda tema nõuandvat häält.\n\n8 Ja vaata, ta tuleb vastavalt ingli sõnadele kuussada aastat pärast minu isa lahkumist Jeruusalemmast.\n\n9 Ja maailm oma süütegude tõttu mõistab ta eimillekski; mispärast, nad annavad talle rooska ja ta talub seda; ja nad löövad teda ning ta talub seda. Jah, nad sülitavad tema peale ning ta talub seda oma armastava helduse ja kannatlikkuse pärast inimlaste vastu.\n\n10 Ja meie isade Jumal, nende, kes viidi välja Egiptusest, välja orjusest ja keda ta samuti hoidis kõnnumaal, jah, Aabrahami ja Iisaki Jumal ja Jaakobi Jumal annab end vastavalt ingli sõnadele inimesena paheliste inimeste kätte, et ta tõstetaks üles vastavalt Seenoki sõnadele ja löödaks risti vastavalt Neumi sõnadele ning maetaks hauakambrisse vastavalt Seenose sõnadele, mis ta rääkis kolmepäevasest pimedusest, mis on tema surma märgiks nendele, kes elavad meresaartel, eriti nendele, kes on Iisraeli kojast.\n\n11 Sest prohvet kõneles nõnda: Issand Jumal kõneleb tõepoolest sel päeval tervele Iisraeli kojale, ühtedele oma häälega nende õigemeelsuse pärast nende suureks rõõmuks ja päästmiseks ja teistele oma väe kõuemürina ja välkudega, tormi, tule ja suitsuga ning pimeduse vine ja maa avamise ning mägede tõstmisega.\n\n12 Ja kõik see peab kindlasti sündima, ütleb prohvet Seenos. Ja maa kaljud peavad lõhenema; ja kuna maa ägab, siis on paljud meresaarte kuningad mõjutatud Jumala Vaimust, hüüdmaks: Looduse Jumal kannatab!\n\n13 Ja nende kohta, kes on Jeruusalemmas, ütleb prohvet, et nad saavad kõikidelt inimestelt rooska, kuna nad löövad risti Iisraeli Jumala ja pööravad ära oma südame, hüljates tunnustähed ja imeteod ning Iisraeli Jumala väe ja hiilguse.\n\n14 Ja kuna nad pööravad oma südame ära, ütleb prohvet, ja on ära põlanud Iisraeli Püha, ekslevad nad lihas ja hukkuvad ning saavad pahameelepuhangu ja pilkamise osaliseks ning on vihatud kõigi rahvaste seas.\n\n15 Ometi, kui saabub päev, ütleb prohvet, mil nad enam ei pööra oma südant Iisraeli Püha vastu, siis tuletab ta meelde lepingud, mis ta sõlmis nende isadega.\n\n16 Jah, siis tuletab ta meelde meresaared; jah, kõik need inimesed, kes on Iisraeli kojast, kogun ma kokku, ütleb Issand, vastavalt prohvet Seenose sõnadele, maa neljast ilmakaarest.\n\n17 Jah, ja terve maa näeb Issanda päästet, ütleb prohvet; kõik rahvused, hõimud, keeled ja rahvad saavad õnnistatud.\n\n18 Ja mina, Nefi, olen kirjutanud need asjad oma rahvale, et ehk ma võin neid veenda, et nad peaksid meeles Issandat, oma Lunastajat.\n\n19 Mispärast, ma räägin tervele Iisraeli kojale, kui on nõnda, et nad saavad endale need asjad.\n\n20 Sest vaata, mu hing on rahutu nende pärast, kes on Jeruusalemmas, mis kurnab mind koguni nõnda, et kõik mu liigesed on nõrgad, sest kui Issand ei oleks olnud halastav ega oleks näidanud mulle nende olukorda just nagu vana aja prohvetitelegi, siis oleksin ka mina hukkunud.\n\n21 Ja ta näitas tõepoolest vana aja prohvetitele kõike, mis neisse puutus; ja ta näitas ka paljudele seda, mis puutub meisse; mispärast, on paratamatu, et me teame sellest, mis neisse puutus, sest see on kirjutatud vaskplaatidele.\n\n22 Nüüd, sündis, et mina, Nefi, õpetasin oma vendadele neid asju; ja sündis, et ma lugesin neile palju asju, mis on uurendatud vaskplaatidele, et nad teaksid Issanda tegudest teistel maadel vana aja inimeste seas.\n\n23 Ja ma lugesin neile palju asju, mis on kirjas Moosese raamatutes; aga et ma võiksin täielikumalt veenda neid uskuma Issandasse, nende Lunastajasse, lugesin ma neile seda, mille on kirja pannud prohvet Jesaja, sest ma kõrvutasin kõiki pühakirju meiega, et need oleksid meile kasuks ja õpetuseks.\n\n24 Mispärast, ma rääkisin neile, öeldes: Kuulake prohveti sõnu, teie, kes te olete Iisraeli koja jääk, oks, kes on ära murtud; kuulake prohveti sõnu, mis on kirjutatud kogu Iisraeli kojale, ja kõrvutage neid enestega, et teil oleks lootus nagu teie vendadel, kellest te olete ära murtud; sest niiviisi on prohvet kirjutanud.\n\n", "1-ne 20": "[center][font_size=26]20. peatükk[/font_size][/center]\n\n[i]Issand ilmutab oma eesmärgid Iisraelile. Iisrael valiti kannatuste ahjus ja peab minema välja Babülonist. Võrdle Jesaja 48. Ligikaudu 588–570 eKr.[/i]\n\n1 Võtke kuulda ja kuulge seda, Jaakobi koda, keda kutsutakse Iisraeli nimega ja kes on tulnud Juuda vetest ehk ristimise vetest, kes vannuvad Issanda nime juures ja hüüavad Iisraeli Jumalat, siiski ei vannu nad mitte tões ega õigemeelsuses.\n\n2 Ometi nimetavad nad end püha linna järgi, aga nad ei toetu Iisraeli Jumalale, kes on Vägede Issand; jah, Vägede Issand on ta nimi.\n\n3 Vaata, endisi asju olen ma algusest peale kuulutanud; ja need on lähtunud minu suust ja mina näitasin neid. Ma näitasin neid äkki.\n\n4 Ja ma tegin seda, sest ma teadsin, et sa oled kangekaelne ja sinu kaelasooned on raudsed ja sinu laup vaskne;\n\n5 ja ma olen koguni algusest peale sinule kuulutanud; enne, kui see sündis, näitasin ma sulle neid; ja ma näitasin neid, et sa ei ütleks: Minu ebajumal tegi seda, ja minu nikerdatud kuju ja mu valatud kuju on seda käskinud.\n\n6 Sa oled näinud ja kuulnud kõike seda; ja kas sa ei tahaks seda kuulutada? Ja seda, et ma olen näidanud sinule uusi asju sellest ajast saadik, koguni peidetud asju, ja sina ei teadnud neid.\n\n7 Need on loodud praegu ja mitte algusest peale; neid ei kuulutatud sulle koguni enne seda päeva, kui sa nendest kuulsid, et sa ei ütleks: Vaata, ma teadsin seda.\n\n8 Jah, ja sa ei kuulnud; jah, sa ei teadnud; jah, sel ajal ei olnud sinu kõrv avatud, sest ma teadsin, et sa käituksid väga reetlikult ja sind oli emaüsast peale nimetatud üleastujaks.\n\n9 Ometi, oma nime pärast hoian ma oma viha tagasi ja oma kiituse pärast taltsutan ma ennast, et ma sind ära ei lõikaks.\n\n10 Sest vaata, ma olen sind puhastanud, ma olen sind valinud kannatuste ahjus.\n\n11 Iseenda pärast, jah, iseenda pärast teen ma seda, sest ma ei luba oma nime rüvetada ja ma ei anna oma au teisele.\n\n12 Võtke mind kuulda, oo Jaakob ja Iisrael, mu kutsutu, sest mina olen see; mina olen esimene ja mina olen ka viimane.\n\n13 Ka on minu käsi pannud aluse maale ja mu parem käsi on laotanud taevad. Ma kutsun neid ja nad astuvad üheskoos ette.\n\n14 Kõik teie, kogunege ja kuulake; kes nende seast on kuulutanud neile neid asju? Issand on teda armastanud; jah, ja ta täidab oma sõna, mis ta on nende kaudu kuulutanud; ja Babüloniga toimib ta oma heaksarvamise järgi ja ta käsivars tuleb kaldealaste peale.\n\n15 Samuti ütleb Issand: Mina, Issand, jah, ma olen rääkinud; jah, ma olen kutsunud teda kuulutama, ma olen tema toonud ja ta teeb oma tee edukaks.\n\n16 Tulge minu juurde; ma ei ole rääkinud salaja; algusest peale, sellest ajast saadik, kui seda kuulutati, olen ma rääkinud; ja Issand Jumal ja ta Vaim on mind saatnud.\n\n17 Ja nõnda ütleb Issand, sinu Lunastaja, Iisraeli Püha: Mina olen tema saatnud, Issand, sinu Jumal, kes õpetab sulle, mis on kasulik, kes juhib sind teel, kus sa peaksid käima, on teinud seda.\n\n18 Oo, oleksid sa kuulda võtnud mu käske – siis oleks su rahu olnud kui jõgi ja su õigemeelsus nagu mere lained.\n\n19 Sinu seeme oleks olnud kui liiv, sinu niuete vili nagu liivaterad selles; tema nime ei oleks pidanud mitte ära lõikama ega minu eest hävitama.\n\n20 Minge välja Babülonist, põgenege kaldealaste seast, kuulutage lauldes, teatage seda, tooge see kuuldavale maa äärele; ütelge: Issand on lunastanud oma teenija Jaakobi.\n\n21 Ja nad ei tundnud janu; ta juhatas nad läbi kõrbete; ta lasi neile kaljust vett voolata; ta lõhestas ka kalju ja veed purskasid välja.\n\n22 Ja hoolimata sellest, et ta on teinud kõike seda ja veelgi enam, ei ole rahu pahelistel, ütleb Issand.\n\n", "1-ne 21": "[center][font_size=26]21. peatükk[/font_size][/center]\n\n[i]Messias saab valguseks paganatele ja vabastab vangid. Iisrael kogutakse väega viimsetel päevadel. Kuningad on neile lapsehoidjaks. Võrdle Jesaja 49. Ligikaudu 588–570 eKr.[/i]\n\n1 Ja taas: Võtke kuulda, oo teie Iisraeli koda, kõik teie, kes te olete ära murtud ja välja aetud minu rahva karjaste pahelisuse pärast; jah, kõik teie, kes te olete ära murtud ja laiali hajutatud, kes olete minu rahvas, oo Iisraeli koda. Kuulake mind, oo saared, ja võtke kuulda, kauged rahvad; Issand on kutsunud mind emaüsast, alates mu emaihust on ta maininud mu nime.\n\n2 Ja ta on teinud mu suu terava mõõga sarnaseks; oma käe varju on ta peitnud mind ja teinud mind lihvitud nooleks; oma nooletupes on ta mind peitnud;\n\n3 ja ta ütles mulle: Sina oled mu teenija, oo Iisrael, kelles ma saan ülistatud.\n\n4 Siis ma ütlesin: Ma olen asjata vaeva näinud, ma olen kulutanud oma jõudu eimillekski ja asjata; kindlasti on mu õigus Issandaga ja mu töö mu Jumalaga.\n\n5 Ja nüüd, ütleb Issand – kes mind emaüsast saadik kujundas, et ma oleksin tema teenija, et tuua Jaakob taas tema juurde – kuigi Iisrael ei ole kogutud, olen ma siiski hiilgav Issanda silmis ja mu Jumal on mu jõud.\n\n6 Ja ta ütles: See on kerge asi, et sinust saab mu teenija, et kasvatada üles Jaakobi suguharud ja taastada Iisraeli hoitud. Ma annan sind ka valguseks paganatele, et sa võiksid olla mu pääste maa äärteni välja.\n\n7 Nõnda ütleb Issand, Iisraeli Lunastaja, tema Püha, sellele, keda inimene põlgab, sellele, keda rahvad jälestavad, valitsejate teenijale: Kuningad näevad ja tõusevad püsti, ka vürstid kummardavad Issanda pärast, kes on ustav.\n\n8 Nõnda ütleb Issand: Ma olen kuulnud teid meelepärasel ajal, oo meresaared, ja olen teid aidanud päästepäeval, ja ma hoian teid ja annan teile oma teenija rahvale lepinguks, üles ehitama maad ja jagama mahajäetud pärisosi;\n\n9 et sa võiksid öelda vangidele: Tulge välja; ja nendele, kes istuvad pimeduses: Näidake end! Nad leiavad toitu teedel ja kõikides kõrgetes paikades on nende söödamaa.\n\n10 Ei ole neil nälga ega janu ega tee neile liiga ei kuumus ega päike, sest see, kes nende peale halastab, juhib neid; ta juhatab nad koguni veeallikatele.\n\n11 Ja ma teen kõik oma mäed teeks ja minu maanteed saavad kõrgeks.\n\n12 Ja siis, oo Iisraeli koda, vaata, nad tulevad kaugelt; ennäe, ühed põhjast ja läänest ning teised Siinimimaalt.\n\n13 Laulge, oo taevad; ja rõõmusta, oo maa; sest nende jalad, kes on idas, tehakse kindlaks; ja hakake laulma, oo mäed; sest neid ei lööda enam; sest Issand on trööstinud oma rahvast ja halastab oma vaevatute peale.\n\n14 Aga vaata, Siion on öelnud: Issand on mind maha jätnud ja mu Issand on mind unustanud – aga ta näitab, et ta ei ole.\n\n15 Sest kas naine unustab oma imiku, et tal ei ole halastust oma lihase poja vastu? Jah, nemad võivad unustada, ometi ei unusta mina sind, oo Iisraeli koda.\n\n16 Vaata, ma olen märkinud sind oma peopesadesse; sinu müürid on mu ees pidevalt.\n\n17 Sinu lapsed kiirustavad sinu hävitajate vastu; ja need, kes sind rüüstasid, lähevad sinust eemale.\n\n18 Tõsta oma silmad ja vaata ringi; kõik nad kogunevad ning tulevad sinu juurde. Ja nii tõesti, kui ma elan, ütleb Issand, kannad sa kindlasti neid kõiki kui kaunistusi ja seod nad endale ümber koguni nagu mõrsja.\n\n19 Sest sinu laastatud ja mahajäetud paigad ja sinu hävitatud maa on nüüd elanikele liiga kitsas ja kaugel ära on need, kes sind neelasid.\n\n20 Lapsed, kelle sa saad pärast oma esimeste kaotamist, ütlevad taas sulle kõrva: See paik on mulle liiga kitsas; tee mulle ruumi, et ma võiksin elada!\n\n21 Siis ütled sa oma südames: Kes on need mulle andnud, nähes, et ma olen kaotanud oma lapsed ja olen üksik, vang ja sinna-tänna eksleja? Ja kes on need üles kasvatanud? Vaata, ma olin üksi jäetud; need, kus on nad olnud?\n\n22 Nõnda ütleb Issand Jumal: Vaata, ma tõstan oma käe paganatele ja püstitan oma lipu rahvastele; ja nad toovad su poegi oma kätel ja sinu tütreid kantakse nende õlgadel.\n\n23 Ja kuningad on su lapsehoidjaiks ja nende emandad sulle ammedeks; nad kummardavad silmili maha su ette ja lakuvad põrmu su jalgadelt; ja sa saad teadma, et mina olen Issand; sest ei jää häbisse need, kes mind ootavad.\n\n24 Sest kas vägevalt võetakse saak või vabastatakse seaduslikud vangid?\n\n25 Ent nõnda ütleb Issand: Koguni vägevalt võetakse vangid ja hirmsate saak vabastatakse; sest mina väitlen sellega, kes väitleb sinuga, ja ma päästan sinu lapsed.\n\n26 Ja ma söödan neid, kes sind rõhuvad, nende eneste lihaga; nad joobuvad omaenese verest nagu magusast veinist ja kogu liha saab teadma, et mina, Issand, olen sinu Päästja ja sinu Lunastaja, Jaakobi Vägev.\n\n", "1-ne 22": "[center][font_size=26]22. peatükk[/font_size][/center]\n\n[i]Iisrael hajutatakse kogu maa pinnal. Paganad hoolitsevad Iisraeli eest ja kosutavad teda evangeeliumiga viimsetel päevadel. Iisrael kogutakse ja päästetakse ning pahelised põlevad kui kõrred. Kuradi kuningriik hävitatakse ja Saatan seotakse. Ligikaudu 588–570 eKr.[/i]\n\n1 Ja nüüd, sündis, et pärast seda, kui mina, Nefi, olin lugenud neid asju, mis olid uurendatud vaskplaatidele, tulid mu vennad minu juurde ja ütlesid mulle: Mida see tähendab, mida sa lugesid? Vaata, kas seda peaks mõistma vastavalt vaimsetele asjadele, mis sünnivad vastavalt vaimule ja mitte lihale?\n\n2 Ja mina, Nefi, ütlesin neile: Vaata, need tehti ilmsiks prohvetile Vaimu häälega; sest Vaimu kaudu on prohvetitele teatavaks tehtud kõik asjad, mis sünnivad inimlastele lihas.\n\n3 Mispärast, asjad, mida ma olen lugenud, puutuvad mõlemasse, nii ajalikku kui ka vaimsesse; sest paistab, et varem või hiljem hajutatakse Iisraeli koda kogu maa pinnal ja ka kõikide rahvaste sekka.\n\n4 Ja vaata, on paljud, kes on juba kadunud nende teadmusest, kes on Jeruusalemmas. Jah, suurem osa kõigist suguharudest on ära viidud; ja nad on hajutatud sinna-tänna mere saartele; ja kus nad on, ei tea meist keegi; me teame vaid seda, et nad on ära viidud.\n\n5 Ja sellest ajast saadik, kui nad ära viidi, on neid asju nende kohta prohvetlikult kuulutatud, ja ka nende kohta, keda edaspidi hajutatakse ja aetakse segadusse Iisraeli Püha pärast; sest nad teevad oma südame kõvaks tema vastu; mispärast, nad hajutatakse kõigi rahvaste sekka ja nad on kõikide inimeste viha all.\n\n6 Ometi, pärast seda, kui paganad on nende eest hoolitsenud ja Issand on tõstnud oma käe paganate kohale ja seadnud nad lipuks, ja nende lapsi on kantud nende kätel ja nende tütreid on kantud nende õlgadel, vaata, need asjad, millest on räägitud, on ajalikud; sest nõnda on Issanda lepingud meie isadega; ja sellega mõeldakse meid tulevastel päevadel ja ka kõiki meie vendi, kes on Iisraeli kojast.\n\n7 Ja see tähendab, et tuleb aeg, et pärast seda, kui terve Iisraeli koda on hajutatud ja segadusse aetud, et Issand Jumal kasvatab paganate seas üles vägeva rahva; jah, tõepoolest selle maa palgel, ja nad hajutavad meie seemne.\n\n8 Ja pärast seda, kui meie seeme on hajutatud, hakkab Issand Jumal tegema imepärast tööd paganate seas, mis on meie seemnele suure väärtusega; mispärast, seda võrreldakse nende kosutamisega paganate poolt ja kandmisega nende kätel ning õlgadel.\n\n9 Ja see saab väärtuslikuks ka paganatele; ja mitte ainult paganatele, vaid kogu Iisraeli kojale, sest see teeb teatavaks taeva Isa lepingud Aabrahamiga, öeldes: Sinu seemne kaudu saavad õnnistatud kõik maa suguharud.\n\n10 Ja ma soovin, mu vennad, et te teaksite, et kõik maa suguharud ei saa olla õnnistatud, kui ta ei paljasta oma käsivart kõigi rahvaste silme all.\n\n11 Mispärast, Issand Jumal jätkab oma käsivarre paljastamist kõigi rahvaste silme all, et tuua esile oma lepingud ja oma evangeelium nendele, kes on Iisraeli kojast.\n\n12 Mispärast, ta toob nad taas välja vangistusest ja nad kogutakse nende pärandmaadele; ja nad tuuakse välja varjust ja pimedusest; ja nad saavad teada, et Issand on nende Päästja ja nende Lunastaja, Iisraeli Vägev.\n\n13 Ja selle suure ja jäleda kiriku, kogu maa hoora veri pöördub nende enda pea peale; sest nad sõdivad isekeskis ja mõõk nende enda käest langeb nende enda pea peale ja nad joobuvad omaenda verest.\n\n14 Ja kõik rahvad, kes sõdivad sinu vastu, oo Iisraeli koda, pööratakse üksteise vastu ja nad langevad ise sellesse auku, mille nad kaevasid, et meelitada lõksu Issanda rahvast. Ja kõik, kes sõdivad Siioni vastu, hävitatakse, ja see suur hoor, kes on moonutanud Issanda õigeid teid, jah, see suur ja jäle kirik variseb põrmu ning selle langemine saab olema suur.\n\n15 Sest vaata, ütleb prohvet, kiirelt tuleb aeg, mil Saatanal ei ole enam mingit võimu inimlaste südamete üle; sest see päev tuleb varsti, mil kõik uhked ja need, kes tegutsevad paheliselt, on kui kõrred, ja saabub päev, mil nad peavad saama põletatud.\n\n16 Sest varsti tuleb aeg, mil Jumala viha valatakse täiuses kõikide inimlaste peale; sest ta ei lase sündida, et pahelised hävitavad õigemeelsed.\n\n17 Mispärast, ta hoiab õigemeelseid oma väega, olgu koguni nõnda, et tema viha peab täiuses tulema, ja õigemeelseid tuleb hoida koguni nende vaenlaste hävitamiseni tulega. Mispärast, õigemeelsed ei pea kartma; sest prohvet ütleb nõnda: Nad päästetakse, olgu koguni nagu tulega.\n\n18 Vaata, minu vennad, ma ütlen teile, et see peab sündima varsti; jah, koguni peab tulema veri ja tuli ja suitsuvine; ja on paratamatu, et see sünnib selle maa pinnal ja see tuleb inimestele lihas, kui on nõnda, et nad teevad oma südame kõvaks Iisraeli Püha vastu.\n\n19 Sest vaata, õigemeelsed ei hukku; sest kindlasti peab tulema aeg, mil kõik need, kes võitlevad Siioni vastu, lõigatakse ära.\n\n20 Ja Issand valmistab kindlasti oma rahvale tee, et täide saata Moosese sõnad, mida ta rääkis, öeldes: Issand, teie Jumal kasvatab teile prohveti, minu sarnase; teda kuulake kõiges, mis ta teile ütleb. Ja sünnib, et kõik need, kes ei taha kuulata seda prohvetit, lõigatakse rahva seast ära.\n\n21 Ja nüüd, mina, Nefi, teatan teile, et see prohvet, kellest Mooses rääkis, on Iisraeli Püha; mispärast, ta mõistab kohut õigemeelselt.\n\n22 Ja õigemeelsed ei pea kartma, sest nemad on need, keda ei aeta segadusse. Vaid see on kuradi kuningriik, mis ehitatakse üles inimlaste seas, milline kuningriik on rajatud nende seas, kes on lihas –\n\n23 sest kiirelt saabub aeg, mil kõik kirikud, mis on üles ehitatud kasu saamiseks, ja kõik, mis on ehitatud selleks, et saada võimu liha üle, ja need, mis on ehitatud, et võita lugupidamist maailma silmis, ja need, kes taotlevad liha himusid ja maailma asju ning panevad toime kõiksugu süütegusid; jah, lühidalt, kõik need, kes kuuluvad kuradi kuningriiki, on need, kes peavad kartma ja lõdisema ja värisema; nemad on need, kes peavad põrmu langema, ja nemad on need, kes peavad hävima kui kõrred; ja see on vastavalt prohveti sõnadele.\n\n24 Ja kiirelt saabub aeg, mil õigemeelseid juhitakse kui vasikaid ja Iisraeli Püha peab valitsema ülemvõimus väe ja võimu ning suure hiilgusega.\n\n25 Ja ta kogub oma lapsed maa neljast ilmakaarest; ja ta loeb kokku oma lambad ja nad tunnevad teda; ja on üks lambatara ja üks karjane; ja ta toidab oma lambaid ja temas nad leiavad endale söödamaa.\n\n26 Ja tema rahva õigemeelsuse pärast ei ole Saatanal mingit võimu; mispärast, teda ei vabastata mitmeid aastaid, sest tal pole mingit võimu inimeste südamete üle, sest nad elavad õigemeelsuses ja valitseb Iisraeli Püha.\n\n27 Ja nüüd, vaata, mina, Nefi, ütlen teile, et kõik see peab sündima lihas.\n\n28 Ent vaata, kõik rahvused, hõimud, keeled ja rahvad elavad julgelt Iisraeli Pühas, kui on nõnda, et nad meelt parandavad.\n\n29 Ja nüüd, mina, Nefi, lõpetan; sest ma ei söanda enam sellel teemal rohkemat rääkida.\n\n30 Mispärast, minu vennad, ma tahan, et te teaksite, et see, mis on kirjutatud vaskplaatidele, on õige; ja need tunnistavad, et inimene peab olema sõnakuulelik Jumala käskudele.\n\n31 Mispärast, te ei pea arvama, et mina ja mu isa oleme ainukesed, kes on tunnistanud ja ka õpetanud seda. Mispärast, kui te olete sõnakuulelikud käskudele ja peate vastu kuni lõpuni, saate te viimsel päeval päästetud. Ja nõnda see on. Aamen.\n\n", "2-ne 1": "[center][font_size=26]Teine Nefi raamat[/font_size][/center]\n\nAruanne Lehhi surmast. Nefi vennad hakkavad talle vastu. Issand hoiatab Nefit, et ta peab lahkuma kõnnumaale. Tema teekond kõnnumaal ja nii edasi.\n\n[center][font_size=26]1. peatükk[/font_size][/center]\n\n[i]Lehhi kuulutab prohvetlikult vabaduse maast. Tema seemet hajutatakse ja lüüakse, kui nad hülgavad Iisraeli Püha. Ta õhutab oma poegi panema selga õigemeelsuse kaitserüü. Ligikaudu 588–570 eKr.[/i]\n\n1 Ja nüüd, sündis, et pärast seda, kui mina, Nefi, olin lõpetanud oma vendade õpetamise, rääkis ka meie isa Lehhi neile palju asju ja tuletas nendele meelde, kui suuri asju Issand on neile teinud, tuues nad välja Jeruusalemma maalt.\n\n2 Ja ta rääkis neile nende vastuhakust vete peal ja Jumala halastusest nende ellujätmisel, et meri neid ei neelanud.\n\n3 Ja ta rääkis neile ka tõotatud maast, mille nad olid saanud – kui halastav oli Issand olnud, hoiatades meid, et me peaksime Jeruusalemma maalt põgenema.\n\n4 Sest vaata, ütles ta, ma olen näinud nägemust, millest ma tean, et Jeruusalemm on hävitatud; ja kui me oleksime jäänud Jeruusalemma, oleksime meie samuti hukkunud.\n\n5 Aga, ütles ta, vaatamata meie kannatustele oleme me saanud tõotatud maa, maa, mis on kõikidest maadest parim; maa, mille kohta Issand Jumal on teinud minuga lepingu, et see maa saab minu seemne pärisosaks. Jah, Issand on andnud lepinguga selle maa minule ja minu lastele igaveseks ning samuti ka kõikidele nendele, kes Issanda käega juhitakse välja teistelt maadelt.\n\n6 Mispärast, mina, Lehhi, kuulutan prohvetlikult vastavalt Vaimule, mis on minu sees, et keegi ei tule sellele maale ilma, et Issanda käsi neid tooks.\n\n7 Mispärast, see maa on pühitsetud selle jaoks, kelle ta toob. Ja kui on nõnda, et nad teenivad teda vastavalt käskudele, mis ta on andnud, siis on see neile vabaduse maa; mispärast, neid ei viida kunagi vangistusse; ent kui nõnda sünnib, siis on see süütegude tõttu; sest kui maa kubiseb süütegudest, saab see olema nende pärast neetud, aga õigemeelsete jaoks on see õnnistatud igavesti.\n\n8 Ja vaata, tark on hoida seda maad veel varjul teiste rahvaste teadmuse eest; sest vaata, paljud rahvad ujutaksid selle maa üle, nii et sinna ei jääks enam ruumi pärisosa jaoks.\n\n9 Mispärast, mina, Lehhi, olen saanud lubaduse, et kuivõrd need, kelle Issand Jumal toob välja Jeruusalemma maalt, peavad kinni tema käskudest, saadab neid selle maa palgel edu; ja neid hoitakse varjus kõikide teiste rahvaste eest, et nad võiksid võtta selle maa oma valdusesse. Ja kui on nõnda, et nad peavad kinni tema käskudest, on nad selle maa palgel õnnistatud ja pole kedagi, kes neid häiriks või võtaks neilt nende pärandmaad; ja nad elavad julgelt igavesti.\n\n10 Ent vaata, kui tuleb aeg, et nad kalduvad uskmatusse, pärast seda, kui nad on Issanda käest vastu võtnud nii suured õnnistused – kui nad teavad maailma ja kõigi inimeste loomisest, teades Issanda suurtest ja imepärastest töödest maailma loomisest peale; kui neile on antud vägi teha kõiki asju usus; kui neil on kõik käsud algusest peale ja nad on toodud tema lõpmatu headusega sellele väärtuslikule tõotatud maale – vaata, ma ütlen, kui saabub päev, mil nad hülgavad Iisraeli Püha, tõelise Messia, oma Lunastaja ja oma Jumala, vaata, lasuvad nende peal tema kohtumõistmised, kes on õiglane.\n\n11 Jah, ta toob nende juurde teised rahvad ja annab võimu nendele, ja ta võtab neilt ära nende maavaldused, ja ta laseb neid hajutada ja lüüa.\n\n12 Jah, ühest põlvkonnast teise on nende seas verevalamised ja suured nuhtlused; mispärast, mu pojad, ma tahan, et te peaksite meeles; jah, ma tahan, et te võtaksite kuulda mu sõnu.\n\n13 Oo, et te ärkaksite; ärkaksite sügavast unest, jah, koguni põrguunest ja raputaksite endalt jubedad ahelad, millega te olete seotud, mis on ahelad, mis seovad inimlapsi, nii et nad viiakse ära vangidena alla igavesse häda ja viletsuse kuristikku.\n\n14 Ärgake! Ja tõuske põrmust ning kuulake oma võbiseva vanema sõnu, kelle jäsemed te peate varsti panema külma ja vaiksesse hauda, kust ei pöördu tagasi ükski rändur; veel mõned päevad ja ma lähen kõige maailma teed.\n\n15 Ent vaata, Issand on lunastanud mu hinge põrgust; ma olen näinud tema hiilgust ja tema armastuse käsivarred on igavesti ümber minu.\n\n16 Ja ma soovin, et teil oleks meeles täita Issanda määrusi ja kohtuotsuseid; vaata, see on vaevanud mu hinge algusest peale.\n\n17 Aeg-ajalt on mu süda olnud murest raske, sest ma olen kartnud, et teie kõvasüdamelisuse pärast toob Issand, teie Jumal, teie peale oma viha täiuse, nii et teid lõigatakse ära ja hävitatakse igaveseks;\n\n18 või et teie peale tuleb mitmeks põlveks needus ja teid nuheldakse mõõga ja näljaga ning vihatakse ja juhitakse kuradi tahtmist ja vangistust mööda.\n\n19 Oo mu pojad, ärgu tulgu need asjad teie peale, vaid olge Issanda valitud ja soositud rahvas! Ent vaata, tema tahtmine sündigu; sest tema teed on õigemeelsus igavesti.\n\n20 Ja ta on öelnud: Kuivõrd te peate kinni minu käskudest, saadab teid maal edu, aga kuivõrd te ei pea kinni minu käskudest, lõigatakse teid minu juurest ära.\n\n21 Ja nüüd, et minu hing teie üle rõõmustaks ja mu süda jätaks selle maailma, tundes head meelt teie pärast, et ma ei peaks minema hauda kurvastuse ja murega, siis tõuske põrmust, mu pojad, ja olge mehed, olge kindlad üksmeeles ja südames, ühinenud kõigis asjades, et te ei langeks vangistusse.\n\n22 Et teid ei neetaks valusa needusega; ja samuti, et te ei tõmbaks endale õiglase Jumala meelepaha enda hävinguks, jah, mõlema, hinge ja keha igaveseks hävinguks.\n\n23 Ärgake, mu pojad; pange selga õigemeelsuse kaitserüü! Raputage maha ahelad, millega te olete seotud, ja tulge välja varjust ning tõuske põrmust!\n\n24 Ärge hakake enam vastu oma vennale, kelle nägemused on olnud hiilgavad ja kes on käskudest kinni pidanud sellest ajast saadik, kui me lahkusime Jeruusalemmast; ja kes on olnud tööriistaks Jumala käes, et tuua meid tõotatud maale; sest kui poleks olnud teda, oleksime me kõnnumaal nälja tõttu hukkunud; ometi olete püüdnud teie temalt elu võtta; jah, ja ta on kannatanud teie pärast palju muret.\n\n25 Ja ma kardan ja värisen üliväga teie pärast, et tal tuleb taas kannatada, sest vaata, te olete süüdistanud teda, et ta on püüdnud saada teie üle väge ja võimu; kuid ma tean, et ta ei ole püüdnud saada ei väge ega võimu teie üle, vaid ta on taotlenud Jumala au ja teie endi igavest heaolu.\n\n26 Ja te olete nurisenud selle üle, et ta on olnud teiega otsekohene. Te ütlete, et ta on olnud terav; te ütlete, et ta on olnud teie peale vihane; kuid vaata, tema teravus oli temas olnud Jumala sõna väe teravus; ja see, mida te nimetate vihaks, oli tõde vastavalt sellele, mis on Jumalas, mida ta ei saanud tagasi hoida, kuulutades julgelt teie süütegudest.\n\n27 Ja on paratamatu, et Jumala vägi on temaga, koguni selleni välja, et tema käsib ja teie peate kuuletuma. Ent vaata, see ei olnud tema, vaid see oli Issanda Vaim, mis oli temas, mis avas ta suu kõnelemiseks, nii et ta ei saanud seda sulgeda.\n\n28 Ja nüüd, mu poeg Laaman ja ka Lemuel ja Sam ja samuti mu pojad, kes on Ismaeli pojad, vaadake, kui te võtate kuulda Nefi häält, siis te ei hukku. Ja kui te võtate teda kuulda, siis ma jätan teile õnnistuse, jah, nimelt oma esimese õnnistuse.\n\n29 Aga kui te ei võta teda kuulda, võtan ma oma esimese õnnistuse ära, jah, tõepoolest oma õnnistuse, ja see jääb siis tema peale.\n\n30 Ja nüüd, Soram, ma räägin sinule: Vaata, sa oled Laabani teenija; ometi on sind Jeruusalemma maalt välja toodud ja ma tean, et sa oled mu poja Nefi tõeline sõber igavesti.\n\n31 Mispärast, kuna sa oled olnud ustav, saab sinu seeme õnnistatud koos tema seemnega, nii et nad elavad selle maa palgel kaua ja neid saadab edu; ja mitte miski peale süütegude nende seas ei või kahjustada ega segada nende edu selle maa palgel igavesti.\n\n32 Mispärast, kui te peate kinni Issanda käskudest, siis on Issand pühitsenud selle maa, et sinu seemnel oleks siin koos minu poja seemnega turvaline.\n\n", "2-ne 2": "[center][font_size=26]2. peatükk[/font_size][/center]\n\n[i]Lunastus tuleb Püha Messia kaudu. Valikuvabadus on oluline olemasoluks ja arenguks. Aadam langes, et inimesed võiksid olla. Inimesed on vabad valima vabadust ja igavest elu. Ligikaudu 588–570 eKr.[/i]\n\n1 Ja nüüd, Jaakob, ma räägin sinule: Sina oled minu esmasündinu minu viletsuspäevadel kõnnumaal. Ja vaata, oma lapsepõlves oled sa kannatanud vaeva ja palju muret oma vendade jõhkruse pärast.\n\n2 Ometi, Jaakob, minu esmasündinu kõnnumaal, sa tunned Jumala suurust ja ta pühitseb sinu kannatused sinule kasuks.\n\n3 Mispärast, õnnistatud saab sinu hing ja sa elad julgelt oma venna Nefiga; ja sinu päevad kuluvad sinu Jumala teenistuses. Mispärast, ma tean, et sind on lunastatud sinu Lunastaja õigemeelsuse tõttu; sest sa oled näinud, et kui aeg saab täis, tuleb ta inimestele päästet tooma.\n\n4 Ja sa oled oma nooruses näinud tema hiilgust; mispärast, sa oled õnnistatud just nagu need, keda ta teenib lihas; sest Vaim on seesama eile, täna ja igavesti. Ja tee on ette valmistatud inimese langemisest peale ja pääste on vabalt saadaval.\n\n5 Ja inimesed on saanud piisavalt juhatust, et eristada head halvast. Ja inimestele on antud seadus. Ja seaduse järgi ei ole ükski liha õigeks mõistetud ehk seaduse järgi on inimesed ära lõigatud. Jah, ajaliku seaduse järgi olid nad ära lõigatud; ja ka vaimse seaduse järgi kaotavad nad selle, mis on hea, ning saavad igavesti õnnetuks.\n\n6 Mispärast, lunastus tuleb Pühas Messias ja tema kaudu, sest tema on täis armu ja tõde.\n\n7 Vaata, ta annab end patuohvriks, et täita seaduse nõudmised kõikide nende eest, kellel on murtud süda ja kahetsev vaim, ja mitte kellegi teise eest ei saa seaduse nõudmisi täita.\n\n8 Mispärast, kui tähtis on teha need asjad teatavaks maailma elanikele, et nad võiksid teada, et ükski liha ei saa elada Jumala juures muidu, kui ainult Püha Messia teenete ja halastuse ja armulikkuse läbi, kes annab ära oma elu lihas ja võtab selle taas Vaimu väe läbi, et ta võiks teoks teha surnute ülestõusmise, olles esimene, kes tõuseb.\n\n9 Mispärast, ta on esikvili Jumalale, kuivõrd ta kostab kõikide inimlaste eest; ja need, kes temasse usuvad, saavad päästetud.\n\n10 Ja kuna kostetakse kõikide eest, tulevad kõik inimesed Jumala juurde; mispärast, nad seisavad tema ees, et ta mõistaks nende üle kohut vastavalt tõele ja pühadusele, mis temas on. Mispärast, seaduse nõudmised, mis Püha on andnud määratud karistuse pealepanemiseks, milline määratud karistus on vastand sellele määratud õnnele, et täita lepituse nõudmised –\n\n11 sest on paratamatu, et kõigis asjades on vastandlikkus. Kui ei oleks nõnda, mu esmasündinu kõnnumaal, siis ei saaks olla ei õigemeelsust ega pahelisust, ei pühadust ega viletsust, ei head ega halba. Mispärast, kõik asjad peavad olema paratamatult tervikuks ühendatud, mispärast, kui kõik oleks ainult üks ja sama, peaks see jääma kui surnuks; sellel ei oleks ei elu ega surma, ei rikutust ega rikkumatust, ei õnne ega viletsust, ei tajumist ega tajumatust.\n\n12 Mispärast, see oleks loodud eimillekski; mispärast selle loomisel ei oleks mingit otstarvet. Mispärast, see hävitaks Jumala tarkuse ja tema igavesed eesmärgid ja samuti Jumala väe ja halastuse ja õigluse.\n\n13 Ja kui te ütlete, et ei ole seadust, siis te ütlete ka, et ei ole pattu. Kui te ütlete, et ei ole pattu, siis te ütlete ka, et ei ole õigemeelsust. Ja kui ei ole õigemeelsust, siis ei ole ka õnne. Ja kui ei ole õigemeelsust ega õnne, siis ei ole karistust ega viletsust. Ja kui neid asju ei ole, siis ei ole Jumalat. Ja kui ei ole Jumalat, siis ei ole meid ega ka maad; sest siis ei oleks saanud olla asjade loomist, ei tegutsema ega mõjutatud saama; mispärast, kõik oleks kadunud olematusse.\n\n14 Ja nüüd, mu pojad, ma räägin teile neid asju teie kasuks ja õpetuseks; sest Jumal on olemas ja ta on loonud kõik asjad, nii taevad kui maa ja kõik, mis neis on, nii asjad, mis tegutsevad, kui asjad, mis on mõjutatavad.\n\n15 Ja et viia täide oma igavesed eesmärgid inimese suhtes, siis pärast seda, kui ta oli loonud meie esimesed vanemad ja väljaloomad ja taevalinnud ja lühidalt kõik asjad, mis on loodud, oli paratamatu, et oleks olemas vastandlikkus; nimelt keelatud vili vastandina elupuule; üks magus ja teine kibe.\n\n16 Mispärast, Issand Jumal andis inimesele vabaduse ise tegutseda. Mispärast, inimene ei saanud ise tegutseda ilma, et teda ahvatleks üks või teine.\n\n17 Ja mina, Lehhi, pean arvama selle põhjal, mida ma olen lugenud, et Jumala ingel vastavalt sellele, mis on kirjutatud, on taevast langenud, mispärast, temast sai kurat, kuna ta otsis seda, mis on Jumala silmis halb.\n\n18 Ja kuna ta oli taevast langenud ning saanud alatiseks õnnetuks, püüdis ta samuti õnnetuks teha kogu inimkonda. Mispärast, ta ütles Eevale, jah, nimelt see vana madu, kes on kurat, kes on kõikide valede isa, mispärast ta ütles: Söö seda keelatud vilja ja sa ei sure, vaid saad olema nagu Jumal, teades head ja halba!\n\n19 Ja pärast seda, kui Aadam ja Eeva olid söönud keelatud vilja, aeti nad Eedeni aiast välja maad harima.\n\n20 Ja neile sündisid lapsed; jah, tõepoolest, kogu maa perekond.\n\n21 Ja inimlaste päevi pikendati Jumala tahtmist mööda, et nad võiksid parandada meelt kuni nad on lihas; mispärast, nende seisund sai prooviseisundiks ja nende aega pikendati vastavalt käskudele, mis Issand Jumal inimlastele andis. Sest ta andis käsu, et kõik inimesed peavad meelt parandama, sest ta näitas kõikidele inimestele, et nad on kadunud oma vanemate üleastumise pärast.\n\n22 Ja nüüd, vaata, kui Aadam ei oleks käsust üle astunud, ei oleks ta langenud, vaid oleks jäänud edasi Eedeni aeda. Ja kõik asjad, mis on loodud, oleksid pidanud jääma samasse seisundisse, milles nad olid pärast nende loomist; ja need oleksid pidanud nii jääma igaveseks ja olema ilma lõputa.\n\n23 Ja nad ei oleks saanud lapsi; mispärast nad oleksid jäänud süütuse seisundisse, tundmata rõõmu, sest nad ei tundnud viletsust; tegemata head, sest nad ei tundnud pattu.\n\n24 Ent vaata, kõik asjad on tehtud tema tarkuse järgi, kes teab kõiki asju.\n\n25 Aadam langes, et inimesed võiksid olla, ja inimesed on, et nad võiksid tunda rõõmu.\n\n26 Ja Messias tuleb, kui aeg saab täis, et ta võiks lunastada inimlapsed langemisest. Ja kuna nad on langemisest lunastatud, on nad saanud igavesti vabaks, eristades head halvast, et tegutseda ise ja mitte lasta end mõjutada muust kui vaid seaduse karistusest sellel suurel ja viimsel päeval vastavalt käskudele, mis Jumal on andnud.\n\n27 Mispärast, inimesed on vabad vastavalt lihale ja neile on antud kõik asjad, mis on inimesele otstarbekad. Ja nad on vabad, et valida vabadust ja igavest elu kõikide inimeste suure Vahemehe kaudu või valida vangistus ja surm vastavalt kuradi vangistusele ja väele, sest tema püüab teha kõik inimesed sama õnnetuks, nagu ta ise on.\n\n28 Ja nüüd, minu pojad, ma tahan, et te vaataksite suure Vahemehe poole ja võtaksite kuulda tema suuri käske; ja oleksite ustavad tema sõnadele ning valiksite igavese elu tema Püha Vaimu tahtmist mööda;\n\n29 ega valiks igavest surma liha tahtmist ja halba mööda, mis selles on, mis annab kuradi vaimule väe vangistada, et viia teid alla põrgusse, et ta võiks valitseda teie üle omaenda kuningriigis.\n\n30 Ma olen rääkinud need mõned sõnad teile kõigile, mu pojad, oma prooviaja viimsetel päevadel ja ma olen valinud hea osa vastavalt prohveti sõnadele. Mul ei ole muud eesmärki kui teie hingede igavikuline heaolu. Aamen.\n\n", "2-ne 3": "[center][font_size=26]3. peatükk[/font_size][/center]\n\n[i]Egiptusesse viidud Joosep nägi nägemuses nefilasi. Ta kuulutas prohvetlikult Joseph Smithist, viimse aja nägijast; Moosesest, kes peab vabastama Iisraeli, ja Mormoni Raamatu ilmumisest. Ligikaudu 588–570 eKr.[/i]\n\n1 Ja nüüd, ma räägin sinule, Joosep, mu viimasena sündinu. Sa sündisid minu kannatuste kõnnumaal, jah, sinu ema sünnitas sind minu kõige suurema mure päevadel.\n\n2 Ja pühitsegu Issand selle maa, mis on kõige hinnalisem maa, ka sinule, pärisosaks sinule ja pärisosaks sinu seemnele koos sinu vendadega sinu turvalisuse nimel igavesti, kui on nõnda, et te peate kinni Iisraeli Püha käskudest.\n\n3 Ja nüüd, Joosep, mu viimasena sündinu, kelle ma olen välja toonud oma kannatuste kõnnumaalt, Issand õnnistagu sind igavesti, sest sinu seemet ei hävitata täielikult.\n\n4 Sest vaata, sina oled minu niuete vili; ja mina olen selle Joosepi järglane, kes viidi vangina Egiptusesse. Ja suured olid Issanda lepingud, mis ta sõlmis Joosepiga;\n\n5 mispärast, Joosep nägi tõepoolest meie aega. Ja ta sai Issandalt lubaduse, et tema niuete viljast kasvatab Issand Jumal üles Iisraeli kojale õigemeelse oksa; mitte Messia, vaid oksa, mis murtakse ära, kuid mida peetakse ometi meeles Issanda lepingutes, et Messias saaks neile ilmsiks tehtud viimsel ajal väe vaimus, et tuua nad välja pimedusest valgusesse – jah, välja varjatud pimedusest ja välja vangistusest vabadusse.\n\n6 Sest Joosep tõepoolest tunnistas, öeldes: Issand, minu Jumal, kasvatab üles nägija, kes on parim nägija minu niuete viljale.\n\n7 Jah, Joosep tõepoolest ütles: Nõnda ütleb Issand minule: Ma kasvatan sinu niuete viljast üles parima nägija; ja ta saab olema sinu niuete vilja seas kõrgelt hinnatud. Ja ma annan temale käsu, et ta teeks töö sinu niuete viljale, oma vendadele, mis on neile suure väärtusega, kuni selleni välja, et toob nad teadmisele lepingutest, mis ma olen teinud sinu isadega.\n\n8 Ja ma annan talle käsu, et ta ei teeks muud tööd kui seda tööd, mida mina tal käsin. Ja ma teen tema oma silmis suureks, sest ta teeb minu tööd.\n\n9 Ja ta on suur nagu Mooses, kelle, ma olen öelnud, kasvatan ma teile üles, et vabastada oma rahvas, oo Iisraeli koda.\n\n10 Ja Moosese ma kasvatan üles, et vabastada sinu rahvas Egiptuse maalt.\n\n11 Aga nägija kasvatan ma üles sinu niuete viljast; ja ma annan temale väe tuua esile minu sõna sinu niuete seemnele – ja mitte ainult, et tuua esile minu sõna, ütleb Issand, vaid et ka veenda neid minu sõnas, mida on nende seas juba levitatud.\n\n12 Mispärast, sinu niuete vili kirjutab ja Juuda niuete vili kirjutab; ja see, mida kirjutab sinu niuete vili, ja samuti see, mida kirjutab Juuda niuete vili, kasvab kokku, et lükata ümber valeõpetused ja vaigistada tülid ja kehtestada sinu niuete vilja seas rahu ning tuua nad viimsel ajal teadmisele oma isadest ja ka teadmisele minu lepingutest, ütleb Issand.\n\n13 Ja nõrkusest tehakse ta tugevaks sel päeval, mil mu töö algab kõikide minu rahvaste seas, et taastada sind, oo Iisraeli koda, ütleb Issand.\n\n14 Ja nõnda kuulutas Joosep prohvetlikult, öeldes: Vaata, seda nägijat Issand õnnistab, ja need, kes püüavad teda hävitada, aetakse segadusse, sest see lubadus, mille ma olen Issandalt saanud oma niuete vilja kohta, täitub. Vaata, ma olen kindel selle lubaduse täitumises.\n\n15 Ja teda kutsutakse minu järgi; ja see on tema isa nime järgi. Ja ta saab minu sarnaseks; sest see, mille Issand toob esile tema käega, toob Issanda väe läbi pääste minu rahvale.\n\n16 Jah, nõnda kuulutas Joosep prohvetlikult: Ma olen selles asjas kindel, nimelt nagu ma olen kindel Moosese kohta antud lubaduses; sest Issand on mulle öelnud: Ma hoian sinu seemet igavesti.\n\n17 Ja Issand ütles: Ma kasvatan üles Moosese ja ma annan temale väe tema sauas; ja ma annan talle kirjutamisvõime. Siiski ma ei vabasta ta keelt, et ta räägiks palju, sest ma ei tee teda vägevaks kõnelemises. Aga ma kirjutan talle oma seaduse omaenda käe sõrmega; ja ma teen temale eestkõneleja.\n\n18 Ja Issand ütles mulle veel: Ma kasvatan üles sinu niuete viljale; ja ma teen talle eestkõneleja. Ja mina, vaata, ma lasen tal kirjutada sinu niuete vilja kirjatöö sinu niuete viljale; ja sinu niuete eestkõneleja kuulutab seda.\n\n19 Ja sõnad, mis ta kirjutab, on sõnad, mida ma pean oma tarkuses otstarbekaks minema sinu niuete viljale. Ja sinu niuete vili oleks otsekui hüüdnud neile põrmust; sest ma tean nende usku.\n\n20 Ja nad hüüavad põrmust; jah, nimelt meeleparandust oma vendadele koguni pärast seda, kui neist on läinud mööda paljud põlvkonnad. Ja sünnib, et nende hüüd kostab koguni nende sõnade lihtsuses.\n\n21 Nende usu tõttu lähevad nende sõnad edasi minu suust nende vendadele, kes on sinu niuete vili; ja nende sõnade nõrkuse teen ma tugevaks nende usuga, et meeles pidada minu lepingut, mille ma tegin sinu isadega.\n\n22 Ja nüüd, vaata, mu poeg Joosep, niiviisi kuulutas prohvetlikult minu vana aja isa.\n\n23 Mispärast, tänu sellele lepingule, oled sa õnnistatud; sest sinu seemet ei hävitata, sest nad võtavad kuulda raamatu sõnu.\n\n24 Ja nende seast tõuseb esile üks vägev, kes teeb palju head nii sõnas kui teos, olles Jumala käes tööriistaks, et teha ülimalt suure usuga vägevaid imetegusid ja et teha seda, mis on Jumala silmis suur, tuues Iisraeli kojale ja sinu vendade seemnele suurt taastamist.\n\n25 Ja nüüd, õnnistatud oled sina, Joosep. Vaata, sa oled väike, mispärast, võta kuulda oma venna Nefi sõnu ja sinule sünnib tõepoolest vastavalt sõnadele, mis ma olen rääkinud. Pea meeles oma sureva isa sõnu! Aamen.\n\n", "2-ne 4": "[center][font_size=26]4. peatükk[/font_size][/center]\n\n[i]Lehhi annab nõu oma järeltulevatele põlvedele ja õnnistab neid. Ta sureb ja maetakse. Nefi rõõmutseb Jumala headuse üle. Nefi paneb oma lootuse igavesti Issanda peale. Ligikaudu 588–570 eKr.[/i]\n\n1 Ja nüüd, mina, Nefi, räägin nendest prohvetlikest kuulutustest, mis minu isa on rääkinud Joosepist, kes viidi ära Egiptusesse.\n\n2 Sest vaata, ta tõepoolest kuulutas prohvetlikult kogu oma seemne kohta. Ja prohvetlikest kuulutustest, mis ta kirjutas, ei ole palju suuremaid. Ja ta kuulutas prohvetlikult meist ja meie tulevastest põlvkondadest; ja need on kirjutatud vaskplaatidele.\n\n3 Mispärast, kui mu isa oli lõpetanud rääkimise Joosepi prohvetlikest kuulutustest, kutsus ta Laamani lapsed – tema pojad ja tema tütred – ning ütles nendele: Vaadake, mu pojad ja mu tütred, kes te olete minu esmasündinu pojad ja tütred, ma soovin, et te hoiaksite oma kõrvad lahti minu sõnadele.\n\n4 Sest Issand Jumal on ütelnud seda: Kuivõrd te peate kinni minu käskudest, saadab teid sellel maal edu; ja kuivõrd te ei pea kinni minu käskudest, lõigatakse teid minu juurest ära.\n\n5 Aga vaadake, mu pojad ja mu tütred, ma ei saa minna oma hauda ilma, et ma jätaksin teile õnnistuse; sest vaata, ma tean, et kui teid on kasvatatud kõndima õigel teel, siis ei lahku te sellelt.\n\n6 Mispärast, kui te olete neetud, vaata, ma jätan teile oma õnnistuse, et see needus võetaks teilt ära ja vastutus pandaks teie vanemate peade peale.\n\n7 Mispärast, minu õnnistuse tõttu ei lase Issand Jumal sündida, et te hukkute; mispärast, ta on teie ja teie seemne vastu halastav igavesti.\n\n8 Ja sündis, et pärast seda, kui minu isa oli lõpetanud rääkimise Laamani poegadele ja tütardele, lasi ta tuua enda ette Lemueli pojad ja tütred.\n\n9 Ja ta rääkis nendele, öeldes: Vaadake, mu pojad ja mu tütred, kes te olete mu teise poja pojad ja tütred; vaadake, ma jätan teile sama õnnistuse, mille ma jätsin Laamani poegadele ja tütardele; mispärast, teid ei hävitata täielikult, vaid lõpuks saab teie seeme õnnistatud.\n\n10 Ja sündis, et kui mu isa oli lõpetanud nendele rääkimise, vaata, rääkis ta Ismaeli poegadele; jah, ja koguni tervele tema kodakonnale.\n\n11 Ja pärast seda, kui ta oli lõpetanud nendele rääkimise, rääkis ta Samile, öeldes: Õnnistatud olete sina ja sinu seeme, sest sina pärid maa nagu sinu vend Nefi. Ja sinu seeme arvatakse tema seemne hulka; ja sina saad olema otsekui sinu vend ja sinu seeme otsekui tema seeme; ja sina oled õnnistatud kõik oma päevad.\n\n12 Ja sündis, et pärast seda, kui mu isa Lehhi oli rääkinud kogu oma kodakonnale vastavalt oma südame tunnetele ja Issanda Vaimule, mis oli temas, ta jäi vanaks. Ja sündis, et ta suri ja ta maeti maha.\n\n13 Ja sündis, et ei kulunud kuigi palju päevi pärast tema surma, kui Laaman ja Lemuel ja Ismaeli pojad said minu peale vihaseks Issanda manitsuste pärast.\n\n14 Sest mina, Nefi, olin sunnitud rääkima neile vastavalt tema sõnale; sest ma olin rääkinud neile palju asju, nagu ka minu isa enne oma surma; palju nendest sõnadest on kirjutatud minu teistele plaatidele; sest rohkem ajalugu puudutav osa on kirjutatud minu teistele plaatidele.\n\n15 Ja nendele siin ma kirjutan oma hinge asju ja palju pühakirjakohti, mis on uurendatud vaskplaatidele. Sest minu hing tunneb heameelt pühakirjadest ja mu süda mõtiskleb nende üle ja kirjutab need oma lastele õppimiseks ja kasuks.\n\n16 Vaata, minu hing tunneb heameelt Issanda asjade üle; ja mu süda mõtiskleb pidevalt asjade üle, mida ma olen näinud ja kuulnud.\n\n17 Ometi, vaatamata Issanda suurele headusele, et ta näitas mulle oma suuri ja imepäraseid töid, hüüab mu süda: Oo, milline armetu inimene ma olen! Jah, mu süda on kurb mu liha pärast; mu hing on ahastuses minu süütegude pärast.\n\n18 Minu ümber on kiusatused ja patud, mis mind nii kergesti tõkestavad.\n\n19 Ja kui ma ihkan rõõmustada, oigab mu süda mu pattude pärast; ometi ma tean, kelle peale ma olen lootnud.\n\n20 Mu Jumal on olnud mu tugi; ta on juhtinud mind läbi minu kannatustest kõnnumaal; ja ta on hoidnud mind suure sügavuse vete peal.\n\n21 Ta on täitnud mind oma armastusega, koguni minu liha hävimiseni välja.\n\n22 Ta on segadusse ajanud minu vaenlased, pannes nad minu ees värisema.\n\n23 Vaata, ta on kuulnud minu hüüet päeval ja nägemustega on ta andnud mulle teadmist öösel.\n\n24 Ja päeval olen ma saanud tema ees julgust vägevas palves; jah, ma olen saatnud oma hääle üles kõrgustesse; ja inglid tulid alla ning teenisid mind.\n\n25 Ja tema Vaimu tiivad on kandnud mu keha ära ülimalt kõrgetele mägedele. Ja minu silmad on näinud suuri asju; jah, nimelt liiga suuri inimese jaoks; seepärast kästi mul sellest mitte kirjutada.\n\n26 Oo, siis, kui ma olen näinud nii suuri asju, kui Issand oma suures alandumises inimlaste heaks on tulnud inimeste juurde nii suure halastusega, miks peab minu süda nutma ja minu hing viibima kurbuse orus ning minu liha hääbuma ja minu jõud raugema minu kannatuste pärast?\n\n27 Ja miks peaksin ma alistuma patule oma liha pärast? Jah, miks pean ma järele andma kiusatustele, et kurjal oleks koht minu südames, et hävitada minu rahu ja vaevata minu hinge? Miks olen ma vihane oma vaenlase pärast?\n\n28 Ärka, mu hing! Ära närtsi kauem patus! Rõõmusta, oo minu süda, ja ära enam anna paika minu hinge vaenlasele!\n\n29 Ära vihastu taas minu vaenlaste pärast! Ära rauge, mu jõud, minu kannatuste pärast!\n\n30 Rõõmusta, oo minu süda, ja hüüa Issanda poole ja ütle: Oo Issand, ma ülistan sind igavesti; jah, minu hing rõõmustab sinu üle, minu Jumal ja minu päästekalju.\n\n31 Oo Issand, lunastad sa minu hinge? Vabastad sa mind minu vaenlaste käest? Teed sa mind selliseks, et ma hakkan värisema patu ilmnemisel?\n\n32 Olgu põrgu väravad minu ees pidevalt suletud, sest minu süda on murtud ja minu vaim kahetsev! Oo Issand, ära sulge oma õigemeelsuse väravaid minu ees, et ma võiksin kõndida madala oru radadel, et ma võiksin kindlalt püsida tasasel teel.\n\n33 Oo Issand, ümbritsed sa mind oma õigemeelsuse rüüga? Oo Issand, valmistad sa tee minu põgenemiseks mu vaenlaste eest? Teed sa minu teeraja sirgeks minu ees? Ja ära aseta komistuskive minu teele, vaid puhasta minu tee minu ees ja ära takista minu teed, vaid minu vaenlase teid.\n\n34 Oo Issand, ma olen usaldanud sind ja ma usaldan sind igavesti. Ma ei looda lihalikule käsivarrele, sest ma tean, et neetud on see, kes loodab lihalikule käsivarrele. Jah, neetud on see, kes loodab inimese peale ehk teeb liha oma käsivarreks.\n\n35 Jah, ma tean, et Jumal annab heldelt sellele, kes palub. Jah, mu Jumal annab minule, kui ma ei palu vääriti; seepärast ma tõstan oma hääle üles sinu poole; jah, ma hüüan sind, mu Jumal, minu õigemeelsuse kalju. Vaata, minu hääl tõuseb sinu poole igavesti, minu kalju ja minu igavikuline Jumal. Aamen.\n\n", "2-ne 5": "[center][font_size=26]5. peatükk[/font_size][/center]\n\n[i]Nefilased eralduvad laamanlastest, täidavad Moosese seadust ja ehitavad templi. Oma uskmatuse pärast lõigatakse laamanlased Issanda juurest ära, nad neetakse ja neist saab nefilastele roosk. Ligikaudu 588–559 eKr.[/i]\n\n1 Vaata, sündis, et mina, Nefi, hüüdsin palju Issanda, oma Jumala poole oma vendade viha pärast.\n\n2 Ent vaata, nende viha minu vastu suurenes, nii et nad püüdsid võtta minult elu.\n\n3 Jah, nad nurisesid minuga, öeldes: Meie noorem vend mõtleb meie üle valitseda; ja meil on olnud tema pärast palju katsumusi; mispärast, surmakem ta nüüd, et meid ei vaevataks enam tema sõnade pärast. Sest vaata, me ei taha lasta tal olla meie valitseja, sest valitsemine selle rahva üle kuulub meile, kes me oleme vanemad vennad.\n\n4 Nüüd, ma ei kirjuta nendele plaatidele kõiki sõnu, millega nad minuga nurisesid. Ent on küllalt, kui öelda, et nad püüdsid võtta minult elu.\n\n5 Ja sündis, et Issand hoiatas mind, et mina, Nefi, lahkuksin nende seast ja põgeneksin kõnnumaale ja samuti kõik need, kes tahavad minna koos minuga.\n\n6 Mispärast, sündis, et mina, Nefi, võtsin oma pere, ja samuti Sorami ning tema pere ja Sami, oma vanema venna ning tema pere, ja Jaakobi ja Joosepi, oma nooremad vennad, ja ka oma õed ja kõik need, kes tahtsid tulla koos minuga. Ja kõik need, kes tahtsid tulla minuga, olid need, kes uskusid Jumala hoiatusi ja ilmutusi; mispärast, nad võtsid kuulda minu sõnu.\n\n7 Ja me võtsime oma telgid ja kõiksugu asjad, mis meil oli võimalik võtta, ning rändasime mitmeid päevi kõnnumaal. Ja kui me olime rännanud mitmeid päevi, panime me oma telgid üles.\n\n8 Ja minu rahvas tahtis, et me nimetaksime selle paiga Nefiks; mispärast, me nimetasime selle Nefiks.\n\n9 Ja kõik need, kes olid minuga, otsustasid kutsuda end Nefi rahvaks.\n\n10 Ja me jälgisime, et peame kõigis asjus kinni Issanda kohtuotsustest ja määrustest ja käskudest vastavalt Moosese seadusele.\n\n11 Ja Issand oli meiega ning meid saatis ülim edu, sest me külvasime seemneid ja me korjasime taas rikkaliku saagi. Ja me hakkasime kasvatama pudulojuste ja veisekarju ja kõiksugu loomi.\n\n12 Ja mina, Nefi, olin kaasa võtnud ka ülestähendused, mis on uurendatud vaskplaatidele, ja samuti kera ehk kompassi, mis oli Issanda käega valmistatud minu isale vastavalt sellele, mis on kirjutatud.\n\n13 Ja sündis, et meid hakkas saatma ülim edu ja me hakkasime maal paljunema.\n\n14 Ja mina, Nefi, võtsin Laabani mõõga ja tegin selle järgi palju mõõku kartuses, et rahvas, keda kutsuti nüüd laamanlasteks, võiks meile kallale tungida ja meid hävitada, sest ma teadsin nende viha minu ja mu laste ja nende vastu, keda kutsuti minu rahvaks.\n\n15 Ja ma õpetasin oma rahvast ehitama hooneid ja töötlema igal viisil puud ja rauda ja vaske ja pronksi ja terast ja kulda ja hõbedat ja hinnalisi metalle, mida oli suurel hulgal.\n\n16 Ja mina, Nefi, ehitasin templi; ja ma tegin selle Saalomoni templi eeskujul, ainult et seda ei ehitatud nii paljudest hinnalistest asjadest, sest neid sellel maal ei leidunud, mispärast, seda ei saanud ehitada Saalomoni templi sarnaseks. Kuid ehitusstiil oli nagu Saalomoni templil ja valmistusviis ülimalt oskuslik.\n\n17 Ja sündis, et mina, Nefi, lasin oma rahval olla töökas ning oma kätega vaeva näha.\n\n18 Ja sündis, et nad tahtsid, et mina oleksin nende kuningas. Aga mina, Nefi, soovisin, et neil ei oleks kuningat; ometi tegin ma nende heaks kõik, mis oli minu võimuses.\n\n19 Ja vaata, minu vendade jaoks olid Issanda sõnad täide läinud, mida ta nende kohta rääkis, et minust saab nende valitseja ja nende õpetaja. Mispärast, ma olin olnud nende valitseja ja õpetaja vastavalt Issanda käskudele kuni selle ajani, mil nad püüdsid minult elu võtta.\n\n20 Mispärast, oli täide läinud Issanda sõna, mida ta rääkis mulle, öeldes nii: Kuivõrd nad ei taha võtta kuulda sinu sõnu, lõigatakse nad Issanda juurest ära. Ja vaata, nad lõigati tema juurest ära.\n\n21 Ja ta lasi nende peale tulla needusel, jah, nimelt raskel needusel nende süütegude pärast. Sest vaata, nad olid teinud oma südamed tema vastu kõvaks, nii et need olid muutunud kui ränikiviks; mispärast, kuna nad olid valged ja ülimalt kenad ja veetlevad, lasi Issand Jumal nende nahal muutuda tumedaks, et nad ei oleks minu rahvale ahvatlevad.\n\n22 Ja nõnda ütleb Issand Jumal: Ma lasen neil muutuda sinu rahvale vastikuks, kui nad ei paranda meelt oma süütegudest.\n\n23 Ja neetud saab selle seeme, kes seguneb nende seemnega, sest nad saavad neetud just nimelt sama needusega. Ja seda rääkis Issand, ja nii sai tehtud.\n\n24 Ja needuse pärast, mis oli nende peal, sai neist laisk rahvas täis kurjust ja kavalust, ja nad jahtisid kõnnumaal ulukeid.\n\n25 Ja Issand Jumal ütles mulle: Neist saab roosk sinu seemnele, et ärgitada neid mind meeles pidama; ja kuivõrd nad ei pea mind meeles ega võta kuulda minu sõnu, nuhtlevad nad neid koguni hävituseni välja.\n\n26 Ja sündis, et mina, Nefi, pühitsesin Jaakobi ja Joosepi, et nad oleksid minu rahva maa preestrid ja õpetajad.\n\n27 Ja sündis, et me elasime väga õnnelikult.\n\n28 Ja kolmkümmend aastat oli möödunud ajast, kui me lahkusime Jeruusalemmast.\n\n29 Ja mina, Nefi, olin siiamaani teinud ülestähendusi oma rahvast oma plaatidele, mis ma valmistasin.\n\n30 Ja sündis, et Issand Jumal ütles mulle: Tee teised plaadid ja uurenda nendele palju asju, mis on minu silmis head, kasuks sinu rahvale!\n\n31 Mispärast, mina, Nefi, et kuuletuda Issanda käskudele, läksin ja tegin need plaadid, mille peale ma olen uurendanud need asjad.\n\n32 Ja ma uurendasin seda, mis on meelepärane Jumalale. Ja kui minu rahvale on meelepärased Jumala asjad, on neile meelepärased ka minu uurendused, mis on nendel plaatidel.\n\n33 Ja kui minu rahvas soovib teada üksikasjalikumat osa minu rahva ajaloost, tuleb neil uurida minu teisi plaate.\n\n34 Ja on küllalt, kui öelda, et nelikümmend aastat on möödunud ja meil on juba olnud sõdu ja tülisid oma vendadega.\n\n", "2-ne 6": "[center][font_size=26]6. peatükk[/font_size][/center]\n\n[i]Jaakob jutustab juutide ajalugu: Nende vangistus Babülonis ja tagasitulek; Iisraeli Püha teenimistöö ja ristilöömine; paganatelt saadud abi ja juutide taastamine viimsel ajal, kui nad usuvad Messiasse. Ligikaudu 559–545 eKr.[/i]\n\n1 Jaakobi, Nefi venna sõnad, mis ta rääkis Nefi rahvale:\n\n2 Vaadake, mu armsad vennad, mina, Jaakob, keda Jumal on kutsunud ja pühitsenud ametisse oma püha korra järgi ning keda on õnnistanud mu vend Nefi, kelle peale te vaatate kui oma kuningale või kaitsjale ja kelle kaitsele te loodate; vaadake, te teate, et ma olen teile rääkinud väga paljudest asjadest.\n\n3 Ometi räägin ma teile taas, sest minu sooviks on teie hingede heaolu. Jah, minu mure on teie pärast suur ja te teate seda ise, et see on alati olnud nõnda. Sest ma olen õhutanud teid täie usinusega; ja ma olen õpetanud teile oma isa sõnu; ja ma olen rääkinud teile kõikidest asjadest, mis on kirjutatud maailma loomisest alates.\n\n4 Ja nüüd, vaata, ma tahan teile rääkida sellest, mis on, ja sellest, mis on tulemas; mispärast, ma loen teile Jesaja sõnu. Ja need on sõnad, mida mu vend tahtis, et ma teile räägiksin. Ja ma räägin teile teie endi pärast, et te õpiksite ja annaksite au oma Jumala nimele.\n\n5 Ja nüüd, sõnad, mida ma loen, on need, mida Jesaja rääkis terve Iisraeli koja kohta; mispärast, neid võib kõrvutada teiega, sest te olete Iisraeli kojast. Ja Jesaja on rääkinud palju asju, mida võib kõrvutada teiega, kuna te olete Iisraeli kojast.\n\n6 Ja nüüd, need on tema sõnad: Nõnda ütleb Issand Jumal: Vaata, ma tõstan oma käe paganatele ja püstitan oma lipu rahvastele, ja nad toovad su poegi oma kätel ja sinu tütreid kantakse nende õlgadel.\n\n7 Ja kuningad on su lapsehoidjaiks ja nende emandad sulle ammedeks; nad kummardavad silmili maha su ette ja lakuvad põrmu su jalgadelt ja sa saad teadma, et mina olen Issand, sest ei jää häbisse need, kes mind ootavad.\n\n8 Ja nüüd, mina, Jaakob, tahaksin rääkida veidi nendest sõnadest. Sest vaata, Issand on mulle näidanud, et need, kes olid Jeruusalemmas, kust me tulime, on tapetud ja vangidena ära viidud.\n\n9 Ometi on Issand mulle näidanud, et nad pöörduvad taas tagasi. Ja ta on mulle samuti näidanud, et Issand Jumal, Iisraeli Püha, teeb end nendele ilmsiks lihas; ja pärast seda, kui ta on end ilmsiks teinud, nad annavad talle rooska ja löövad ta risti vastavalt ingli sõnadele, kes mulle seda rääkis.\n\n10 Ja pärast seda, kui nad on teinud oma südame kõvaks ja näidanud oma kangekaelsust Iisraeli Püha vastu, vaata, siis tabab neid Iisraeli Püha kohtumõistmine. Ja saabub päev, mil neid lüüakse ja vaevatakse.\n\n11 Mispärast, pärast seda, kui neid on aetud sinna-tänna, sest nõnda ütleb ingel: Paljusid vaevatakse lihas ja ustavate inimeste palvete pärast ei lasta neil hukkuda; nad hajutatakse, neid lüüakse ja vihatakse; ometi on Issand nende vastu halastav, et kui nad tulevad teadmisele oma Lunastajast, kogutakse nad taas kokku oma pärandmaadele.\n\n12 Ja õnnistatud on paganad, need, kellest prohvet on kirjutanud, sest vaata: kui on nõnda, et nad parandavad meelt ja ei võitle Siioni vastu ega ühine selle suure ja jäleda kirikuga, saavad nad päästetud; sest Issand Jumal täidab oma lepingud, mis ta on teinud oma lastega; ja sellel põhjusel on prohvet need asjad kirja pannud.\n\n13 Mispärast, need, kes võitlevad Siioni ja Issanda lepingurahva vastu, lakuvad nende jalgadelt põrmu ja Issanda rahvas ei jää häbisse. Sest Issanda rahvas on need, kes teda ootavad, sest nad ootavad ikka Messia tulekut.\n\n14 Ja vaata, vastavalt prohveti sõnadele seab Messias end taas teistkordselt neid tagasi võitma; mispärast, ta teeb ennast nendele ilmsiks väes ja suures hiilguses, et hävitada nende vaenlased, kui tuleb päev, mil nad usuvad temasse; ja ei hävitata kedagi, kes temasse usub.\n\n15 Ja need, kes temasse ei usu, hävitatakse tule ja tormiga, maavärisemise ja verevalamise ning katku ja näljaga. Ja nad saavad teada, et Issand on Jumal, Iisraeli Püha.\n\n16 Sest kas vägevalt võetakse saak või vabastatakse seaduslik vang?\n\n17 Ent nõnda ütleb Issand: Tõepoolest, vägevalt võetakse vangid ja hirmsate saak vabastatakse, sest Vägev Jumal vabastab oma lepingurahva. Sest nõnda ütleb Issand: Mina väitlen nendega, kes väitlevad sinuga –,\n\n18 ja ma söödan neid, kes sind rõhuvad, nende eneste lihaga, ja nad joobuvad omaenese verest nagu magusast veinist, ja kogu liha saab teadma, et mina, Issand, olen sinu Päästja ja sinu Lunastaja, Jaakobi Vägev.\n\n", "2-ne 7": "[center][font_size=26]7. peatükk[/font_size][/center]\n\n[i]Jesaja räägib Messia nimel. Messial on õpetatute keel. Ta annab oma selja lööjatele. Teda ei aeta segadusse. Võrdle Jesaja 50. Ligikaudu 559–545 eKr.[/i]\n\n1 Jah, sest nõnda ütleb Issand: Kas ma olen sind enda juurest ära saatnud või olen ma sind igavesti hüljanud? Sest nõnda ütleb Issand: Kus on teie ema lahutuskiri? Kellele olen ma sind saatnud või missugusele oma võlausaldajatest olen ma sind müünud? Jah, kellele olen ma sind müünud? Vaata, oma süütegude pärast olete te end ära müünud ja teie üleastumiste pärast on teie ema ära saadetud.\n\n2 Mispärast, kui ma tulin, ei olnud ühtki inimest; kui ma hüüdsin, jah, ei vastanud keegi. Oo Iisraeli koda, kas mu käsi on mingil moel lühemaks tehtud, et see ei saa lunastada, või kas mul pole jõudu, et vabastada? Vaata, oma sõitlusega ma kuivatan mere, ma teen nende jõed kõnnumaaks ja panen nende kalad haisema, sest veed on kuivanud ja need surevad janusse.\n\n3 Ma riietan taevad pimedusega ja annan neile kotiriide katteks.\n\n4 Issand Jumal on andnud mulle õpetatute keele, et ma teaksin, kuidas rääkida sinule sõna õigel ajal, oo Iisraeli koda. Kui te olete kurnatud, äratab ta hommik hommiku järel. Ta äratab minu kõrva kuulma õpetatute kombel.\n\n5 Issand Jumal avas mu kõrva ja ma ei olnud mässuline, ka ei taganenud ma ära.\n\n6 Ma andsin oma selja lööjatele ja oma põsed nendele, kes katkusid karvu. Ma ei peitnud oma nägu häbi ja sülje eest.\n\n7 Sest Issand Jumal aitab mind, seepärast ei aeta mind segadusse. Seepärast olen ma oma näo teinud kui ränikiviks ja ma tean, et ma ei jää häbisse.\n\n8 Ja Issand on mu lähedal ja ta mõistab mu õigeks. Kes tahab minuga võidelda? Seisku me kõrvuti. Kes on mu vastane? Las ta tuleb minu juurde ja ma löön teda oma suu jõuga.\n\n9 Sest Issand Jumal aitab mind. Ja kõik need, kes mind süüdi mõistavad, vaata, kõik nad vananevad kui rüü ja koi sööb nad ära.\n\n10 Kes teie hulgast kardab Issandat, kes kuuletub tema teenija häälele, kes kõnnib pimeduses ja on ilma valguseta?\n\n11 Vaadake, teie kõik, kes te süütate tule, kes end ümbritsete sädemetega, kõndige oma tule paistel ja sädemetes, mis te olete süüdanud! Minu käest tuleb teile see – te heidate puhkama murelikuna.\n\n", "2-ne 8": "[center][font_size=26]8. peatükk[/font_size][/center]\n\n[i]Viimsetel päevadel Issand trööstib Siionit ja kogub kokku Iisraeli. Lunastatud tulevad Siionisse suure rõõmu keskele. Võrdle Jesaja 51 ja 52:1–2. Ligikaudu 559–545 eKr.[/i]\n\n1 Võtke mind kuulda, teie, kes te järgnete õigemeelsusele! Vaadake kaljut, millest te olete raiutud, ja kivimurdu, millest te olete murtud!\n\n2 Vaadake Aabrahami, oma isa, ja Saarat, teda, kes teid sünnitas; sest teda üksi ma kutsusin ja ma õnnistasin teda.\n\n3 Sest Issand trööstib Siionit; ta trööstib kõiki selle asustamata paiku; ja ta teeb selle kõnnumaa Eedeni sarnaseks ja selle kõrbe nagu Issanda aiaks. Seal on rõõm ja õnn, tänuavaldused ja kiidulaulu kõla.\n\n4 Võtke mind kuulda, minu rahvas, ja hoidke oma kõrvad lahti, oo mu hõimud, sest minust läheb välja seadus ja ma teen oma kohtumõistmise valguseks rahvale!\n\n5 Minu õigemeelsus on ligidal; minu pääste on läinud välja ja minu käsi mõistab kohut rahva üle. Saared ootavad mind ja nad loodavad minu käsivarre peale.\n\n6 Tõstke oma silmad taeva poole ja vaadake alla maa peale; sest taevad kaovad kui suits ja maa vananeb kui rüü ja need, kes seal elavad, surevad samal viisil. Aga minu pääste on igaveseks ja minu õigemeelsust ei tühistata.\n\n7 Võtke mind kuulda teie, kes te tunnete õigemeelsust; rahvas, kelle südamesse ma olen kirjutanud oma seaduse; ärge kartke inimeste etteheiteid ja ärge kohkuge nende sõimust!\n\n8 Sest neid sööb koi nagu rüüd ja uss sööb neid nagu villa. Aga minu õigemeelsus on igaveseks ja minu pääste põlvest põlve.\n\n9 Ärka, ärka! Ehi ennast jõuga, oo Issanda käsivars; ärka nagu muistseil päevil! Eks olnud see sina, kes raius lõhki Rahabi ja haavas lohet?\n\n10 Eks olnud see sina, kes kuivatas mere, suure sügavuse veed, kes tegi meresügavikud teeks, et lunastatud saaksid üle minna?\n\n11 Seepärast, Issanda lunastatud pöörduvad tagasi ning tulevad lauldes Siionisse; ja nende pea peal on igavikuline rõõm ja pühadus ning neile saab osaks õnn ja rõõm; mure ja lein põgenevad ära.\n\n12 Mina olen see; jah, mina olen see, kes teid trööstib. Vaata, kes oled sina, et sa peaksid kartma inimest, kes sureb, või inimese poega, kes tehakse rohu sarnaseks?\n\n13 Ja unustad Issanda, enda looja, kes on laotanud taevad ja rajanud maale alused, ja oled kartnud alati, iga päev rõhuja viha pärast, nagu oleks ta valmis hävitama? Ja kus on rõhuja viha?\n\n14 Pagendatud vang ootab, et ta kiiresti vabastataks ja et ta ei sureks augus ega puuduks tal leib.\n\n15 Aga mina olen Issand, sinu Jumal, kelle lained mühavad; Vägede Issand on minu nimi.\n\n16 Ja ma panin oma sõnad sulle suhu ja peitsin su oma käe varju, et püstitada taevad ja rajada maale alused ja et ütelda Siionile: Vaata, sina oled mu rahvas!\n\n17 Ärka, ärka, tõuse üles, oo Jeruusalemm, kes sa oled joonud Issanda käest tema viha karikast – sa oled joonud ära värisemise peekri sademe –\n\n18 ja ei olnud tal talutajat kõigi oma sünnitatud poegade seas ega kedagi, kes võtaks tal käest kinni kõigi tema üles kasvatatud poegade seas.\n\n19 Sinu juurde on tulnud need kaks poega, kes tunnevad sulle kaasa – sinu laastamine ja hävitus ning nälg ja mõõk – ja kelle kaudu ma sind trööstin?\n\n20 Sinu pojad peale nende kahe on nõrkenud; nad lamavad kõikidel tänavanurkadel; nagu metsik pull võrgus on nad täis Issanda viha, sinu Jumala sõitlust.\n\n21 Seepärast kuule nüüd seda, sa vaevatu ja joobnu, aga mitte veinist:\n\n22 nõnda ütleb sinu Issand, Issand ja sinu Jumal kostab oma rahva eest; vaata, ma olen võtnud sinu käest värisemise karika, oma viha peekri sademe; seda ei ole sul enam vaja juua.\n\n23 Aga ma annan selle nende kätte, kes sind vaevavad, kes on ütelnud sinu hingele: Kummardu, et saaksime sinust üle käia – ja sa oled oma keha maha heitnud nagu maapinnaks ja nagu tänavaks nendele, kes käisid üle.\n\n24 Ärka, ärka, ehi end oma jõuga, oo Siion! Pane selga oma ilusad riided, oo Jeruusalemm, püha linn! Sest nüüdsest peale ei tule sinu sisse enam ümberlõikamatu ega see, kes pole puhas.\n\n25 Raputa end põrmust; tõuse üles, istu, oo Jeruusalemm; vabasta end oma kaela köidikutest, oo vangistatud Siioni tütar!\n\n", "2-ne 9": "[center][font_size=26]9. peatükk[/font_size][/center]\n\n[i]Juudid kogutakse kokku kõikidele oma tõotatud maadele. Lepitus lunastab inimese langemisest. Surnute kehad tulevad välja hauast ja nende vaimud põrgust ja paradiisist. Nende üle mõistetakse kohut. Lepitus päästab surmast, põrgust, kuradi käest ja lõputust piinast. Õigemeelsed päästetakse Jumala kuningriiki. Pattude eest on kehtestatud karistused. Väravavalvuriks on Iisraeli Püha. Ligikaudu 559–545 eKr.[/i]\n\n1 Ja nüüd, mu armsad vennad, ma olen lugenud neid asju, et te teaksite Issanda lepinguid, mille ta on sõlminud kogu Iisraeli kojaga –\n\n2 et ta on rääkinud juutidele oma pühade prohvetite suuga lausa algusest peale, põlvest põlve, kuni tuleb aeg, mil nad taastatakse Jumala tõelisesse kirikusse ja lambatarasse; kui nad kogutakse koju oma pärandmaadele ja seatakse sisse kõikidel oma tõotatud maadel.\n\n3 Vaata, mu armsad vennad, ma räägin teile neid asju, et te võiksite rõõmustada ja tõsta oma pea püsti igaveseks õnnistuste pärast, mis Issand Jumal annab teie lastele.\n\n4 Sest ma tean, et teie olete uurinud palju, paljud teist, et saada teada tulevasi asju; mispärast ma tean, et teie teate, et meie liha peab kaduma ja surema; ometi, oma kehas näeme me Jumalat.\n\n5 Jah, ma tean, et te teate, et ta näitab ennast kehas nendele, kes on Jeruusalemmas, kust me tulime; sest on otstarbekas, et see sünnib nende seas; sest suur Looja on pidanud vajalikuks alluda lihas inimesele ja surra kõikide inimeste eest, et kõik inimesed võiksid saada alluvaks temale.\n\n6 Sest nagu surm on tulnud kõikidele inimestele, et täita suure Looja halastavat plaani, peab paratamatult olema ka ülestõusmise vägi, ja ülestõusmine peab inimesele tulema langemise tõttu; ja langemine tuli üleastumise tagajärjel; ja kuna inimesest sai langenud, lõigati nad Issanda juurest ära.\n\n7 Mispärast, peab paratamatult olema lõputu lepitus – kui ei oleks lõputut lepitust, ei saaks rikutus riietuda rikkumatusega. Mispärast, esimene kohtuotsus, mis inimesele langetati, jääks lõputult kestma. Ja kui nõnda, jääks see liha oma emasse maasse mädanema ja lagunema, et enam mitte tõusta.\n\n8 Oo Jumala tarkust, tema halastust ja armu! Sest vaata, kui see liha enam ei tõuseks, siis peaksid meie vaimud saama selle ingli alamaks, kes langes Igavese Jumala ees ja sai kuradiks, et enam mitte tõusta.\n\n9 Ja meie vaimud peaksid muutuma tema sarnaseks ja meist saaksid kuradid, kuradi inglid, et meid heidetaks välja oma Jumala juurest ja et jääda koos valede isaga viletsusse nagu ta ise; jah, selle olendiga, kes pettis meie esimesi vanemaid, kes muutis end peaaegu valguse ingliks ja ärgitab inimlapsi üles sõlmima salajasi mõrvaliite ja kõiksugu salajastele pimedusetöödele.\n\n10 Oo, kui suur on meie Jumala headus, kes valmistab tee meie põgenemiseks selle hirmsa koletise haardest; jah, selle koletise, surma ja põrgu, mida ma nimetan keha surmaks ja ka vaimu surmaks!\n\n11 Ja meie Jumala, Iisraeli Püha vabastamisviisi tõttu annab see surm, millest ma olen rääkinud, mis on ajalik, üle oma surnud; milline surm on haud.\n\n12 Ja see surm, millest ma olen rääkinud, mis on vaimne surm, annab üle oma surnud; milline vaimne surm on põrgu; mispärast, surm ja põrgu peavad üle andma oma surnud ja põrgu peab üle andma oma vangistatud vaimud ning haud peab üle andma oma vangistatud kehad; ja inimeste kehad ja vaimud taastatakse teineteisele; ja see toimub Iisraeli Püha ülestõusmise väe läbi.\n\n13 Oo, kui suurepärane on meie Jumala plaan! Sest teisest küljest peab Jumala paradiis üle andma õigemeelsete vaimud ja haud peab üle andma õigemeelsete kehad; ja vaim ja keha saavad taas taastatud teineteisele; ja kõik inimesed muutuvad kadumatuks ja surematuks ja nad on elavad hinged, kellel on täiuslik teadmine nagu meil lihas, ainult et siis on meie teadmine täiuslik.\n\n14 Mispärast, meil on siis täiuslik teadmine kogu meie süüst ja meie puhtusetusest ja meie alastiolekust; ja õigemeelsetel on siis täiuslik teadmine nende rõõmust ja nende õigemeelsusest, olles riietatud puhtusega, jah, nimelt õigemeelsuse rüüga.\n\n15 Ja sünnib, et kui kõik inimesed on läinud sellest esimesest surmast ellu, nii et neist on saanud surematud, peavad nad ilmuma Iisraeli Püha kohtujärje ette; ja seejärel tuleb kohtumõistmine, ja siis tuleb nende üle kohut mõista Jumala püha kohtumõistmise järgi.\n\n16 Ja nii tõesti, kui Issand elab, sest seda on rääkinud Issand Jumal ja see on tema igavene sõna, mida ei saa tühistada, et need, kes on õigemeelsed, on endiselt õigemeelsed; ja need, kes on roojased, on endiselt roojased; mispärast, need, kes on roojased, on kurat ja tema inglid ja nad lähevad ära igavikulisse tulle, mis on nende jaoks valmistatud, ja nende piin on nagu tule- ja väävlijärv, mille leek tõuseb üles igavesest ajast igavesti ja sellel ei ole lõppu.\n\n17 Oo meie Jumala suurust ja õiglust! Sest ta viib täide kõik oma sõnad, ja need on tulnud välja tema suust ja tema seadus peab saama täidetud.\n\n18 Aga vaata, õigemeelsed, pühad, kes kuuluvad Iisraeli Pühale, need, kes on uskunud Iisraeli Pühasse, need, kes on vastu pidanud maailma ristidele ja põlastanud selle teotust, need pärivad Jumala kuningriigi, mis on valmistatud nende jaoks maailma rajamisest peale, ja nende rõõm on igavesti täielik.\n\n19 Oo meie Jumala, Iisraeli Püha halastuse suurust! Sest tema päästab oma pühad selle hirmsa koletise – kuradi, surma ja põrgu – käest ja sellest tule- ja väävlijärvest, mis on lõputu piin.\n\n20 Oo, kui suur on meie Jumala pühadus! Sest ta teab kõiki asju ja ei ole midagi, mida ta ei tea.\n\n21 Ja ta tuleb maailma, et ta võiks päästa kõik inimesed, kui nad võtavad kuulda tema häält; sest vaata, ta kannatab kõikide inimeste valusid, jah, iga elusolendi valusid, nii meeste, naiste kui laste, kes kuuluvad Aadama peresse.\n\n22 Ja ta kannatab seda, et ülestõusmine võiks saada osaks kõikidele inimestele, et kõik võiksid seista tema ees sel suurel kohtupäeval.\n\n23 Ja ta käsib kõiki inimesi, et nad peavad meelt parandama ja saama ristitud tema nimel, omades täiuslikku usku Iisraeli Pühasse, või muidu ei saa neid päästa Jumala kuningriiki.\n\n24 Ja kui nad ei paranda meelt ega usu tema nimesse ega saa ristitud tema nimel ega pea vastu lõpuni, peavad nad olema neetud; sest seda on rääkinud Issand Jumal, Iisraeli Püha.\n\n25 Mispärast, ta on andnud seaduse; ja kus ei ole antud seadust, ei ole karistust; ja kus ei ole karistust, ei ole süüdimõistmist; ja kus ei ole süüdimõistmist, seal on Iisraeli Püha halastusel õigus nad lepituse tõttu endale nõuda, sest nad on vabastatud tema väe läbi.\n\n26 Sest lepitus rahuldab tema õigluse nõuded kõikide nende suhtes, kellele ei ole seadust antud, nii et nad on päästetud selle hirmsa koletise – surma ja põrgu ja kuradi käest ning tule- ja väävlijärvest, mis on lõputu piin; ja nad on taastatud selle Jumala juurde, kes andis neile hingamise, kes on Iisraeli Püha.\n\n27 Ent häda sellele, kellele on seadus antud, jah, kellel on kõik Jumala käsud nagu meil ja kes nendest üle astub ja raiskab ära oma prooviaja päevad, sest hirmus on tema olukord!\n\n28 Oo, kui kaval on kurja plaan! Oo seda inimeste tühisust ja nõrkust ja rumalust! Kui nad on õpetatud, siis nad mõtlevad, et nad on targad ega võta kuulda Jumala nõuannet, sest nad heidavad selle kõrvale, arvates, et nad teavad isegi; mispärast, nende tarkus on rumalus ja neil ei ole sellest mingit kasu. Ja nad hukkuvad.\n\n29 Ent õpetatud olla on hea, kui nad võtavad kuulda Jumala nõuandeid.\n\n30 Aga häda rikastele, kes on rikkad selle poolest, mis kuulub maailmale! Sest kuna nad on rikkad, põlgavad nad vaeseid ja kiusavad taga vagasid ja nende süda on nende varanduste juures; mispärast, nende varandus on nende jumal. Ja vaata, ka nende varandus kaob koos nendega.\n\n31 Ja häda kurtidele, kes ei taha kuulda; sest nad hukkuvad.\n\n32 Häda pimedatele, kes ei taha näha, sest ka nemad hukkuvad.\n\n33 Häda neile, kes on südames ümber lõikamata, sest teadmine nende süütegudest lööb neid viimsel päeval.\n\n34 Häda valetajale, sest tema visatakse alla põrgusse.\n\n35 Häda mõrvarile, kes tahtlikult tapab, sest ta sureb.\n\n36 Häda neile, kes hooravad, sest nad visatakse alla põrgusse.\n\n37 Jah, häda neile, kes kummardavad ebajumalaid, sest kõikide kuradite kurat tunneb nende üle heameelt.\n\n38 Ja lühidalt, häda kõikidele nendele, kes surevad oma pattudes; sest nad pöörduvad tagasi Jumala juurde ja näevad tema palet ning jäävad oma pattudesse.\n\n39 Oo mu armsad vennad, pidage meeles, kui hirmus on astuda üles selle Püha Jumala vastu, ja samuti kui hirmus on järele anda selle kavala meelitustele. Pidage meeles, et lihalik mõtteviis on surm ja vaimne mõtteviis on igavene elu!\n\n40 Oo mu armsad vennad, hoidke kõrvad lahti mu sõnadele! Pidage meeles Iisraeli Püha suurust! Ärge öelge, et ma olen rääkinud teie vastu karme asju; sest kui te seda ütlete, laimate te tõde; sest ma olen rääkinud teie Looja sõnu. Ma tean, et tõe sõnad on karmid kõige selle vastu, mis pole puhas; ent õigemeelsed ei karda neid, sest nemad armastavad tõde ja ei värise.\n\n41 Oo, siis, mu armsad vennad, tulge Issanda, Püha juurde! Pidage meeles, et tema rajad on õigemeelsed! Vaata, inimesele on tee kitsas, aga selle suund on tema ees sirge ja väravavalvuriks on Iisraeli Püha; ja ta ei palka sinna ühtegi teenijat; ja ei ole muud teed kui värava kaudu, sest teda ei saa petta, sest tema nimi on Issand Jumal.\n\n42 Ja kes koputab, sellele ta avab; ent targad ja õpetatud ja need, kes on rikkad, kes on oma õppimise ja tarkuse ja rikkuse pärast ennast täis – jah, need on need, keda ta põlgab; ja kui nad ei loobu nendest asjadest ega arva ennast Jumala ees rumalaks ega lasku alandlikkuse sügavustesse, ei ava ta neile.\n\n43 Aga see, mis kuulub tarkadele ja mõistlikele, peidetakse nende eest igaveseks – jah, see õnn, mis on valmistatud pühadele.\n\n44 Oo mu armsad vennad, pidage mu sõnu meeles! Vaata, ma võtan ära oma riided ja raputan neid teie ees; ma palun oma Päästejumalat, et ta vaataks mind oma kõikenägeva silmaga; mispärast, viimsel päeval, kui kõikide inimeste üle mõistetakse kohut nende tegude põhjal, saate te teadma, et Iisraeli Jumal tunnistas, et ma raputasin teie süüteod oma hingelt ja seisan tema ees säravana ja olen vaba teie verest.\n\n45 Oo mu armsad vennad, pöörduge ära oma pattudest; raputage enestelt maha selle ahelad, kes tahab teid kõvasti kinni siduda; tulge Jumala juurde, kes on teie päästekalju.\n\n46 Valmistage oma hing ette selleks hiilgavaks päevaks, mil õigus antakse õigemeelsetele, nimelt kohtupäevaks, et te ei kohkuks tagasi tohutu hirmuga; et te ei mäletaks täiuslikult oma tohutut süüd ega oleks sunnitud hüüdma: Pühad, pühad on sinu kohtuotsused, oo Issand, Kõigeväeline Jumal – aga ma tean oma süüd; ma olen üle astunud sinu seadusest ja mu üleastumised on minu; ja kurat on saanud mu endale, nii et ma olen saagiks tema hirmsale viletsusele.\n\n47 Ent vaadake, mu vennad, kas on otstarbekas, et ma pean äratama teid nägema nende asjade hirmsat tõelisust? Vaevaksin ma teie hingi, kui teie meeled oleksid puhtad? Kas ma peaksin teile rääkima selgelt vastavalt tõe selgusele, kui te oleksite patust vabastatud?\n\n48 Vaadake, kui te oleksite pühad, räägiksin ma teile pühadusest; aga et te ei ole pühad ja te vaatate minu kui õpetaja peale, siis on paratamatult otstarbekas, et ma õpetan teile patu tagajärgedest.\n\n49 Vaata, mu hing jälestab pattu ja mu süda tunneb heameelt õigemeelsusest ning ma ülistan oma Jumala püha nime.\n\n50 Tulge, minu vennad, igaüks, kel on janu, tulge vetele; ja see, kel ei ole raha, tulgu ja ostku ning söögu; jah, tulgu ostku veini ja piima ilma rahata ja ilma hinnata.\n\n51 Mispärast, ärge raisake raha selle peale, mis on väärtusetu, ega nähke vaeva sellega, mis ei rahulda! Võtke mind usinalt kuulda ja pidage meeles neid sõnu, mida ma rääkisin; ja tulge Iisraeli Püha juurde ning toituge rõõmuga sellest, mis ei hävi ega saa rikneda ja laske oma hingel tunda heameelt rammusast!\n\n52 Vaadake, mu armsad vennad, pidage meeles oma Jumala sõnu; paluge teda pidevalt päeval ja tänage tema püha nime ööpimeduses! Laske oma südamel rõõmustada!\n\n53 Ja vaadake, kui suured on Issanda lepingud ja kui suur on tema alandumine inimlaste ees; ja oma suuruse ja oma armu ning halastuse pärast on ta lubanud meile, et meie seemet ei hävitata lihas täielikult, vaid et ta hoiab neid; ja tulevastes põlvedes saavad nad õigemeelseks oksaks Iisraeli kojale.\n\n54 Ja nüüd, mu vennad, ma tahan teile rääkida rohkem, kuid oma ülejäänud sõnu kuulutan ma teile homme. Aamen.\n\n", "2-ne 10": "[center][font_size=26]10. peatükk[/font_size][/center]\n\n[i]Juudid löövad oma Jumala risti. Nad hajutatakse, kuni nad hakkavad temasse uskuma. Ameerika saab olema vabaduse maa, kus ei valitse ükski kuningas. Lepitage end Jumalaga ja saage pääste osaliseks läbi tema armu. Ligikaudu 559–545 eKr.[/i]\n\n1 Ja nüüd, mina, Jaakob, räägin teile taas, mu armsad vennad, sellest õigemeelsest oksast, millest ma olen rääkinud.\n\n2 Sest vaata, lubadused, mis me oleme saanud, on lubadused, mis on meile antud lihas; mispärast, nagu mulle näidatud on, hukkuvad paljud meie lastest lihas uskmatuse pärast, ometi on Jumal halastav paljude vastu; ja meie lapsed taastatakse, et nad võiksid jõuda selleni, mis annab neile õige teadmise nende Lunastajast.\n\n3 Mispärast, nagu ma teile juba ütlesin, on paratamatult otstarbekas, et Kristus – sest möödunud ööl ütles ingel mulle, et see on tema nimi – peab tulema juutide sekka, nende sekka, kes on pahelisem osa maailmast; ja nad löövad tema risti – sest seda on meie Jumal pidanud vajalikuks, ja maa peal ei ole ühtegi teist rahvast, kes lööks risti oma Jumala.\n\n4 Sest kui vägevaid imesid tehtaks teiste rahvaste seas, parandaksid nad meelt ja teaksid, et tema on nende Jumal.\n\n5 Ent preestripettuse ja süütegude pärast teevad nemad Jeruusalemmas oma kaelad tema vastu kangeks, nii et ta lüüakse risti.\n\n6 Mispärast, nende süütegude pärast tabavad neid hävitused, näljahädad, taudid ja verevalamine; ja need, keda ei hävitata, hajutatakse kõikide rahvaste sekka.\n\n7 Ent vaata, nõnda ütleb Issand Jumal: Kui saabub päev, mil nad usuvad minusse, et mina olen Kristus, siis olen ma sõlminud nende isadega lepingu, et nad taastatakse lihas maa peale nende pärandmaadele.\n\n8 Ja sünnib, et nad kogutakse kokku nende pikast hajutatusest, meresaartelt ja neljast maailma osast; ja minu silmis, ütleb Jumal, on paganate rahvad lugupeetud, kandes nad tagasi nende pärandmaadele.\n\n9 Jah, paganate kuningad on neile lapsehoidjaiks ja nende emandad neile ammedeks; mispärast, Issanda lubadused on paganatele suured; sest ta on seda öelnud, ja kes saab vastu vaielda?\n\n10 Aga vaata, see maa, ütleb Jumal, saab sinu pärandmaaks ja paganad on sellel maal õnnistatud.\n\n11 Ja see maa saab vabaduse maaks paganatele; ja sellel maal ei saa olema kuningaid, kes tõuseksid paganate üle.\n\n12 Ja ma kindlustan selle maa kõikide teiste rahvaste vastu.\n\n13 Ja see, kes sõdib Siioni vastu, hukkub, ütleb Jumal.\n\n14 Sest see, kes tõstab minu vastu kuninga, hukkub, sest mina, Issand, taeva kuningas, olen nende kuningas ja ma olen igavesti valguseks neile, kes kuulavad minu sõnu.\n\n15 Mispärast, sel põhjusel, et saaksid täidetud minu lepingud, mis ma olen sõlminud inimlastega, mis ma nendele täide viin, kuni nad on lihas, pean ma hävitama salajased pimeduse- ja mõrva- ja jäledusetööd.\n\n16 Mispärast, see, kes võitleb Siioni vastu, peab hukkuma, olgu ta juut või pagan, ori või vaba, mees või naine; sest need on need, kes on kogu maa hoor; sest need, kes ei ole minu poolt, on minu vastu, ütleb meie Jumal.\n\n17 Sest ma täidan oma lubadused, mis ma olen andnud inimlastele, mis ma neile täide viin, kuni nad on lihas.\n\n18 Mispärast, mu armsad vennad, nõnda ütleb meie Jumal: Ma vaevan sinu seemet paganate käega; ometi ma pehmendan paganate südant, nii et nad on neile nagu isad; mispärast, paganad saavad õnnistatud ja loetud Iisraeli koja hulka.\n\n19 Mispärast, ma pühitsen selle maa sinu seemnele ja nendele, kes loetakse sinu seemne hulka, alatiseks, nende pärandmaaks; sest see on kõikidest maadest parim maa, ütleb mulle Jumal, mispärast ma tahan, et kõik inimesed, kes seal elavad, kummardaksid mind, ütleb Jumal.\n\n20 Ja nüüd, mu armsad vennad, nähes, et meie halastav Jumal on andnud meile nii suure teadmise kõikidest nendest asjadest, pidagem teda meeles ja heitkem kõrvale oma patud ning ärgem laskem pead norgu, sest meid ei ole minema heidetud; ometi on meid välja aetud meie pärandmaalt; ent meid on juhitud paremale maale, sest Issand on teinud mere meile teeks ja me oleme meresaarel.\n\n21 Aga suured on Issanda lubadused neile, kes on meresaartel; mispärast, kuna on öeldud saartel, peab neid paratamatult olema rohkem kui see siin, ja need on samuti asustatud meie vendadega.\n\n22 Sest vaata, Issand Jumal on aeg-ajalt Iisraeli kojast pärinejaid oma tahtmist ja heaksarvamist mööda eemale juhtinud. Ja nüüd, vaata, Issand peab meeles kõiki, kes on ära murtud, mispärast ta peab meeles ka meid.\n\n23 Seepärast, olge oma südames rõõmsad ja pidage meeles, et te olete vabad toimima oma tahtmist mööda – et valida tee igavikulisse surma või tee igavesse ellu!\n\n24 Mispärast, mu armsad vennad, allutage end Jumala tahtele ja mitte kuradi ega liha tahtele; ja pidage meeles, et pärast seda, kui olete end allutanud Jumalale, saate te päästetud ainult tänu Jumala armule ja Jumala armu läbi.\n\n25 Mispärast, äratagu Jumal teid surmast ülestõusmise väel ja ka igavikulisest surmast lepituse väel, et teid saaks vastu võtta Jumala igavesse kuningriiki, et te võiksite ülistada teda jumalikus armus. Aamen.\n\n", "2-ne 11": "[center][font_size=26]11. peatükk[/font_size][/center]\n\n[i]Jaakob nägi oma Lunastajat. Moosese seadus on Kristuse võrdkuju ja tõestab, et ta tuleb. Ligikaudu 559–545 eKr.[/i]\n\n1 Ja nüüd, Jaakob rääkis minu rahvale tookord palju rohkem asju; ometi olen ma lasknud kirja panna vaid need, sest nendest asjadest, mis ma olen kirja pannud, on mulle küllalt.\n\n2 Ja nüüd, mina, Nefi, kirjutan veel Jesaja sõnu, sest minu hing tunneb heameelt tema sõnadest. Sest ma kõrvutan tema sõnu oma rahvaga ja ma saadan need laiali kõikidele oma lastele, sest ta nägi tõepoolest minu Lunastajat, just nagu minagi olen teda näinud.\n\n3 Ja minu vend Jaakob on samuti teda näinud, nagu minagi olen teda näinud; mispärast, ma saadan nende sõnad laiali oma lastele, et tõestada, et minu sõnad on õiged. Mispärast, kolme sõnadega, on Jumal ütelnud, teen ma kindlaks oma sõna. Ometi saadab Jumal rohkem tunnistajaid ja ta tõestab kõik oma sõnad.\n\n4 Vaata, minu hing tunneb heameelt selle üle, kui ma tõestan oma rahvale, et Kristus tõepoolest tuleb; sest sellel põhjusel on antud Moosese seadus; ja kõik asjad, mis Jumal on maailma algusest peale inimestele andnud, on tema võrdkujud.\n\n5 Ja minu hing tunneb ka heameelt Issanda lepingute üle, mis ta on teinud meie isadega; jah, minu hing tunneb heameelt tema armu ja tema õigluse ja väe ja halastuse, suure ja igavese surmast päästmise plaani üle.\n\n6 Ja minu hing tunneb heameelt selle üle, kui ma tõestan oma rahvale, et kui Kristus ei tuleks, peaksid kõik inimesed hukkuma.\n\n7 Sest kui ei ole Kristust, siis ei ole ka Jumalat; ja kui ei ole Jumalat, siis ei ole meid, sest siis ei oleks saanud olla mingit loomist. Ent Jumal on olemas ja ta on Kristus ja ta tuleb, kui tema aeg saab täis.\n\n8 Ja nüüd, ma kirjutan mõned Jesaja sõnad, et kes iganes minu rahva seast neid sõnu näeb, võiks ülendada oma südant ja rõõmustada kõikide inimeste üle. Nüüd, need on need sõnad ja te võite neid kõrvutada enestega ja kõikide inimestega.\n\n", "2-ne 12": "[center][font_size=26]12. peatükk[/font_size][/center]\n\n[i]Jesaja näeb viimse aja templit, Iisraeli kogumist ja millenniumi kohtumõistmist ja rahu. Uhked ja pahelised alandatakse teisel tulemisel. Võrdle Jesaja 2. Ligikaudu 559–545 eKr.[/i]\n\n1 Sõna, mida Jesaja, Aamotsi poeg, nägi Juuda ja Jeruusalemma kohta.\n\n2 Ja viimsetel päevadel sünnib, et Issanda koja mägi rajatakse mägede tippu ja ülendatakse kõrgemale küngastest, ja kõik rahvad voolavad ta juurde.\n\n3 Ja paljud rahvad lähevad ning ütlevad: Tulge ja mingem üles Issanda mäele, Jaakobi Jumala kotta, ja ta õpetab meile oma teid ja me kõnnime tema radu; sest Siionist väljub seadus ja Jeruusalemmast Issanda sõna.\n\n4 Ja tema mõistab kohut rahvaste keskel ja noomib paljusid rahvaid; ja nad taovad oma mõõgad sahkadeks ja piigid sirpideks – rahvas ei tõsta mõõka rahva vastu ega õpi nad enam sõdima.\n\n5 Oo Jaakobi koda, tulge ja kõndigem Issanda valguses; jah, tulge, sest te kõik olete eksinud, igaüks oma pahelisele teele!\n\n6 Seepärast, oo Issand, oled sa hüljanud oma rahva, Jaakobi koja, sest nad on täis idamaa kombeid ja võtavad kuulda ennustajaid vilistite kombel ning tunnevad heameelt võõramaa laste üle.\n\n7 Nende maa on täis ka hõbedat ja kulda ja nende varandustel ei ole lõppu; nende maa on täis ka hobuseid ja nende sõjavankritel pole otsa.\n\n8 Nende maa on täis ka ebajumalaid; nad kummardavad oma kätetööd, seda, mis on teinud nende enda sõrmed.\n\n9 Ja tavaline inimene ei kummardu ja tähtis inimene ei alanda ennast, seepärast, ära anna talle andeks!\n\n10 Oo te pahelised, minge kalju sisse ja peitke ennast põrmu, sest Issanda kartus ja tema kõrge hiilgus tabavad teid!\n\n11 Ja sünnib, et inimese kõrk olek alandatakse ja inimese upsakus painutatakse, ja sel päeval ülendatakse üksnes Issand.\n\n12 Sest Vägede Issanda päev tuleb peagi kõikide rahvaste peale, jah, kõigi peale; jah, uhkete ja kõrkide peale ning kõigi peale, kes on tõusnud kõrgele, ja nad alandatakse.\n\n13 Jah, Issanda päev tuleb kõigi Liibanoni seedrite peale, sest need on kõrged ja uhked, ja kõigi Baasani tammede peale.\n\n14 Ja kõigi kõrgete mägede peale ja kõigi küngaste peale ja kõigi rahvaste peale, kes on uhked, ja kõigi inimeste peale;\n\n15 ja iga kõrge torni peale ja iga kindlustatud müüri peale;\n\n16 ja kõigi merelaevade peale ja kõigi Tarsise laevade peale ja kõige peale, mida on ilus vaadata.\n\n17 Ja inimeste kõrkus painutatakse ja inimeste upsakus alandatakse; ja sel päeval ülendatakse üksnes Issand.\n\n18 Ja ebajumalad kaotab ta täielikult.\n\n19 Ja nad poevad kaljulõhedesse ja mullakoobastesse, sest neid valdab Issanda kartus ja neid tabab tema kõrge hiilgus, kui ta tõuseb maad hirmsasti raputama.\n\n20 Sel päeval viskab inimene oma hõbedased ebajumalad ja oma kuldsed ebajumalad, mis ta endale kummardamiseks on teinud, muttidele ja nahkhiirtele;\n\n21 et pugeda kaljupragudesse ja kivilõhedesse, sest neid valdab Issanda kartus ja neid tabab tema kõrge hiilgus, kui ta tõuseb maad hirmsasti raputama.\n\n22 Ütelge end lahti inimesest, kellel on vaid hingeõhk ninasõõrmeis, sest teda ei saa ju pidada millekski!\n\n", "2-ne 13": "[center][font_size=26]13. peatükk[/font_size][/center]\n\n[i]Juudat ja Jeruusalemma karistatakse nende sõnakuulmatuse pärast. Issand kostab oma rahva eest ja mõistab tema üle kohut. Siioni tütred neetakse ja neid piinatakse nende ilmalikkuse pärast. Võrdle Jesaja 3. Ligikaudu 559–545 eKr.[/i]\n\n1 Sest vaata, Issand, Vägede Issand, võtab Jeruusalemmalt ja Juudalt toe ja toetuse, kogu leivatoetuse ja kogu veetoe,\n\n2 sangari ja sõjamehe, kohtumõistja ja prohveti, ettenägeliku ja muistse,\n\n3 viiekümne pealiku ja lugupeetud mehe ja nõuandja ja osava võluri ja lausuda oskaja.\n\n4 Ja ma panen lapsed neile vürstideks ning imikud valitsevad nende üle.\n\n5 Ja inimesed rõhuvad üksteist ja igaüks oma ligimest; laps käitub uhkelt muistse vastu ja vääritu austatu vastu.\n\n6 Kui mees haarab oma isakoja vennast ja ütleb: Sul on rõivad, ole meile valitsejaks ja ära lase sellel laostumisel tulla oma käe alla –\n\n7 sel päeval ta vannub, öeldes: Ei ole minust tervekstegijat, sest mu kojas ei ole leiba ega rõivaid; ärge pange mind rahvale valitsejaks!\n\n8 Sest Jeruusalemm on varemetes ja Juuda on langenud, kuna nende keeled ja teod on olnud Issanda vastu, et ärritada tema aulisi silmi.\n\n9 Nende näoilme tunnistab nende vastu ja kuulutab, et nende patt on just nagu Soodom ja nad ei saa seda varjata. Häda nende hingedele, sest nad on tasunud iseendale halvaga!\n\n10 Ütelge õigemeelsetele, et nendega on kõik hästi, sest nad saavad süüa oma tegude vilja!\n\n11 Häda pahelistele, sest nad hukkuvad, sest nad saavad tasu oma kätetöö eest!\n\n12 Ja mu rahvas, lapsed on nende rõhujaks ja naised valitsevad nende üle. Oo mu rahvas, need, kes sind juhivad, panevad sind eksima ja hävitavad su radade suuna!\n\n13 Issand tõuseb nõutama õigust ja asub kohut mõistma rahvale.\n\n14 Issand läheb kohtusse oma rahva vanemate ja nende vürstidega; sest te olete söönud tühjaks viinamäe ja vaestelt röövitu oma kodades.\n\n15 Mida te mõtlete? Te peksate mu rahva tükkideks ja rõhute vaeste nägu, ütleb Issand, Vägede Jumal.\n\n16 Pealegi ütleb Issand: Kuna Siioni tütred on upsakad ja kõnnivad kõrkide kaelte ja liiderlike silmadega, kõndides astuvad tippides ja kõlistavad jalarõngaid –\n\n17 seepärast teeb Issand Siioni tütarde pealae kärnaseks ja Issand paljastab nende salajased kohad.\n\n18 Sel päeval võtab Issand ära kõlisevate ehete ilu ja laubaehted ja kuu sarnased ümmargused rõngad;\n\n19 ketid ja käevõrud ja rätid;\n\n20 peamähised ja jalaehted ja peapaelad, lõhnatoosid ja kõrvarõngad;\n\n21 sõrmused ja ninarõngad;\n\n22 kallid riided ja pealisrüüd ja pearätikud ja kukrud;\n\n23 peeglid ja peene linase riide ning peakatted ja loorid!\n\n24 Ja sünnib, et magusa lõhna asemel on lehk; ning vöö asemel nöör; ning palmitud juuste asemel kiilaspea; ning peene pihiku asemel kotiriidest ürp; ilu asemel põletusmärk!\n\n25 Su mehed langevad mõõga läbi ja su sangarid sõjas!\n\n26 Ja ta väravad kurdavad ja leinavad; ja ta on tühi ja ta istub maa peal.\n\n", "2-ne 14": "[center][font_size=26]14. peatükk[/font_size][/center]\n\n[i]Siion ja tema tütred lunastatakse ja puhastatakse tuhandeaastase rahuriigi ajal. Võrdle Jesaja 4. Ligikaudu 559–545 eKr.[/i]\n\n1 Ja sel päeval haaravad seitse naist kinni ühest mehest, öeldes: Me sööme omaenese leiba ja kanname omaenese riideid; lase meid ainult hüüda sinu nime järgi, et võtta ära meie häbi.\n\n2 Sel päeval on Issanda oks kaunis ja hiilgav; maa vili on suurepärane ja nägus nende silmis, kes on Iisraelist pääsenud.\n\n3 Ja sünnib, et neid, kes on Siionis alles jäänud ja jäävad Jeruusalemma, hüütakse pühaks, igaüht, kes on Jeruusalemmas pandud elavate kirja.\n\n4 Kui Issand on maha pesnud Siioni tütarde saasta ja puhastanud Jeruusalemma keskelt ta veresüü kohtu- ning põletusvaimuga.\n\n5 Ja Issand loob Siioni mäe kõikide elupaikade ning sealse kogunemispaiga kohale pilve ja suitsu päevaks ning leegitseva tulepaistuse ööpimeduse ajaks; sest kogu Siioni auhiilguse kohal saab olema kaitsevari.\n\n6 Ja katus on varjuks päeva palavuse eest ja pelgupaigaks ning ulualuseks tormi ja vihma eest.\n\n", "2-ne 15": "[center][font_size=26]15. peatükk[/font_size][/center]\n\n[i]Issanda viinamägi (Iisrael) laastatakse ja tema rahvas hajutatakse. Nende usust taganenud ja hajutatud seisukorras saavad neile osaks hädad. Issand tõstab lipu ja kogub Iisraeli. Võrdle Jesaja 5. Ligikaudu 559–545 eKr.[/i]\n\n1 Ja siis ma laulan oma armsamale oma armsama laulu tema viinamäest. Mu armsamal on viinamägi väga viljakal mäenõlvakul.\n\n2 Ja ta tarastas selle ja korjas sealt kokku kivid ning istutas sinna parimad viinapuud; ja ehitas selle keskele torni ja tegi sinna ka surutõrre; ja ta ootas, et see annaks viinamarju, ja see andis metsikuid viinamarju.\n\n3 Ja nüüd, oo Jeruusalemma elanikud ja Juuda mehed: Mõistke kohut, ma palun teid, minu ja mu viinamäe vahel!\n\n4 Mida rohkemat oleks saanud teha mu viinamäele, mida ma olen jätnud tegemata? Mispärast, kui ma ootasin, et ta annab viinamarju, andis ta metsikuid viinamarju.\n\n5 Ja nüüd, minge; ma räägin teile, mida ma teen oma viinamäega – ma kisun maha selle aia ja see süüakse tühjaks; ja ma lammutan maha selle müüri ja see tallatakse maha.\n\n6 Ja ma laastan selle; seda ei kärbita ega kaevata, vaid ta kasvatab kibuvitsu ja ohakaid; ja ma keelan ka pilvi temale vihma sadamast.\n\n7 Sest Iisraeli koda on Vägede Issanda viinamägi ja Juuda mehed tema valitud istik; ja ta ootas kohtumõistmist, ent vaata, tuli rõhumine; õigemeelsust, aga vaata, tuli hädakisa.\n\n8 Häda neile, kes liidavad koja kojale, kuni enam ei jää paikagi, et nad saaksid olla üksi keset maad!\n\n9 Minu kõrvus ütles Vägede Issand: Tõesti, paljud kojad jäävad tühjaks ning suured ja kaunid linnad elaniketa.\n\n10 Jah, kümme adramaad viinamäge annab ainult üheksa kannu ja viiest vakast seemnest saab pool vakka.\n\n11 Häda neile, kes tõusevad hommikul vara, et vägijooki taga ajada; kes jätkavad hilja ööni, kuni vein paneb nad õhetama!\n\n12 Ja harfid ja lüürad, trummid ja vilepillid ja vein on nende pidustustel, aga Issanda tegusid nad ei märka ja tema kätetööd nad ei näe.\n\n13 Seepärast, mu rahvas läheb vangistusse, kuna sel pole tarkust; ja tema auväärsed mehed näevad nälga ja ta rahvahulgad närbuvad janust.\n\n14 Seepärast, põrgu on ennast laiendanud ja ajanud oma suu otsatumalt pärani; ja nende hiilgus ja nende rohkus ja nende toredus ning see, kes rõõmustab, langevad sinna.\n\n15 Ja inimene painutatakse, sangar alandatakse ning suureliste silmad alandatakse.\n\n16 Aga Vägede Issand on kohut mõistes kõrge ja Jumal, kes on püha, saab pühitsetud õigemeelsuses.\n\n17 Siis söövad talled omasoodu ja lihavate jäätmaal söövad võõrad.\n\n18 Häda neile, kes tõmbavad tühisuse köitega enestele süüd ja nagu vankrinööridega pattu;\n\n19 kes ütlevad: Tõtaku tema, tehku oma tööd kiiresti, et me saaksime näha; ja liginegu ning tulgu Iisraeli Püha nõu, et me saaksime teada.\n\n20 Häda neile, kes kutsuvad halba heaks ja head halvaks; kes teevad pimeduse valguseks ja valguse pimeduseks; kes teevad kibeda magusaks ja magusa kibedaks!\n\n21 Häda neile, kes iseenese silmis on targad ja iseenese meelest arukad!\n\n22 Häda neile, kes on vägevad veini jooma ja vahvad mehed vägijooki segama;\n\n23 kes meelehea eest annavad õiguse pahelistele ja võtavad õigemeelselt õigemeelsuse!\n\n24 Seepärast, nagu tuli hävitab kõrred ja kuluhein vajub kokku leegis, nõnda kõduneb nende juur ja nende õied muutuvad tolmuks, sest nad on hüljanud Vägede Issanda seaduse ja on põlanud Iisraeli Püha sõna.\n\n25 Seepärast, Issanda viha süttis põlema oma rahva vastu; ja ta sirutas välja oma käe nende vastu ja lõi neid; ja mäed vabisesid; ja nende puruksrebitud laibad olid keset tänavaid. Selle kõige juures ei ole ta viha ära pöördunud, vaid ta käsi on alles välja sirutatud.\n\n26 Ja ta tõstab lipu kaugetele rahvastele, kutsub neid vilepuhanguga maa äärest; ja vaata, nad tulevad kiiresti tõtates; ükski nende seas ei ole kurnatud ega komista.\n\n27 Ükski ei tuku ega maga; ei vallandu ka vöö nende niuetelt ega katke nende kingapael;\n\n28 nende nooled on teritatud ja kõik nende vibud painutatud, ja nende hobuste kabjad on tugevad kui tulekivi, ja nende rattad nagu tuulispask; nende möirgamine on otsekui lõvil.\n\n29 Nad möirgavad nagu noored lõvid; jah, nad möirgavad ja haaravad saagist ning viivad ära kindlasse kohta, ja päästjat ei ole.\n\n30 Ja sel päeval möirgavad nad nende vastu nagu merekohin, ja kui nad vaatavad maale, vaata, on seal pimedus ja mure, ja valgus taevais on kustunud.\n\n", "2-ne 16": "[center][font_size=26]16. peatükk[/font_size][/center]\n\n[i]Jesaja näeb Issandat. Jesaja patud andestatakse. Ta kutsutakse prohvetlikult kuulutama. Ta kuulutab prohvetlikult, et juudid hülgavad Kristuse õpetused. Jääk pöördub tagasi. Võrdle Jesaja 6. Ligikaudu 559–545 eKr.[/i]\n\n1 Sel aastal, mil kuningas Ussija suri, ma nägin ka Issandat istumas troonil, kõrgel ja uhkel, ja tema kuuepalistused täitsid templi.\n\n2 Sellest kõrgemal seisid seeravid; igaühel oli kuus tiiba; kahega ta kattis oma palet ja kahega ta kattis oma jalgu ja kahega ta lendas.\n\n3 Ja üks hüüdis teisele ning ütles: Püha, püha, püha on Vägede Issand; kogu maa on täis tema au!\n\n4 Ja uksepiidad vabisesid hüüdja häälest ning koda täitus suitsuga.\n\n5 Siis ütlesin ma: Häda mulle, sest ma olen kadunud; sest ma olen mees, kelle huuled pole puhtad, ja elan rahva keskel, kelle huuled pole puhtad; sest mu silmad on näinud Kuningat, Vägede Issandat.\n\n6 Siis lendas mu juurde üks seeravitest ja tal oli käes elav süsi, mille ta pihtidega oli võtnud altarilt.\n\n7 Ja ta asetas selle mu suule ning ütles: Ennäe, see puudutas sinu huuli ja su süü on ära võetud ning su patt puhastatud.\n\n8 Samuti kuulsin ma Issanda häält ütlemas: Keda ma läkitan ja kes meie eest läheks? Siis ma ütlesin: Siin ma olen, läkita mind!\n\n9 Ja tema ütles: Mine ja ütle sellele rahvale – Kuulake tõesti, aga nad ei mõistnud; ja nähke tõesti, aga nad ei taibanud.\n\n10 Aja rasva selle rahva süda ja tee raskeks ta kõrvad ning sule ta silmad – et ta oma silmadega ei näeks ja kõrvadega ei kuuleks ja oma südamega ei mõistaks ja ei pöörduks ega paraneks.\n\n11 Siis ma ütlesin: Kui kauaks, Issand? Ja tema vastas: Kuni linnad on rüüstatud, elanikest ilma, ja kojad inimtühjad ja maa täielikult laastatud.\n\n12 Ja Issand on saatnud inimesed kaugele ära, sest on suur mahajäetus keset maad.\n\n13 Aga on veel kümnes osa, ja nad tulevad tagasi ja hävitatakse ära nagu niinepuu ja tamm, mille känd jääb nendesse, kui nad langetavad oma lehed; nii on selle känd püha seeme.\n\n", "2-ne 17": "[center][font_size=26]17. peatükk[/font_size][/center]\n\n[i]Efraim ja Süüria peavad sõda Juuda vastu. Kristus sünnib neitsist. Võrdle Jesaja 7. Ligikaudu 559–545 eKr.[/i]\n\n1 Ja sündis, et Juuda kuninga Ahase päevil, kes oli Ussija poja Jootami poeg, sündis, et Süüria kuningas Retsin ja Iisraeli kuningas Pekah, Remalja poeg, läksid üles Jeruusalemma poole, et sõdida selle vastu; aga nad ei suutnud seda vallutada.\n\n2 Ja Taaveti kojale anti teada ja öeldi, et Süüria on liidus Efraimiga. Ja siis vabises tema süda ja ta rahva süda, otsekui metsapuud vabisevad tuule käes!\n\n3 Siis ütles Issand Jesajale: Mine nüüd vastu Ahasele, sina ja su poeg Sear-Jaasub, ülemise tiigi veejuhtme otsa juurde, vanutaja välja maanteele!\n\n4 Ja ütle temale: Vaata ette ja ole tasa; ära karda, ja su süda ärgu mingu araks nende kahe suitseva tukiotsakese pärast – Süüria Retsini ja Remalja poja vihapalangu pärast!\n\n5 Seepärast, et Süüria, Efraim ja Remalja poeg on pidanud sinu vastu halba nõu, öeldes:\n\n6 Mingem üles Juuda vastu ja tehkem talle meelepaha ja jaotagem see endi vahel ning seadkem seal Taabali poeg kuningaks!\n\n7 Nõnda ütleb Issand Jumal: See ei lähe korda ega sünni.\n\n8 Sest Süüria pea on Damaskus ja Damaskuse pea on Retsin; ja veel kuuekümne viie aasta pärast saab Efraim kui rahvas purustatud.\n\n9 Ja Efraimi pea on Samaaria ja Samaaria pea on Remalja poeg. Kui te ei taha uskuda, siis te ei püsi.\n\n10 Pealegi rääkis Issand taas Ahasele, öeldes:\n\n11 Küsi enesele Issandalt, oma Jumalalt, tunnustähte; küsi seda alt sügavustest või ülalt kõrgustest!\n\n12 Aga Ahas ütles: Ma ei küsi ega kiusa Issandat.\n\n13 Ja ta ütles: Kuulge nüüd, oo Taaveti koda; ons teil veel vähe inimeste vaevamisest, et te ka mu Jumalat vaevate?\n\n14 Seepärast, Issand annab ise teile tunnustähe – Vaata, neitsi saab käima peale ja toob poja ilmale ning paneb temale nimeks Immaanuel.\n\n15 Võid ja mett sööb ta, et ta mõistaks põlata halba ja valida head.\n\n16 Sest enne, kui laps mõistab põlata halba ja valida head, on maa, mida sa põlgad, maha jäetud oma mõlemast kuningast.\n\n17 Issand laseb tulla sinule ja su rahvale ning su isa kojale päevi, milliseid ei ole olnud Efraimi, Assuri kuninga Juudast lahkumise päevast saati.\n\n18 Ja sünnib, et sel päeval kutsub Issand vilepuhanguga kärbseid Egiptuse kaugeimast paigast ja mesilasi Assuri maalt.\n\n19 Ja need tulevad ning laskuvad laastatud orgudesse ja kaljulõhedesse ja kõigile ohakatele ja kõigile põõsastele.\n\n20 Sel päeval lõikab Issand noaga, mis on palgatud teiseltpoolt jõge, läbi Assuri kuninga pea- ja jalgade karvad ning hävitab habemegi ära.\n\n21 Ja sel päeval sünnib, et mees peab mullikat ja kahte lammast.\n\n22 Ja sünnib, et piimaanni rohkuse pärast ta sööb võid, sest võid ja mett söövad kõik, kes maale alles on jäänud.\n\n23 Ja sel päeval sünnib, et iga paik, kus oli tuhat viinapuud, tuhat hõbeseeklit väärt, jääb kibuvitstele ja ohakaile.\n\n24 Inimesed lähevad sinna noolte ja vibudega, sest kogu maa on täis kibuvitsu ja ohakaid.\n\n25 Ja mitte ühelegi mäele, mida praegu kõblastega rohitakse, ei minda enam kibuvitste ja ohakate kartuse pärast; need jäävad härgade uitepaigaks ja väiksema karja tallermaaks.\n\n", "2-ne 18": "[center][font_size=26]18. peatükk[/font_size][/center]\n\n[i]Kristus on kui komistuskivi ja pahanduskalju. Otsige Issandat, mitte kädistavaid nõidasid. Pöörduge seaduse ja tunnistuse poole juhatuse saamiseks. Võrdle Jesaja 8. Ligikaudu 559–545 eKr.[/i]\n\n1 Pealegi Issanda sõna ütles mulle: Võta enesele suur tahvel ja kirjuta sellele inimese sulega Maher-saalal-haas-basi kohta!\n\n2 Ja ma võtsin endale ustavad tunnistajad üles tähendama: preester Uurija ja Sakarja, Jeberekja poja.\n\n3 Ja ma läksin prohveti naise juurde; ja tema sai käima peale ning tõi poja ilmale. Siis Issand ütles mulle: Pane temale nimeks Maher-saalal-haas-bas!\n\n4 Sest vaata, enne kui poiss oskab hüüda isa ja ema, viiakse Damaskuse rikkus ja Samaaria saak Assuri kuninga ette.\n\n5 Ja Issand rääkis minuga veelgi, öeldes:\n\n6 Nõnda nagu see rahvas põlgab Siiloa hiljukesi voolavaid vesi ning tunneb rõõmu Retsinist ja Remalja pojast;\n\n7 nüüd seepärast, vaata, Issand laseb tulla nende peale jõe vägevad ja suured veed, nimelt Assuri kuninga ja kogu ta hiilguse, ja ta tuleb üles üle kõikide oma kanalite ja voolab üle kõigist oma kallastest.\n\n8 Ja ta läbib Juuda; ta tulvab ja ujutab üle, ta ulatub kaelani välja; ja tema tiibade sirutus täidab su maa, nii lai kui see ongi, oo Immaanuel!\n\n9 Ühinege, oo inimesed, ja teid purustatakse tükkideks; ja hoidke oma kõrvad lahti, kõik kauged maad; pange vöö vööle ja teid purustatakse tükkideks; pange vöö vööle ja teid purustatakse tükkideks!\n\n10 Pidage üheskoos nõu – ja see läheb tühja; kõnelge sõna – ja see ei lähe täide, sest Jumal on meiega.\n\n11 Sest nõnda rääkis Issand minuga tugeva käega ja hoiatas mind kõndimast sellesinase rahva teed mööda, öeldes:\n\n12 Ärge nimetage vandenõuks kõike, mida seesinane rahvas nimetab vandenõuks; ärge kartke ka, mida tema kardab ega tundke hirmu.\n\n13 Pidage pühaks Vägede Issandat ennast, ja tema olgu teie kartus ja tema olgu teie hirm!\n\n14 Ja tema on pühamuks; aga komistuskiviks ja pahanduskaljuks mõlemale Iisraeli kojale, lõksuks ja püüdepaelaks Jeruusalemma elanikele.\n\n15 Ja paljud neist komistavad ja langevad ja vigastavad end, ja püütakse kinni ja võetakse lõksu.\n\n16 Seo kinni tunnistus, pitseeri seadus mu jüngrites!\n\n17 Ja mina ootan Issandat, kes peidab oma palge Jaakobi koja eest, ja loodan tema peale.\n\n18 Vaata, mina ja lapsed, kelle Issand mulle on andnud, oleme tunnustähtedeks ja imetegudeks Iisraelis Vägede Issandalt, kes elab Siioni mäel.\n\n19 Ja kui nad teile ütlevad: Pöörduge nende poole, kellel on surnute vaimud, ja nõidade poole, kes kädistavad ja pomisevad – kas rahvas ei peaks pöörduma oma Jumala poole, et elavad võiksid kuulda surnutest?\n\n20 Seaduse ja tunnistuse poole; ja kui nad ei kõnele vastavalt sellele sõnale, siis on see seepärast, et neis pole valgust.\n\n21 Ja seal nad siis uitavad, vaevatud ja näljased; ja sünnib, et nälga tundes nad ärritavad ennast ja neavad oma kuningat ja oma Jumalat ning tõstavad pilgu üles.\n\n22 Ja nad vaatavad maa peale ja näevad muret ja pimedust ja ahistuse hämarust ning tõugatakse pimedusse.\n\n", "2-ne 19": "[center][font_size=26]19. peatükk[/font_size][/center]\n\n[i]Jesaja räägib messialikult. Inimesed pimeduses näevad suurt valgust. Meile sünnib laps. Ta on Rahuvürst ja valitseb Taaveti aujärjel. Võrdle Jesaja 9. Ligikaudu 559–545 eKr.[/i]\n\n1 Ometi ei ole hämarus selline, nagu see oli tema vaeva ajal, kui ta algul kergelt vaevas Sebuloni maad ja Naftali maad ja pärast vaevas valusamalt Punase mere äärseid Jordani-taguseid Galilea rahvaid.\n\n2 Inimesed, kes kõndisid pimeduses, on näinud suurt valgust; need, kes elavad surmavarju maal, neile on paistnud valgus.\n\n3 Sa oled paljundanud rahva ja suurendanud rõõmu – nad rõõmustavad sinu ees, otsekui ollakse rõõmsad lõikuseajal ja otsekui inimesed hõiskavad saaki jagades.\n\n4 Sest sa oled murdnud tema koorma ikke ja tema õla kepi, tema sundija vitsa.\n\n5 Sest sõjamehe iga lahing on segadusekäraga ja veres veeretatud vammusega; aga see sünnib põlemise ja tuleroaga.\n\n6 Sest meile on sündinud laps, meile on antud poeg ja tema õlgadel on valitsemine; ja talle pannakse nimeks Imeline, Nõuandja, Vägev Jumal, Igavene Isa, Rahuvürst.\n\n7 Valitsemise laienemine ja rahu on otsatu Taaveti aujärjel ja tema kuningriigi üle, et seda kinnitada ja rajada kohtu ja õiglusega nüüdsest ajast peale, nimelt igavesti. Vägede Issanda agarus teeb seda.\n\n8 Issand läkitas oma sõna Jaakobile ja see on valgustanud Iisraeli.\n\n9 Ja kõik rahvad saavad teada, nimelt Efraim ja Samaaria elanikud, kes ütlevad upsakusest ja südame ülbusest:\n\n10 Telliskivid on varisenud, aga me ehitame tahutud kividest; metsviigipuud on maha raiutud, aga me paneme seedrid asemele.\n\n11 Seepärast teeb Issand tugevaks Retsini vastased tema vastu ja ühendab tema vaenlased;\n\n12 süürlased ees ja vilistid taga; ja nad õgivad Iisraeli avatud suuga. Selle kõige juures ei ole ta viha ära pöördunud, vaid ta käsi on veel välja sirutatud.\n\n13 Sest rahvas ei ole pöördunud tema poole, kes neid peksab, ega otsi nad Vägede Issandat.\n\n14 Seepärast lõikab Issand Iisraelilt ühel päeval pea ja saba, oksa ja varre.\n\n15 Muistne, tema on pea; ja prohvet, kes õpetab valesid, on saba.\n\n16 Selle rahva juhid panevad neid eksima; ja need, keda nad juhivad, hävitatakse.\n\n17 Seepärast ei tunne Issand rõõmu ta noortest meestest ega halasta isata laste ja lesknaiste peale, sest igaüks neist on silmakirjatseja ja kurjategija, ja iga suu räägib rumalusi. Selle kõige juures ei ole ta viha ära pöördunud, vaid ta käsi on veel välja sirutatud.\n\n18 Sest pahelisus põleb nagu tuli; see õgib kibuvitsad ja ohakad ning süütab metsarägastikud ja need kerkivad haihtuva suitsuna.\n\n19 Vägede Issanda raevust on maa pimenenud ja rahvas on otsekui tuleroog; ükski inimene ei heida armu oma vennale.\n\n20 Ja ta näppab parema käega ja on näljane; ja ta sööb vasaku käega ja nad ei saa isu täis; iga inimene sööb oma käsivarre liha –\n\n21 Manasse Efraimi ja Efraim Manasset, nemad üheskoos on Juuda vastu. Selle kõige juures ei ole ta viha ära pöördunud, vaid ta käsi on veel välja sirutatud.\n\n", "2-ne 20": "[center][font_size=26]20. peatükk[/font_size][/center]\n\n[i]Assuri hävitus on kujund paheliste hävitamisest teisel tulemisel. Vähesed inimesed jäetakse alles pärast seda, kui Issand tuleb taas. Jaakobi jääk pöördub sel päeval tagasi. Võrdle Jesaja 10. Ligikaudu 559–545 eKr.[/i]\n\n1 Häda neile, kes annavad ebaõiglasi seadusi ja kes panevad kirja kibeduse, mille nad on määranud;\n\n2 et väänata abivajajate õigusemõistmist ja võtta ära õigus mu rahva viletsailt, et lesknaised saaksid neile saagiks ja et nad saaksid paljaks riisuda isatuid lapsi.\n\n3 Ja mida te teete nuhtlemispäeval ja laastamises, mis tuleb kaugelt? Kelle juurde te põgenete abi saama? Ja kuhu jätate oma hiilguse?\n\n4 Ilma minuta põlvitavad nad koos vangidega ja langevad koos tapetutega. Selle kõige juures ei ole ta viha ära pöördunud, vaid ta käsivars on veel välja sirutatud!\n\n5 Oo assurlane, minu viha vits, ja kepp nende käes on nende meelepaha.\n\n6 Ma läkitan tema silmakirjaliku rahva vastu, ja teda ma käsin oma vihaaluse rahva käest võtta noosi ja võtta saagi ja tallata nad maha nagu uulitsapori.\n\n7 Aga tema ei kavatse nõnda ja nõnda ei mõtle ta süda, vaid temal on südames hävitada ja lõigata ära rahvaid, ja mitte väheseid.\n\n8 Sest ta ütleb: Kas pole mu vürstid kõik kuningad?\n\n9 Eks Kalno ole nagu Karkemis? Eks Hamat ole nagu Arpad? Eks Samaaria ole nagu Damaskus?\n\n10 Nii nagu mu käsi rajas ebajumalate kuningriigid, ja kelle nikerdatud kujud olid üle Jeruusalemma ja Samaaria omadest;\n\n11 eks ma või siis talitada ka Jeruusalemma ja selle ebajumalatega nõnda, nagu ma talitasin Samaaria ja selle ebajumalatega?\n\n12 Mispärast, sünnib, et kui Issand on lõpetanud kogu oma töö Siioni mäel ja Jeruusalemmas, siis ma nuhtlen Assuri kuninga visa südame vilja ja tema suureliste silmade kõrkust.\n\n13 Sest ta ütleb: Ma tegin seda oma käe rammuga ja oma tarkusest; sest ma olen taibukas; ja ma nihutasin rahvaste piirid ja riisusin nende varandused ja surusin maha elanikud nagu vapper mees;\n\n14 ja mu käsi leidis rahvaste rikkuse otsekui linnupesa; ja nagu korjatakse mahajäetud mune, nõnda ma korjasin kogu maa ja ei olnud kedagi, kes oleks lehvitanud tiibu või teinud suu lahti või piiksatanud.\n\n15 Kas hoopleb kirves selle ees, kes temaga raiub? Kas suurustab saag saagija ees? Nagu viibutaks vits ennast oma ülestõstja vastu või nagu kergitaks kepp iseennast, otsekui ta ei olekski puust!\n\n16 Seepärast läkitab Issand, Vägede Issand, tema priskete sekka kõhetust; ja tema hiilguse alla süütab ta põlemise nagu lõõmava tule.\n\n17 Ja Iisraeli valgus muutub tuleks ja tema Püha leegiks, mis ühe päevaga põletab ja õgib ta ohakad ja kibuvitsad;\n\n18 ja hävitab tema metsa ja viljaka välja hiilguse ühes hinge ja kehaga; ja nad on nagu siis, kui lipukandja nõrkeb.\n\n19 Ja allesjäänud puid tema metsas on nii vähe, et laps võib need kirja panna.\n\n20 Ja sel päeval sünnib, et Iisraeli jääk ja need, kes on pääsenud Jaakobi kojast, ei toetu enam sellele, kes teda lõi, vaid toetuvad ustavalt Issandale, Iisraeli Pühale.\n\n21 Jääk pöördub, jah, nimelt Jaakobi jääk, vägeva Jumala poole.\n\n22 Sest kuigi su rahvast, Iisrael, oleks otsekui mereliiva, siiski pöördub nende jääk; otsustatud hävitusele järgneb õigemeelsusetulv.\n\n23 Sest hävituse teeb Vägede Issand Jumal teoks, nimelt kogu maal.\n\n24 Seepärast, nõnda ütleb Vägede Issand Jumal: Oo mu rahvas, kes sa elad Siionis, ära karda assurlast; ta peksab sind vitsaga ja Egiptuse kombel tõstab su vastu oma kepi.\n\n25 Sest veel pisut ja mu meelepahal on lõpp, ja mu viha on nende hävitamises.\n\n26 Ja Vägede Issand keerutab ta kohal rooska otsekui Midjani löömisel Oorebi kaljul ja nagu ta kepp oli mere kohal, nii ta tõstab selle üles Egiptuse kombel.\n\n27 Ja sel päeval sünnib, et tema koorem võetakse su õlgadelt ja tema ike su kaela pealt, ja ike hävitatakse võidmise pärast.\n\n28 Ta on tulnud Ajjatisse, läbinud Migroni; Mikmassi on ta jätnud oma varustuse.\n\n29 Nad on läbinud kuru; neil on Gebas öömaja; Raama on hirmul; Sauli Gibea on põgenenud.\n\n30 Tõsta oma häält, oo Gallimi tütar; las seda kuuleb Laisa, oo vaene Anatot!\n\n31 Madmena on ümber kolinud; Geebimi elanikud on kogunenud põgenemiseks.\n\n32 Aga ta peatub Nobes sel päeval, ta viipab käega Siioni tütre mäe, Jeruusalemma künka poole.\n\n33 Vaata, Issand, Vägede Issand, laasib oksad hirmu jõul; ja kõrgeks kasvanud raiutakse maha; ja upsakad alandatakse.\n\n34 Ja metsarägastiku ta lõikab maha raudkirvega, ja Liibanon langeb vägeva läbi.\n\n", "2-ne 21": "[center][font_size=26]21. peatükk[/font_size][/center]\n\n[i]Iisai tüvi (Kristus) mõistab kohut õigemeelsuses. Tuhandeaastase rahuriigi ajal katab maad Jumala tundmine. Issand tõstab lipu ja kogub kokku Iisraeli. Võrdle Jesaja 11. Ligikaudu 559–545 eKr.[/i]\n\n1 Aga Iisai tüvest tõuseb võrse, ja tema juurtest kasvab võsu.\n\n2 Ja tema peal hingab Issanda vaim, tarkuse ja mõistmise vaim, nõu ja väe vaim, Issanda tundmise ja kartuse vaim;\n\n3 ja annab talle kiire mõistmise Issanda kartuses; ja ta ei mõista kohut oma silma nägemise järgi ega noomi oma kõrvade kuulmise järgi.\n\n4 Vaid ta mõistab viletsaile kohut õigemeelsuses ja noomib maa tasaseid võrdsuses; ja ta lööb oma suu vitsaga maad ja surmab oma huulte puhanguga pahelised.\n\n5 Ja õigemeelsus on tal vööna niuetel ja ustavus vööna puusadel.\n\n6 Hunt elab koos tallega ja leopard magab kitsekese kõrval; ja vasikas ja noor lõvi ja nuumveis üheskoos; ning pisuke laps juhib neid.\n\n7 Ja lehm ja karu söövad koos karjamaal; nende pojad magavad üheskoos; ja lõvi sööb õlgi nagu veis.\n\n8 Ja imik mängib rästiku uru juures ja pisike laps sirutab oma käe mürkmao pessa.\n\n9 Nad ei tee paha ega kahju kogu mu pühal mäel, sest maa on täis Issanda tundmist, nagu veed katavad merepõhja.\n\n10 Ja sel päeval on seal Iisai juur, kes seisab rahvaile lipuks; selle juurde püüdlevad paganad ja tema puhkepaik saab auliseks.\n\n11 Ja sel päeval sünnib, et Issand sirutab veel teist korda oma käe, et tagasi saada oma rahva jääki, kes on järele jäänud, Assurist ja Egiptusest ja Patrosest ja Kuusist ja Eelamist ja Sinearist ja Hamatist ja meresaartelt.\n\n12 Ja ta tõstab rahvaile lipu ja kogub Iisraeli hüljatud ja korjab maailma neljast nurgast kokku Juuda pillutatud.\n\n13 Lakkab ka Efraimi kadestamine ja lõigatakse ära Juuda vastased; Efraim ei kadesta Juudat ja Juuda ei rõhu Efraimi.\n\n14 Aga nad lendavad siis vilistite turjale läände; nad riisuvad üheskoos idamaalasi; nad panevad oma käe Edomi ja Moabi külge; ja Ammoni lapsed kuuletuvad neile.\n\n15 Ja Issand hävitab sootuks Egiptuse mere keele; ning oma vägeva tuulega viipab oma kätt üle jõe ja lööb selle seitsmeks ojaks ja laseb inimestel kuiva jalaga üle minna.\n\n16 Ja siis on maantee tema rahva jäägile, kes Assurist järele jääb, otsekui Iisraelil oli päeval, mil ta Egiptusemaalt välja tuli.\n\n", "2-ne 22": "[center][font_size=26]22. peatükk[/font_size][/center]\n\n[i]Tuhandeaastase rahuriigi ajal ülistavad kõik inimesed Issandat. Ta elab nende keskel. Võrdle Jesaja 12. Ligikaudu 559–545 eKr.[/i]\n\n1 Ja sel päeval sa ütled: Oo Issand, ma ülistan sind; kuigi sa olid vihane minu peale, on su viha pöördunud ja sa trööstid mind.\n\n2 Vaata, Jumal on mu pääste; ma usaldan teda ega karda, sest Issand Jehoova on mu jõud ja mu kiidulaul; ja samuti on ta saanud minu päästeks.\n\n3 Seepärast, te ammutate rõõmuga vett päästeallikaist.\n\n4 Ja sel päeval te ütlete: Ülistage Issandat, hüüdke tema nime, kuulutage tema tegusid rahva seas, mainige, et tema nimi on ülendatud!\n\n5 Laulge Issandale, sest tema on teinud suurepäraseid asju; see on teada kogu maal!\n\n6 Hüüa ja hõiska, sina, Siioni elanik; sest suur on Iisraeli Püha teie keskel!\n\n", "2-ne 23": "[center][font_size=26]23. peatükk[/font_size][/center]\n\n[i]Babüloni hävitus on kujund hävitamisest teise tulemise ajal. See on viha ja kättemaksu päev. Babülon (maailm) langeb alatiseks. Võrdle Jesaja 13. Ligikaudu 559–545 eKr.[/i]\n\n1 Babüloni koorem, mida Jesaja, Aamotsi poeg nägi.\n\n2 Tõstke lipp kõrgele mäele, hüüdke neile valjusti, viibake käega, et nad läheksid sisse suursuguste väravaist!\n\n3 Ma olen käskinud oma pühitsetuid, ma olen ka kutsunud oma sangarid, sest minu viha ei ole nende peal, kes rõõmustavad minu suuruse üle.\n\n4 Rahvahulkade hääl mägedes on nagu vägeva rahva oma, kokkukogunenud rahvaste kuningriikide kärarikas hääl; Vägede Issand vaatab üle lahingu sõjaväge.\n\n5 Nad tulevad kaugelt maalt, taevapiirilt, jah, Issand ja tema meelepaha relvad, et hävitada kogu maa.\n\n6 Uluge, sest Issanda päev on lähedal; see tuleb kui hävitus Kõigeväeliselt.\n\n7 Seepärast lõtvuvad kõik käed; iga inimese süda lööb araks;\n\n8 ja nad kardavad; valukihvatused ja kurbus haaravad neid, nad on hämmeldunud üksteise üle; nende palged on kui leegid.\n\n9 Vaata, Issanda päev tuleb hirmsana, raevu ja tulise vihaga, et laastada maa; ja ta hävitab patused sellelt.\n\n10 Sest taevatähed ja tähtkujud taevas ei kiirga enam valgust; päike on tõustes pime ja kuu ei lase oma valgusel särada.\n\n11 Ja mina karistan maailma halva eest ja pahelisi nende süü eest; mina lasen ülbete kõrkusel lakata ja peatan kohutavate upsakuse.\n\n12 Mina teen inimesed kallimaks puhtast kullast; nimelt inimese kallimaks Oofiri kullast.\n\n13 Seepärast, ma panen taevad vankuma, ja maa liigub oma paigast Vägede Issanda raevus ja tema tulise viha päeval.\n\n14 Ja see on otsekui peletatud metskits ja nagu lambad, kelle eest keegi ei hoolitse; ja iga inimene pöördub oma rahva juurde ja igaüks põgeneb omale maale.\n\n15 Igaüks, kes on uhke, torgatakse läbi; jah, ja igaüks, kes on ühinenud pahelistega, langeb mõõga läbi.\n\n16 Nende lapsed rebitakse tükkideks nende eneste silme all; nende kojad rüüstatakse ja nende naised teotatakse.\n\n17 Vaata, ma ärgitan nende vastu meedlased, kes ei hooli hõbedast ega kullast ega tunne nad heameelt selle üle.\n\n18 Nende nooled purustavad noored mehed tükkideks; ja neil ei ole halastust ihuvilja vastu; nende silmad ei heida armu lastele.\n\n19 Ja Babülon, kuningriikide hiilgus, kaldealaste uhke kaunidus, saab Soodoma ja Gomorra sarnaseks, kui need Jumal segi paiskas.\n\n20 Seda ei asustata enam iialgi ega elata seal põlvest põlve; ei löö sinna araablane telki üles ja karjased ei lase seal puhata oma karjal.\n\n21 Vaid seal lebavad kõnnumaa metsikud loomad; ja nende kojad on täis ulguvaid olevusi; ja seal asuvad öökullid; ja seal tantsivad sikujalgsed.\n\n22 Ja nende laastatud kodades uluvad saarte metsikud loomad ja meeldivates paleedes lohed; ja tema aeg on liginemas, ja tema päevi ei pikendata. Sest ma hävitan tema kiirelt; jah, sest ma olen oma rahva vastu halastav, aga pahelised hukkuvad.\n\n", "2-ne 24": "[center][font_size=26]24. peatükk[/font_size][/center]\n\n[i]Iisrael kogutakse kokku ja tunneb rõõmu tuhandeaastasest rahust. Lutsifer visati taevast välja vastuhaku pärast. Iisrael võidutseb Babüloni (maailma) üle. Võrdle Jesaja 14. Ligikaudu 559–545 eKr.[/i]\n\n1 Sest Issand halastab Jaakobi peale ja valib taas Iisraeli ja asustab nad nende omale maale; ja võõrad liituvad nendega ja hoiavad ühte Jaakobi kojaga.\n\n2 Ja rahvad võtavad ning toovad neid nende kohale; jah, kaugelt maa ääreni välja; ja nad pöörduvad tagasi nende tõotatud maadele. Ja Iisraeli koda valdab neid ja Issanda maa on teenijatele ja ümmardajatele; nad võtavad vangi oma vangistajad ja valitsevad oma rõhujate üle.\n\n3 Ja sel päeval sünnib, et Issand annab sulle rahu sinu murest ja sinu kartusest ning raskest orjusest, milles sa pidid teenima.\n\n4 Ja sel päeval sünnib, et sa võtad üles selle õpetussõna Babüloni kuninga vastu ja ütled: Kuidas on rõhujale lõpp tulnud, kuldne linn lakanud!\n\n5 Issand on katki murdnud paheliste kepi, võimutsejate valitsuskepid.\n\n6 Tema, kes rahvaid lõi raevus lõputute löökidega, tema, kes rahvusi valitses vihas, on taga kiusatud ja mitte keegi ei takista.\n\n7 Kogu maa tõmbab hinge ja vaikib; nad rõkatavad laulma.\n\n8 Jah, sinust tunnevad rõõmu küpressid ja ka Liibanoni seedrid, öeldes: Sest ajast, kui sa lamad, ei tule ükski langetaja üles meie vastu.\n\n9 Põrgu on all liikvel sinu pärast, et võtta sind vastu su tulekul; ta ärgitab sinu pärast üles surnud, nimelt kõik maa juhid; ta on lasknud nende aujärgedelt üles tõusta kõik rahvaste kuningad.\n\n10 Kõik nad räägivad ja ütlevad sulle: Kas sinagi oled jäänud jõuetumaks nagu meie? Oled sa saanud meie sarnaseks?\n\n11 Alla hauda on tõugatud su toredus; su lüürade helinat ei kuulda; su alla on laotatud ussikesi ja sind katavad ussid.\n\n12 Kuidas oled sa alla langenud taevast, oo Lutsifer, hommiku poeg! Oled paisatud maha, sina, kes nõrgestasid rahvaid!\n\n13 Sest sa ütlesid oma südames: Mina tõusen taevasse, kõrgemale Jumala tähtedest ma ülendan oma aujärje; ma istun ka kogunemismäele kaugel põhjas;\n\n14 ma tõusen pilvede kõrgustike kohale; ma saan Kõigekõrgema sarnaseks.\n\n15 Siiski sind tuuakse alla põrgusse, haua äärele.\n\n16 Kes näevad sind, silmitsevad sind, vaatlevad sind kaalutlevalt ja ütlevad: Kas see on mees, kes pani maa värisema, kes pani kuningriigid vabisema?\n\n17 Ja tegi maailma kõnnumaa sarnaseks ja hävitas selle linnad ning ei avanud oma vangide koda?\n\n18 Kõik rahvaste kuningad, jah, kõik neist lamavad hiilguses, igaüks omaenda kojas.\n\n19 Aga sina oled nagu põlatud oks eemale heidetud oma hauast ja nagu jääk nendest, kes on tapetud, mõõgaga läbi pistetud, kes paisatakse alla kivimurdu nagu jalge alla tallatud laip.\n\n20 Sind ei maeta koos nendega, sest sa oled hävitanud oma maa ja tapnud oma rahva; kurja tegijate seeme ei saa iialgi nimekaks.\n\n21 Valmistage tema laste jaoks tapatalgud nende isade süütegude pärast, et nad ei tõuseks ega valdaks maad ega täidaks maailma palet linnadega.\n\n22 Sest mina tõusen üles nende vastu, ütleb Vägede Issand, ja ma lõikan Babülonilt ära nime ja jäägi ja poja ja vennapoja, ütleb Issand.\n\n23 Ma teen ta hüüpide omandiks ja laugasteks, ja ma pühin ta ära hävitusluuaga, ütleb Vägede Issand.\n\n24 Vägede Issand on vandunud, öeldes: Tõesti, nagu ma olen mõtelnud, nõnda see sünnib; ja nagu ma olen kavatsenud, läheb see korda –\n\n25 et ma toon assurlase oma maale ja tallan ta jalge alla oma mägedel; siis on tema ike võetud nende pealt ja tema koorem võetud nende õlgadelt.\n\n26 See on kavatsus, mis on kavatsetud kogu maa kohta, ja see on käsi, mis on sirutatud kõigi rahvaste kohale.\n\n27 Sest Vägede Issand on nii kavatsenud ja kes teeb selle tühjaks? Ja tema käsi on välja sirutatud ja kes pöörab selle tagasi?\n\n28 Aastal, mil kuningas Ahas suri, oli see ettekuulutus.\n\n29 Ära rõõmusta, kogu Palestiina, et murtud on vits, mis sind lõi; sest mao juure seest väljub mürkmadu ja tema vili on lõõmav lendmadu.\n\n30 Ja vaeste esmasündinud söövad ning abivajajad heidavad julgelt puhkama; ja sinu juure ma tapan näljaga, ja ta surmab su jäägi.\n\n31 Ulu, oo värav; kisenda, oo linn; sina, kogu Palestiina, oled lagunenud; sest põhja poolt tuleb suits ja keegi ei ole üksi tema määratud aegadel.\n\n32 Mida vastavad siis rahvaste sõnumitoojad? Et Issand on rajanud Siioni ja tema rahva vaesed loodavad selle peale.\n\n", "2-ne 25": "[center][font_size=26]25. peatükk[/font_size][/center]\n\n[i]Nefi rõõmutseb selguse üle. Jesaja prohvetlikke kuulutusi mõistetakse viimsetel päevadel. Juudid tulevad tagasi Babülonist, löövad risti Messia ning nad hajutatakse ja saavad rooska. Nad taastatakse, kui nad usuvad Messiasse. Ta tuleb esmalt kuussada aastat pärast seda, kui Lehhi lahkus Jeruusalemmast. Nefilased peavad kinni Moosese seadusest ja usuvad Kristusesse, kes on Iisraeli Püha. Ligikaudu 559–545 eKr.[/i]\n\n1 Nüüd, mina, Nefi, räägin veidi nendest sõnadest, mida ma olen kirjutanud, mida on räägitud Jesaja suuga. Sest vaata, Jesaja rääkis palju asju, mida paljudel minu rahvast on raske mõista, sest nad ei tunne juutide prohvetliku kuulutamise viisi.\n\n2 Sest mina, Nefi, ei ole neile palju õpetanud juutide kombeid, sest nende tööd olid pimedusetööd ja nende teod olid jäleduseteod.\n\n3 Mispärast, ma kirjutan oma rahvale, kõikidele nendele, kes edaspidi selle vastu võtavad, mida ma kirjutan, et nad võiksid teada Jumala kohtuotsustest, et need tulevad kõikide rahvaste peale vastavalt sõnadele, mis ta on rääkinud.\n\n4 Mispärast, võtke kuulda, oo mu rahvas, kes on Iisraeli kojast, ja hoidke oma kõrvad lahti minu sõnadele; sest kuigi Jesaja sõnad ei ole selged teile, on need ometi selged kõikidele nendele, kes on täis prohvetliku kuulutamise vaimu. Ent ma annan teile prohvetliku kuulutuse vastavalt vaimule, mis on minus; mispärast, ma kuulutan nüüd prohvetlikult vastavalt selgusele, mis on olnud minuga sellest ajast saadik, kui ma tulin oma isaga Jeruusalemmast; sest vaata, minu hing tunneb heameelt selgest kõnest oma rahvale, et nad võiksid õppida.\n\n5 Jah, ja minu hing tunneb heameelt Jesaja sõnadest, sest ma tulin välja Jeruusalemmast ja minu silmad on näinud juutide asju ja ma tean, et juudid mõistavad prohvetite asju ja ei ole ühtegi teist rahvast, kes mõistaks asju, mida on räägitud juutidele nagu nemad, muidu kui neid on õpetatud juutide kommete kohaselt.\n\n6 Ent vaata, mina, Nefi, ei ole oma lapsi õpetanud juutide kommete kohaselt; ent vaata, mina ise olen elanud Jeruusalemmas, mispärast ma tunnen sealset ümbrust; ja ma olen maininud oma lastele Jumala kohtuotsusi, mis on tabanud juute, oma lastele vastavalt kõigele sellele, mis Jesaja on rääkinud, ja ma ei kirjuta seda.\n\n7 Aga vaata, ma jätkan omaenda prohvetliku kuulutusega oma selgust mööda; milles, ma tean, ei saa ükski inimene eksida; ometi päevil, mil Jesaja prohvetlikud kuulutused täide lähevad, teavad inimesed kindlalt, ajal, mil need sünnivad.\n\n8 Mispärast, need on inimlastele väärtuslikud; ja see, kes arvab, et ei ole, eriti neile tahan ma rääkida ja piirdun sõnadega oma rahvale; sest ma tean, et need on nende jaoks suure väärtusega viimsetel päevadel; sest sel päeval nad mõistavad neid; mispärast, ma olen need kirjutanud nende heaks.\n\n9 Ja nagu üks põlvkond on hävitatud juutide seas süü pärast, just samuti on neid hävitatud põlvest põlve vastavalt nende süütegudele; ja mitte kunagi ei ole kedagi nendest hävitatud muidu, kui et Issanda prohvetid poleks seda neile ette kuulutanud.\n\n10 Mispärast, neile teatati nende peale tulevast hävitusest kohe pärast mu isa Jeruusalemmast lahkumist; ometi tegid nad oma südame kõvaks; ja vastavalt minu prohvetlikule kuulutusele on nad hävitatud, välja arvatud need, kes on viidud ära vangidena Babüloni.\n\n11 Ja nüüd, seda ma räägin vaimu pärast, mis on minus. Ja kuigi nad on ära viidud, pöörduvad nad taas tagasi ja valdavad Jeruusalemma maad; mispärast, nad taastatakse taas oma pärandmaadele.\n\n12 Aga vaata, neil on sõdu ja kuuldusi sõdadest ja kui saabub päev, mil Isa Ainusündinu, jah, nimelt taeva ja maa Isa, teeb end nendele ilmsiks lihas, vaata, nad hülgavad tema oma süütegude ja oma kõvasüdamelisuse ja oma kangekaelsuse tõttu.\n\n13 Vaata, nad löövad ta risti; ja pärast seda, kui ta on kolm päeva hauakambris lamanud, tõuseb ta surnuist, tervekstegemine tiibades; ja kõik need, kes usuvad tema nimesse, saavad päästetud Jumala kuningriiki. Mispärast, mu hing tunneb heameelt temast prohvetlikult kuulutades, sest ma olen näinud tema päeva ja mu süda ülistab tema püha nime.\n\n14 Ja vaata, sünnib, et pärast seda, kui Messias on tõusnud surnuist ja on end oma rahvale ilmsiks teinud, kõigile, kes usuvad tema nimesse, vaata, Jeruusalemm hävitatakse taas; sest häda neile, kes võitlevad Jumala ja tema kiriku rahva vastu.\n\n15 Mispärast, juudid hajutatakse kõikide rahvaste sekka; jah, ja samuti Babülon hävitatakse; mispärast, teised rahvad hajutavad juudid.\n\n16 Ja pärast seda, kui nad on hajutatud ja Issand Jumal on andnud neile rooska teiste rahvaste kaudu mitme põlve vältel, jah, koguni põlvest põlve, kuni neid on veendud uskuma Kristusesse, Jumala Pojasse, ja lepitusse, mis on lõpmatu kogu inimkonnale – ja kui tuleb päev, mil nad usuvad Kristusesse ja kummardavad Isa tema nimel puhta südame ja puhaste kätega ega oota enam teist Messiat, siis, sel ajal saabub päev, mil neil on paratamatult otstarbekas neid asju uskuda.\n\n17 Ja Issand sirutab oma käe taas teist korda välja, et taastada oma rahvas nende kadunud ja langenud seisukorrast. Mispärast, ta jätkab imepärase töö ja imeteo tegemist inimlaste hulgas.\n\n18 Mispärast, ta toob nendele esile oma sõnad, millised sõnad mõistavad kohut nende üle viimsel päeval, sest need antakse neile selleks, et veenda neid tõelises Messias, kelle nad hülgasid; ja et veenda neid, et nad ei pea enam ootama Messia tulekut, sest ei ole kedagi tulemas, muidu kui see on vale Messias, kes petab inimesi; sest on ainult üks Messias, kellest prohvetid on rääkinud, ja see Messias on see, kelle juudid hülgavad.\n\n19 Sest vastavalt prohvetite sõnadele Messias tuleb kuussada aastat sellest ajast, kui mu isa lahkus Jeruusalemmast; ja vastavalt prohvetite sõnadele ja ka Jumala ingli sõnale saab tema nimeks Jeesus Kristus, Jumala Poeg.\n\n20 Ja nüüd, mu vennad, ma olen rääkinud selgelt, nii et te ei saa eksida. Ja nii tõesti, kui elab Issand Jumal, kes tõi Iisraeli Egiptusemaalt välja ja andis Moosesele väe, et ta tervendaks rahvad pärast seda, kui mürgised maod olid neid hammustanud, kui nad pööravad oma silmad mao poole, mille ta nende ees üles tõstis, ja samuti andis temale väe, et ta lööks kaljut ja sellest purskaks vett; jah, vaata, ma ütlen teile, et nii, nagu need asjad on õiged, ja nii tõesti, kui Issand Jumal elab, ei ole taeva all antud ühtegi muud nime kui see Jeesus Kristus, kellest ma olen rääkinud, kelle kaudu inimene võib saada päästetud.\n\n21 Mispärast, sel põhjusel on Issand Jumal mulle lubanud, et neid asju, mida ma kirjutan, peetakse ja hoitakse ning need pärandatakse põlvest põlve minu seemnele, et võidaks täide viia Joosepile antud lubadus, et tema seeme ei hukku iial niikaua, kui maailm püsib.\n\n22 Mispärast, need asjad lähevad põlvest põlve, niikaua, kui maailm püsib; ja need lähevad Jumala tahtmist ja heaksarvamist mööda; ja nende rahvaste üle, kelle valduses need on, mõistetakse kohut nende järgi vastavalt sõnadele, mis on kirjutatud.\n\n23 Sest me näeme usinasti vaeva, et kirjutada, veenmaks meie lapsi ja ka meie vendi uskuma Kristusesse ning saama lepitatud Jumalaga; sest me teame, et pärast kõike, mida me saame teha, saame me päästetud armu läbi.\n\n24 Ja kuigi me usume Kristusesse, me peame kinni Moosese seadusest ja ootame vankumatult Kristust, kuni seadus on täidetud.\n\n25 Sest sellel põhjusel oli seadus antud; mispärast see seadus on meile surnud ja me oleme elavaks tehtud Kristuses meie usu pärast; siiski me täidame seadust käskude pärast.\n\n26 Ja me räägime Kristusest, me rõõmustame Kristuses, me jutlustame Kristusest, me kuulutame prohvetlikult Kristusest ja me kirjutame vastavalt oma prohvetlikele kuulutustele, et meie lapsed võiksid teada, millisest allikast nad võiksid otsida andestust oma pattudele.\n\n27 Mispärast, me räägime seadusest, et meie lapsed võiksid teada, et seadus on elutu; ja nemad, teades seaduse elutusest, võiksid oodata seda elu, mis on Kristuses, ja teada, mis põhjusel seadus anti. Ja pärast seda, kui seadus on Kristuses täidetud, et neil poleks vaja siis oma südant tema vastu kõvaks teha, kui seadus peaks kõrvale heidetama.\n\n28 Ja nüüd, vaata, mu rahvas, te olete kangekaelne rahvas; mispärast, ma olen rääkinud teile selgelt, et te ei saaks valesti aru. Ja sõnad, mis ma olen rääkinud, seisavad tunnistusena teie vastu; sest need on piisavad, et õpetada igale inimesele õiget teed; sest õige tee on uskuda Kristusesse ja teda mitte eitada; sest teda eitades te eitate ka prohveteid ja seadust.\n\n29 Ja nüüd, vaata, ma ütlen teile, et õige tee on uskuda Kristusesse ja teda mitte eitada; ja Kristus on Iisraeli Püha; mispärast te peate tema ees kummarduma ja kummardama teda kõigest oma väest, meelest ja jõust ja kogu oma hingest; ja kui te seda teete, ei aeta teid mingil juhul välja.\n\n30 Ja kuivõrd on otstarbekas, peate te pidama kinni Jumala toimetustest ja talitustest, kuni seadus, mis anti Moosesele, saab täidetud.\n\n", "2-ne 26": "[center][font_size=26]26. peatükk[/font_size][/center]\n\n[i]Kristus teenib nefilaste seas. Nefi näeb ette oma rahva hävitust. Nad räägivad põrmust. Paganad ehitavad üles valekirikuid ja salajasi liite. Issand keelab inimestele preestripettuse. Ligikaudu 559–545 eKr.[/i]\n\n1 Ja pärast seda, kui Kristus on surnuist tõusnud, näitab ta end teile, mu lapsed ja mu armsad vennad; ja sõnad, mis ta teile räägib, saavad olema seadus, mida te peate täitma.\n\n2 Sest vaata, ma ütlen teile, et ma olen näinud, et palju põlvkondi sureb ja on suured sõjad ja tülid minu rahva hulgas.\n\n3 Ja pärast seda, kui Messias tuleb, antakse mu rahvale tunnustähed tema sünnist ja samuti ka tema surmast ja ülestõusmisest; ja suur ja kohutav on see päev pahelistele, sest nad hukkuvad; ja nad hukkuvad seepärast, et nad ajavad välja prohvetid ja pühad ning loobivad neid kividega ja surmavad nad; mispärast pühade vere hüüd kostab maa seest üles Jumalani, nende vastu.\n\n4 Mispärast, see päev, mis tuleb, põletab kõik need, kes on uhked ja kes tegutsevad paheliselt, ütleb Vägede Issand, sest nad on kui kõrred.\n\n5 Ja maa sügavus neelab need, kes tapavad prohveteid ja pühasid, ütleb Vägede Issand; ja mäed katavad neid ja keeristuuled viivad nad ära ja hooned langevad nende peale ja purustavad nad tükkideks ning jahvatavad nad tolmuks.\n\n6 Ja neid nuheldakse kõuemürina ja välgu ja maavärisemise ja kõiksugu hävitusega, sest Issanda viha tuli on süttinud nende vastu ja nad on kui kõrred, ja see päev, mis tuleb, hävitab nad, ütleb Vägede Issand.\n\n7 Oo seda valu ja mu hingepiina mu rahva langenute kaotuse pärast! Sest mina, Nefi, olen seda näinud ja see peaaegu hävitab mind Issanda ees; kuid ma pean oma Jumalale hüüdma: Sinu teed on õiglased!\n\n8 Ent vaata, õigemeelsed, kes võtavad kuulda prohvetite sõnu ega hävita neid, vaid ootavad vankumatus usus, et Kristus täidab need tunnustähed, mis on antud, hoolimata kõigest tagakiusamisest – vaata, nemad on need, kes ei hukku.\n\n9 Vaid nendele ilmub Õigemeelsuse Poeg ja teeb nad terveks ning neil saab olema rahu koos temaga, kuni on surnud kolm põlvkonda ja paljud neljandast põlvkonnast on surnud õigemeelsuses.\n\n10 Ja kui need asjad on möödunud, tuleb mu rahvale kiire hävitus; sest vaatamata mu hingevalule olen ma seda näinud; mispärast, ma tean, et see sünnib; ja nad müüvad end eimillegi eest, sest oma uhkuse ja rumaluse tasuks lõikavad nad hävitust; sest kuna nad alistuvad kuradile ja valivad pigem pimedusetööd kui valguse, seepärast peavad nad minema alla põrgusse.\n\n11 Sest Issanda Vaim ei heitle inimestega alati. Ja kui Vaim lakkab inimesega heitlemast, siis tuleb kiire hävitus, ja see kurvastab mu hinge.\n\n12 Ja nagu ma rääkisin juutide veenmisest, et Jeesus on tõepoolest Kristus, siis on paratamatu, et ka paganad oleksid veendunud, et Jeesus on Kristus, Igavene Jumal;\n\n13 ja et ta teeb end Püha Vaimu väel ilmsiks kõikidele nendele, kes usuvad temasse; jah, igale rahvusele, hõimule, keelele ja rahvale, tehes inimlaste hulgas vägevaid imesid, tunnustähti ja imetegusid vastavalt nende usule.\n\n14 Aga vaata, ma kuulutan teile prohvetlikult viimsetest päevadest; nendest päevadest, mil Issand Jumal toob need asjad inimlastele esile.\n\n15 Pärast seda, kui minu seeme ja minu vendade seeme on kaldunud uskmatusse ja paganad on neid löönud; jah, pärast seda, kui Issand Jumal on nende ümber nende vastu laagri üles löönud ning piiranud neid muldvalliga ja püstitanud nende vastu kindluseid; ja pärast seda, kui nad on alandatud madalale põrmu kuni selleni välja, et neid ei ole enam; ometi õigemeelsete sõnad pannakse kirja ja ustavate palveid kuuldakse ja kedagi neist, kes on kaldunud uskmatusse, ei unustata.\n\n16 Sest need, kes on hävitatud, räägivad neile maa seest, ja nende kõne kuuldub madalalt põrmust ja nende hääl tuleb nagu surnu vaimu väljakutsujalt; sest Issand Jumal annab talle väe, et ta võib nendest sosistada; see tuleb just nagu maa seest; ja nende kõne sosistab põrmust.\n\n17 Sest nõnda ütleb Issand Jumal: Nad panevad kirja need asjad, mida tehakse nende seas, ja need kirjutatakse ja pitseeritakse raamatusse, ja need, kes on kaldunud uskmatusse, ei saa neid, sest nad püüavad hävitada Jumala asju.\n\n18 Mispärast, otsekui need, kes on hävitatud, on hävitatud kiiresti; ja nende hirmsate rohkus on nagu aganad, mis kaovad – jah, nõnda ütleb Issand Jumal: See sünnib silmapilkselt, äkki –\n\n19 ja sünnib, et need, kes on kaldunud uskmatusse, saavad löödud paganate käega.\n\n20 Ja paganad on oma enesehinnangu tõttu uhkust täis ja on komistanud oma komistuskivi suuruse pärast, nii et nad on ehitanud üles palju kirikuid; ometi põlastavad nad Jumala väge ja imesid ning jutlustavad iseendile omaenese tarkust ja omaenese õpetust, et nad võiksid saada kasu ja rõhuda vaeseid.\n\n21 Ja on ehitatud palju kirikuid, mis tekitavad kadedust ja riidu ning vihkamist.\n\n22 Ja on ka salajasi liite just nagu vanal ajal vastavalt kuradi vandenõule, sest tema on kõige selle asutaja; jah, tapmiste ja pimedusetööde asutaja; jah, ja ta talutab neid, linane köieke kaela ümber, kuni seob nad oma tugevate köitega igaveseks.\n\n23 Sest vaadake, mu armsad vennad, ma ütlen teile, et Issand Jumal ei tööta pimeduses.\n\n24 Ta ei tee midagi muidu, kui et see on maailmale kasuks; sest ta armastab maailma kuni selleni välja, et ta annab omaenda elu, et ta võiks tõmmata kõik inimesed enda juurde. Mispärast, ta ei käsi mitte ühtegi, et nad ei võtaks osa tema päästest.\n\n25 Vaata, kas ta hüüab kellelegi, öeldes: Tagane minust? Vaata, ma ütlen teile: Ei; vaid ta ütleb: Tulge minu juurde, kõik te maa ääred, ostke piima ja mett ilma rahata ja ilma hinnata!\n\n26 Vaata, on ta käskinud kellelgi palvemajast või jumalakummardamise kojast lahkuda? Vaata, ma ütlen teile: Ei!\n\n27 On ta käskinud kedagi, et nad ei võtaks osa tema päästest? Vaata, ma ütlen teile: Ei; vaid ta on andnud selle tasuta kõikidele inimestele; ja ta on käskinud oma rahvast, et see veenaks kõiki inimesi meeleparandusele.\n\n28 Vaata, kas on Issand käskinud kedagi, et nad ei võtaks osa tema headusest? Vaata, ma ütlen teile: Ei; vaid kõikidel inimestel on eesõigus, ühel samuti kui teisel, ja kellelgi ei ole keelatud.\n\n29 Ta käsib, et ei tohi olla preestripettust; sest vaata, preestripettus on selline, et inimesed jutlustavad ja esitavad end valgusena maailmale, et nad võiksid saada kasu ja maailma kiitust; kuid nad ei taotle Siioni heaolu.\n\n30 Vaata, seda on Issand keelanud; mispärast, Issand Jumal on andnud käsu, et kõikidel inimestel oleks ligimesearmastust, milline ligimesearmastus on armastus. Ja kui neil ei ole ligimesearmastust, siis ei ole nad mitte midagi. Mispärast, kui neil oleks ligimesearmastust, siis nad ei laseks töötegijal Siionis hukkuda.\n\n31 Aga töötegija Siionis näeb vaeva Siioni heaks; sest kui nad näevad vaeva raha eest, nad hukkuvad.\n\n32 Ja taas on Issand Jumal käskinud, et inimesed ei tohi mõrvata; et nad ei tohi valetada; et nad ei tohi varastada; et nad ei tohi tarvitada Issanda, oma Jumala nime asjata; et nad ei tohi olla kadedad; et nad ei tohi kanda viha; et nad ei tohi tülitseda üksteisega; et nad ei tohi hoorata ja et nad ei tohi teha midagi neist asjadest, sest see, kes neid teeb, hukkub.\n\n33 Sest ükski nendest süütegudest ei lähtu Issandast, sest tema teeb seda, mis on hea inimlaste hulgas; ta ei tee midagi muidu, kui et see on inimlastele selge; ja ta kutsub neid kõiki enda juurde tulema ja saama osa tema headusest; ja ta ei tõrju tagasi kedagi, kes tuleb tema juurde, ei musta ega valget, orja ega vaba, meest ega naist; ja ta mäletab paganaid; ja kõik on Jumalale ühesugused, nii juudid kui ka paganad.\n\n", "2-ne 27": "[center][font_size=26]27. peatükk[/font_size][/center]\n\n[i]Viimsetel päevadel katab maad pimedus ja usust taganemine. Mormoni Raamat tuleb esile. Kolm tunnistajat tunnistavad raamatust. Õpetatud mees ütleb, et ta ei saa lugeda pitseeritud raamatut. Issand teeb imepärase töö ja imeteo. Võrdle Jesaja 29. Ligikaudu 559–545 eKr.[/i]\n\n1 Aga vaata, viimsetel päevadel ehk paganate päevadel – jah, vaata, kõik paganate rahvad ja samuti juudid, need, kes tulevad siia maale, ja need, kes on teistel maadel, jah, tõepoolest kõigil maailma maadel, vaata, nad on joobunud süüst ja kõiksugu jäledustest –\n\n2 ja kui see päev tuleb, siis nuhtleb Vägede Issand neid äikese ja maavärisemise ja suure mürina ja tormi ja marutuulega ning hävitava tuleleegiga.\n\n3 Ja kõik rahvad, kes sõdivad Siioni vastu ja kes teda ahistavad, on kui öine unenägu; jah, nad on just nagu nälgiv mees, kes näeb und, ja vaata, ta sööb, aga ta ärkab ja ta hing on tühi; või nagu janus mees, kes näeb und, ja vaata, ta joob, aga ta ärkab, ja vaata, ta on nõrk ja ta hingel on isu; jah, just samuti on kõikide rahvahulkadega, kes sõdivad Siioni mäe vastu.\n\n4 Sest vaata, kõik teie, kes te panete toime süütegusid, peatuge ja imestage, sest te hüüate ja nutate; jah, te olete joobnud, aga mitte veinist; te vaarute, aga mitte vägijoogist.\n\n5 Sest vaata, Issand on valanud teie peale sügava une vaimu. Sest vaata, te olete sulgenud oma silmad ja te olete hüljanud prohvetid; ja teie valitsejad ja nägijad on ta varjanud teie süü pärast.\n\n6 Ja sünnib, et Issand Jumal toob teile raamatu sõnad ja need on nende sõnad, kes on uinunud.\n\n7 Ja vaata, raamat on pitseeritud ja raamatus on ilmutus Jumalalt maailma algusest peale kuni selle lõpuni.\n\n8 Mispärast, nende asjade tõttu, mis on kinni pitseeritud, ei anta asju, mis on pitseeritud, inimeste pahelisuse ja jäleduse päevil. Mispärast seda raamatut hoitakse nende eest.\n\n9 Aga raamat antakse ühele mehele ja ta annab selle raamatu sõnad, mis on nende sõnad, kes on uinunud põrmus, ja ta annab sõnad ühele teisele;\n\n10 aga neid sõnu, mis on pitseeritud, ta ei anna, ka ei anna ta raamatut. Sest raamat on pitseeritud Jumala väe läbi ja ilmutust, mis oli pitseeritud, hoitakse raamatus kuni Issanda poolt heaksarvatud ajani, et nad võiksid esile tulla, sest vaata, need ilmutavad kõik asjad maailma rajamisest peale kuni selle lõpuni.\n\n11 Ja saabub päev, mil raamatu sõnu, mis olid pitseeritud, loetakse majade katustel; ja neid loetakse Kristuse väe läbi; ja kõik asjad ilmutatakse inimlastele, mis kunagi on olnud inimlaste keskel ja mis eales saavad olema, koguni maa lõpuni välja.\n\n12 Mispärast, sel päeval, mil raamat antakse mehele, kellest ma olen rääkinud, peidetakse see raamat maailma silmade eest, et kellegi silmad ei näeks seda, välja arvatud, et kolm tunnistajat näevad seda Jumala väel lisaks temale, kellele raamat antakse; ja nad tunnistavad raamatu ja selle sisu õigsusest.\n\n13 Ja keegi muu ei näe seda kui vaid mõned üksikud Jumala tahtmist mööda, et tunnistada tema sõnast inimlastele; sest Issand Jumal on öelnud, et ustavate sõnad peavad rääkima otsekui surnuist.\n\n14 Mispärast, Issand Jumal jätkab raamatu sõnade esiletoomist; ja nii paljude tunnistajate suuga, nagu ta seda heaks peab, kinnitab ta oma sõna, ja häda sellele, kes hülgab Jumala sõna!\n\n15 Aga vaata, sünnib, et Issand Jumal ütleb temale, kellele ta annab raamatu: Võta need sõnad, mis ei ole pitseeritud, ja anna need ühele teisele, et ta võiks neid näidata õpetatule, öeldes: Loe seda, ma palun sind! Ja õpetatu ütleb: Too see raamat siia ja ma loen neid!\n\n16 Ja nüüd, maailma au pärast ja et saada kasu, ütlevad nad seda, ja mitte Jumala au pärast.\n\n17 Ja mees ütleb: Ma ei saa raamatut tuua, sest see on pitseeritud.\n\n18 Siis ütleb õpetatu: Ma ei saa seda lugeda.\n\n19 Mispärast sünnib, et Issand Jumal annab taas raamatu ja selle sõnad temale, kes ei ole õpetatud; ja mees, kes ei ole õpetatud, ütleb: Ma ei ole õpetatud.\n\n20 Siis ütleb Issand Jumal temale: Õpetatu ei loe neid, sest nad on hüljanud need, ja ma saan ise teha oma tööd; mispärast sa loe neid sõnu, mis ma sulle annan.\n\n21 Ära puutu neid asju, mis on pitseeritud, sest ma toon nad esile minu poolt heaksarvatud ajal; sest ma näitan inimlastele, et ma saan ise teha oma tööd.\n\n22 Mispärast, kui sa oled lugenud need sõnad, mis ma olen sul käskinud, ja saanud tunnistajad, keda ma olen sulle lubanud, siis pitseeri raamat taas kinni ja peida see ära minu jaoks, et ma võiksin hoida sõnu, mida sa ei ole lugenud, kuni ma omaenese tarkuses pean sobivaks ilmutada kõik asjad inimlastele.\n\n23 Sest vaata, mina olen Jumal; ja ma olen imede Jumal; ja ma näitan maailmale, et ma olen seesama eile, täna ja igavesti; ja ma töötan inimlaste hulgas ainult vastavalt nende usule.\n\n24 Ja sünnib taas, et Issand ütleb temale, kes loeb sõnu, mis on temale antud:\n\n25 Kuna see rahvas läheneb mulle suuga ja austab mind huultega, aga on oma südame minust kaugele viinud, ja mind kartma on neid õpetanud inimeste ettekirjutused –\n\n26 seepärast, ma jätkan selle rahva seas imepärase töö, jah, imepärase töö ja imeteo tegemist, sest nende tarkade ja õpetatute tarkus hävib ja nende mõistlike mõistmine peidetakse.\n\n27 Ja häda neile, kes püüavad tõsiselt peita oma nõu Issanda eest! Ja nende teod on pimeduses ja nad ütlevad: Kes meid näeb ja kes meid tunneb? Ja nad ütlevad veel: Kindlasti peetakse teie asjade pahempidi pööramist sarnaseks pottsepa saviga. Aga vaata, ma näitan neile, ütleb Vägede Issand, et ma tean kõiki nende tegusid. Sest kas töö ütleb oma tegija kohta: Tema ei ole mind teinud? Või ütleb kuju oma vormija kohta: Tal ei ole mõistmist?\n\n28 Aga vaata, ütleb Vägede Issand: Ma näitan inimlastele, et läheb veel vaid veidi aega, kui Liibanon muudetakse viljakaks väljaks ja viljakat välja hakatakse pidama metsaks.\n\n29 Ja sel päeval kuulevad kurdid raamatu sõnu ja pimedate silmad näevad välja varjust ja pimedusest!\n\n30 Ja tasaste arv kasvab ja nende rõõm on Issandas, ja vaesed inimeste seas rõõmustavad Iisraeli Püha üle.\n\n31 Sest nii tõesti, kui Issand elab, nad näevad, et hirmus on saanud eimillekski, et pilkaja on hävitatud ja ära on lõigatud kõik, kes otsivad võimalusi süütegudeks;\n\n32 ja need, kes teevad inimesest süüdlase sõna pärast ja seavad püünise sellele, kes noomib väravas, ja eimillegi pärast tõrjuvad kõrvale õiglase.\n\n33 Seepärast, nõnda ütleb Issand, kes lunastas Aabrahami, Jaakobi koja kohta: Jaakob ei jää nüüd häbisse ega kahvatu nüüd tema nägu.\n\n34 Aga kui ta näeb oma lapsi, minu kätetööd, enda seas, nad pühitsevad minu nime ja pühitsevad Jaakobi Püha ning kardavad Iisraeli Jumalat.\n\n35 Ka need, kes eksisid vaimus, hakkavad mõistma, ja neile, kes nurisesid, saab selgeks õpetus.\n\n", "2-ne 28": "[center][font_size=26]28. peatükk[/font_size][/center]\n\n[i]Palju valekirikuid ehitatakse viimsetel päevadel. Need õpetavad valesid, asjatuid ja rumalaid õpetusi. Valeõpetajate pärast on palju usust taganemist. Kurat raevutseb inimeste südametes. Ta õpetab kõiksugu valeõpetusi. Ligikaudu 559–545 eKr.[/i]\n\n1 Ja nüüd, vaadake, mu vennad, ma olen rääkinud teile nii, nagu Vaim on mind sundinud; mispärast, ma tean, et need sõnad peavad kindlasti täide minema.\n\n2 Ja asjad, mida raamatust välja kirjutatakse, on inimlastele suure väärtusega, ja eriti meie seemnele, kes on Iisraeli koja jääk.\n\n3 Sest sel päeval sünnib, et kirikud, mis on üles ehitatud, ja mitte Issandale, mil üks ütleb teisele: Vaata, mina, mina olen Issanda oma; ja teised ütlevad: Mina, mina olen Issanda oma; ja nõnda ütleb igaüks, kes on ehitanud kirikud, ja mitte Issandale –\n\n4 ja nad vaidlevad üksteisega; ja nende preestrid vaidlevad üksteisega ja õpetavad oma õppimise kohaselt ja eitavad Püha Vaimu, kes annab selle, mida öelda.\n\n5 Ja nad eitavad Jumala, Iisraeli Püha väge; ja nad ütlevad inimestele: Võtke kuulda meid ja kuulge meie õpetust; sest vaata, tänapäeval ei ole Jumalat, sest Issand ja Lunastaja on oma töö lõpetanud ja ta on andnud oma väe inimestele.\n\n6 Vaadake, võtke kuulda minu õpetust; kui nad ütlevad, et Issanda käega on korda saadetud ime, siis ärge uskuge seda; sest praegusel ajal ei ole ta imede Jumal; ta on oma töö lõpetanud.\n\n7 Jah, ja on paljusid, kes ütlevad: Söö, joo ja ole rõõmus, sest homme me sureme; ja meiega on kõik hästi.\n\n8 Ja samuti saab olema paljusid, kes ütlevad: Söö, joo ja ole rõõmus; ometi karda Jumalat – ta mõistab õigeks vähese patustamise; jah, valeta pisut, kasuta ära teist tema sõnade pärast, kaeva auk oma naabrile; see ei tee mingit kahju; ja tee kõike seda, sest homme me sureme; ja kui on nõnda, et me oleme süüdi, siis Jumal peksab meid mõne hoobiga ja lõpuks saame me päästetud Jumala kuningriiki.\n\n9 Jah, ja saab olema paljusid, kes õpetavad niiviisi valesid ja asjatuid ja rumalaid õpetusi ja on südameis iseennast täis ja püüavad kõvasti oma nõu Issanda eest peita; ja nende tööd on pimeduses.\n\n10 Ja pühade veri hüüab maa seest nende vastu.\n\n11 Jah, kõik nad on teelt eksinud; neist on saanud rikutud!\n\n12 Uhkuse ja valeõpetajate ja valeõpetuse pärast on nende kirikud muutunud rikututeks ja nende kirikud on kõrgid; uhkuse pärast on nad iseennast täis.\n\n13 Nad röövivad vaeseid oma peente pühamute pärast; nad röövivad vaeseid oma peente rõivaste pärast; ja nad kiusavad taga tasaseid ja südames vaeseid, sest oma uhkuses on nad iseennast täis.\n\n14 Nad on kangekaelsed ja ajavad nina püsti; jah, ja uhkuse ja pahelisuse ja jäleduste ja hooramise tõttu on nad kõik eksiteele läinud peale mõne üksiku, kes on Kristuse alandlikud järgijad; ometi juhitakse neid nii, et paljudel juhtudel nad eksivad, kuna neid on õpetatud inimeste õpetuste järgi.\n\n15 Oo targad ja õpetatud ja rikkad, kes on oma südame uhkuses iseennast täis, ja kõik need, kes jutlustavad valeõpetusi, ja kõik need, kes hooravad ja moonutavad Issanda õiget teed: häda, häda, häda olgu nendele, ütleb Issand Jumal, Kõigeväeline, sest nad heidetakse alla põrgusse!\n\n16 Häda nendele, kes tõrjuvad kõrvale õiglase eimillegi pärast ja laimavad seda, mis on hea, ja ütlevad, et sel ei ole mingit väärtust! Sest saabub päev, mil Issand Jumal nuhtleb kiirelt maa elanikke; ja sel päeval, mil nad on süüs täiesti küpsed, nad hukkuvad.\n\n17 Aga vaata, kui maa elanikud parandavad meelt oma pahelisusest ja jäledustest, siis neid ei hävitata, ütleb Vägede Issand.\n\n18 Aga vaata, see suur ja jäle kirik, kogu maa hoor, peab maha varisema ja suur peab olema ta langemine.\n\n19 Sest kuradi kuningriik peab kõikuma ja need, kes sinna kuuluvad, peavad olema paratamatult meeleparanduseks üles ärgitatud või muidu kurat haarab neist oma igavikuliste ahelatega ja nad ärgitatakse vihale ning hukkuvad.\n\n20 Sest vaata, sel päeval ta raevutseb inimlaste südameis ja ärgitab neid vihale selle vastu, mis on hea.\n\n21 Ja teisi ta rahustab ja suigutab nad lihalikku turvatundesse, nii et nad ütlevad: Siionis on kõik hästi; jah, Siionit saadab edu, kõik on hästi – ja nõnda petab kurat nende hingi ning juhib neid ettevaatlikult ära alla põrgusse.\n\n22 Ja vaata, teised ta meelitab ära ja räägib neile, et põrgut ei ole; ja ta ütleb nendele: Ma ei ole mingi kurat, sest teda ei ole olemas – ja nõnda ta sosistab neile kõrva, kuni ta haarab neist oma hirmsate ahelatega, millest pole mingit pääsu.\n\n23 Jah, nad on surma ja põrgu haardes; ja surm ja põrgu ja kurat ja kõik, mis on nende võimuses, peavad seisma Jumala trooni ees ja nende üle tuleb mõista kohut nende tegude järgi, kust nad peavad minema kohta, mis on neile ette valmistatud, nimelt tule- ja väävlijärve, mis on lõputu piin.\n\n24 Seepärast, häda neile, kes on Siionis ükskõiksed!\n\n25 Häda sellele, kes hüüab: Kõik on hästi!\n\n26 Jah, häda sellele, kes võtab kuulda inimeste õpetusi ja eitab Jumala väge ning Püha Vaimu andi!\n\n27 Jah, häda sellele, kes ütleb: Me oleme saanud ja ei vaja rohkemat!\n\n28 Ja lühidalt, häda kõigile nendele, kes värisevad ja vihastavad Jumala tõdede pärast! Sest vaata, see, kes on ehitanud kaljule, võtab selle vastu rõõmuga; ja see, kes on ehitanud liivasele alusele, väriseb hirmust, et ta langeb.\n\n29 Häda sellele, kes ütleb: Me oleme saanud Jumala sõna ja me ei vaja rohkem Jumala sõna, sest meil on küllalt!\n\n30 Sest vaata, nõnda ütleb Issand Jumal: Ma annan inimlastele rea rea peale, õpetuse õpetuse peale, natuke siin ja natuke seal, ja õnnistatud on need, kes võtavad kuulda minu õpetusi ja avavad oma kõrva minu nõuannetele, sest nemad õpivad tarkust; sest sellele, kes võtab vastu, ma annan rohkem, ja nendelt, kes ütlevad: Meil on küllalt, neilt võetakse ära seegi, mis neil on.\n\n31 Neetud on see, kes paneb oma lootuse inimese peale ehk teeb liha oma käsivarreks ehk võtab kuulda inimeste õpetusi muidu, kui juhul, kui nende õpetused on antud Püha Vaimu väel.\n\n32 Häda paganatele, ütleb Vägede Issand Jumal! Sest olgugi, et ma päevast päeva sirutan neile oma käe, eitavad nad mind; ometi olen ma nende vastu halastav, ütleb Issand Jumal, kui nad parandavad meelt ja tulevad minu juurde, sest mu käsi on päev läbi välja sirutatud, ütleb Vägede Issand Jumal.\n\n", "2-ne 29": "[center][font_size=26]29. peatükk[/font_size][/center]\n\n[i]Paljud paganad hülgavad Mormoni Raamatu. Nad ütlevad: Me ei vaja mingit muud Piiblit. Issand räägib paljudele rahvastele. Ta mõistab maailma üle kohut raamatute põhjal, mida kirjutatakse. Ligikaudu 559–545 eKr.[/i]\n\n1 Aga vaata, on paljud – sel päeval, mil ma jätkan imepärase töö tegemist nende hulgas, et ma võiksin oma lepinguid meeles pidada, mis ma olen sõlminud inimlastega, et ma teist korda võiksin oma käe välja sirutada oma rahva tagasisaamiseks, kes on Iisraeli kojast.\n\n2 Ja samuti, et ma võiksin meeles pidada lubadusi, mis ma olen andnud sulle, Nefi, ja ka sinu isale, et ma pean meeles sinu seemet; ja et sinu seemne sõnad tulevad minu suust sinu seemnele; ja minu sõnad kostuvad puhanguna maa äärteni välja lipuks minu rahvale, kes on Iisraeli kojast.\n\n3 Ja mu sõnade puhangu tõttu ütlevad paljud paganad: Piibel! Piibel! Meil on Piibel ja ei saa olla mingit muud Piiblit.\n\n4 Aga nõnda ütleb Issand Jumal: Oo rumalad, nad saavad Piibli ja see tuleb juutidelt, minu muistselt lepingurahvalt! Ja kuidas nad tänavad juute Piibli eest, mis nad neilt saavad? Jah, mida paganad sellega mõtlevad? Kas neil on meeles juutide mure, valu ja vaev ning nende usinus minu ees paganatele pääste toomisel?\n\n5 Oo te paganad, kas te olete meeles pidanud juute, minu muistset lepingurahvast? Ei, aga te olete neid neednud ja olete neid vihanud ega ole püüdnud neid tagasi tuua. Aga vaata, ma pööran kõik need asjad teie endi peade peale, sest mina, Issand, ei ole unustanud oma rahvast.\n\n6 Sa rumal, kes sa ütled: Piibel, meil on Piibel ja me ei vaja mingit muud Piiblit! Kas te olete saanud Piibli kelleltki muult kui juutidelt?\n\n7 Kas te ei tea, et rahvaid on rohkem kui üks? Kas te ei tea, et mina, Issand, teie Jumal, olen loonud kõik inimesed, et ma pean meeles neid, kes on meresaartel; ja et ma valitsen ülal taevais ja all maa peal; ja et ma toon oma sõna inimlastele; jah, koguni kõikidele maa rahvastele?\n\n8 Mispärast te siis nurisete, et saate rohkem minu sõna? Kas te ei tea, et kahe rahva tunnistus on teile tunnistajaks, et mina olen Jumal, et ma pean meeles ühte rahvast samamoodi kui teist? Mispärast, ma räägin samu sõnu ühele rahvale samuti nagu teiselegi. Ja kui kaks rahvast saavad üheks, siis ka kahe rahva tunnistused saavad üheks.\n\n9 Ja ma teen seda, et ma võiksin tõestada paljudele, et ma olen seesama eile, täna ja igavesti ja et ma räägin oma sõnu omaenda tahtmist mööda. Ja kuna ma olen rääkinud ühe sõna, ei pea te arvama, et ma ei saa enam rääkida teist; sest mu töö ei ole veel lõpetatud; ega saa lõpetatud enne, kui on inimesel lõpp ega ka tollest ajast peale ja igavesti.\n\n10 Mispärast, kuna teil on Piibel, ei pea te oletama, et see sisaldab kõiki minu sõnu; ka ei pea te oletama, et ma ei ole lasknud rohkem kirjutada.\n\n11 Sest ma käsin kõiki inimesi nii idas kui ka läänes ja nii põhjas kui ka lõunas ja meresaartel, et nad paneksid kirja sõnad, mida ma neile räägin; sest raamatute põhjal, mida kirjutatakse, ma mõistan kohut maailma üle, iga inimese üle tema tegude järgi vastavalt sellele, mis on kirjutatud.\n\n12 Sest vaata, ma räägin juutidele ja nad panevad selle kirja; ja ma räägin samuti nefilastele ja nemad panevad selle kirja; ja ma räägin samuti teistele Iisraeli koja suguharudele, keda ma olen ära juhtinud, ja nemad panevad selle kirja; ja ma räägin samuti kõikidele maailma rahvastele ja nemad panevad selle kirja.\n\n13 Ja sünnib, et juudid saavad nefilaste sõnad ja nefilased saavad juutide sõnad; ja nefilased ja juudid saavad Iisraeli kadunud suguharude sõnad; ja Iisraeli kadunud suguharud saavad nefilaste ja juutide sõnad.\n\n14 Ja sünnib, et minu rahvas, kes on Iisraeli kojast, kogutakse koju nende maavaldustele; ja samuti minu sõna kogutakse üheks. Ja ma näitan neile, kes sõdivad minu sõna vastu ja minu rahva vastu, kes on Iisraeli kojast, et mina olen Jumal ja et ma tegin Aabrahamiga lepingu, et ma pean meeles tema seemet igavesti.\n\n", "2-ne 30": "[center][font_size=26]30. peatükk[/font_size][/center]\n\n[i]Usulepöördunud paganad arvatakse ühte lepingurahvaga. Paljud laamanlased ja juudid usuvad sõna ja muutuvad meeldivateks. Iisrael taastatakse ja pahelised hävitatakse. Ligikaudu 559–545 eKr.[/i]\n\n1 Ja nüüd, vaadake, mu armsad vennad, ma tahan teile rääkida; sest mina, Nefi, ei taha lasta teil arvata, et teie olete õigemeelsemad, kui saavad olema paganad. Sest vaata, ilma Jumala käskudest kinnipidamiseta hukkute te kõik ühtviisi; ja nende sõnade pärast, mis on räägitud, pole teil tarvis arvata, et paganad saavad hävitatud sootuks.\n\n2 Sest vaata, ma ütlen teile, et nii paljud paganad, kes parandavad meelt, on Issanda lepingurahvas; ja nii paljud juudid, kes ei paranda meelt, on kõrvale heidetud; sest Issand ei sõlmi lepingut mitte kellegi muuga kui nendega, kes parandavad meelt ja usuvad tema Pojasse, kes on Iisraeli Püha.\n\n3 Ja nüüd, ma tahan natuke veel kuulutada prohvetlikult juutide ja paganate kohta. Sest pärast seda, kui see raamat, millest ma olen rääkinud, tuleb välja ja on kirjutatud paganatele ning uuesti kinni pitseeritud Issandale, usuvad paljud sõnu, mis on kirjutatud; ja nad viivad need edasi meie seemne jäägile.\n\n4 Ja siis meie seemne jääk saab meist teada, kuidas me Jeruusalemmast välja tulime ja et nad on juutide järglased.\n\n5 Ja Jeesuse Kristuse evangeeliumi kuulutatakse nende seas; mispärast, neile taastatakse teadmine nende esiisadest ja samuti teadmine Jeesusest Kristusest, mida teati nende esiisade seas.\n\n6 Ja siis nad rõõmustavad, sest nad saavad teada, et see on neile õnnistuseks Jumala käest; ja nende silmadelt hakkab langema pimeduse loor; ja ei möödu palju põlvkondi nende seas, kui neist on saanud puhas ja meeldiv rahvas.\n\n7 Ja sünnib, et juudid, kes on hajutatud, hakkavad samuti uskuma Kristusesse ja nad hakkavad maa palgel kogunema; ja kõik, kes usuvad Kristusesse, muutuvad samuti meeldivaks rahvaks.\n\n8 Ja sünnib, et Issand Jumal alustab oma tööd kõikide rahvuste, hõimude, keelte ja rahvaste seas, et täide viia oma rahva taastamine maa peal.\n\n9 Ja Issand Jumal mõistab õigemeelsusega kohut vaeste üle ja noomib võrdselt maailma tasaseid. Ja ta lööb oma suu vitsaga maad ja oma huulte hingeõhuga ta surmab pahelised.\n\n10 Sest kiirelt tuleb aeg, kui Issand Jumal põhjustab inimeste seas suure jaotuse ja pahelised ta hävitab; ja ta heidab armu oma rahvale, jah, olgu või nõnda, et ta peab hävitama pahelised tulega.\n\n11 Ja õigemeelsus on tal vööna niuetel ja ustavus vööna puusadel.\n\n12 Ja siis elab hunt koos tallega ja leopard magab kitsekese kõrval; ja vasikas ja noor lõvi ja nuumveis üheskoos; ning pisuke laps juhib neid.\n\n13 Ja lehm ja karu söövad koos karjamaal; nende pojad magavad üheskoos; ja lõvi sööb õlgi nagu veis.\n\n14 Ja imik mängib rästiku uru juures ja pisike laps paneb oma käe mürkmao pessa.\n\n15 Nad ei tee paha ega kahju kogu mu pühal mäel, sest maa on täis Issanda tundmist, nagu veed katavad merepõhja.\n\n16 Mispärast, kõikide rahvaste asjad tehakse teatavaks; jah, kõik asjad tehakse teatavaks inimlastele.\n\n17 Ei ole midagi salajast, mida ei ilmutataks; ei ole ühtki pimedusetööd, mis ei tuleks ilmsiks valguses; ja maa peal ei ole midagi pitseeritud, mida ei päästeta lahti.\n\n18 Mispärast, kõik asjad, mis on ilmutatud inimlastele, saavad sel päeval ilmutatud; ja Saatanal ei ole enam võimu inimlaste südamete üle pikaks ajaks. Ja nüüd, mu armsad vennad, ma teen oma sõnadele lõpu.\n\n", "2-ne 31": "[center][font_size=26]31. peatükk[/font_size][/center]\n\n[i]Nefi jutustab, miks Kristus ristiti. Inimesed peavad järgnema Kristusele, saama ristitud, saama Püha Vaimu ja pidama vastu lõpuni, et saada päästetud. Meeleparandus ja ristimine on väravaks kitsale ja ahtale teerajale. Igavese elu saavad need, kes pärast ristimist peavad kinni käskudest. Ligikaudu 559–545 eKr.[/i]\n\n1 Ja nüüd, mina, Nefi, lõpetan prohvetliku kuulutamise teile, mu armsad vennad. Ja ma saan kirjutada ainult mõnedest asjadest, mida ma tean, mis kindlasti sünnivad; ka ei saa ma kirjutada rohkemat kui mõned mu venna Jaakobi sõnad.\n\n2 Mispärast, piisab sellest, mis ma olen kirjutanud, peale mõne sõna, mis ma pean rääkima Kristuse õpetusest; mispärast, ma räägin teile selgelt vastavalt minu prohvetliku kuulutamise selgusele.\n\n3 Sest minu hing tunneb heameelt selgusest, sest niiviisi töötab Issand Jumal inimlaste seas. Sest Issand Jumal annab mõistmisele valgust, sest ta räägib inimestele vastavalt nende keelele ja nende mõistmisele.\n\n4 Mispärast, ma soovin, et te peaksite meeles, et ma olen rääkinud teile sellest prohvetist, keda Issand mulle näitas, kes ristib Jumala Talle, kes võtab ära maailma patud.\n\n5 Ja nüüd, kui Jumala Tall, tema, kes on püha, peab saama ristitud veega, et täita kogu õigemeelsust, oo, siis kui palju enam on vaja meile, kes me ei ole pühad, et meid ristitaks, jah, just nimelt veega!\n\n6 Ja nüüd, ma tahaksin teilt küsida, mu armsad vennad, mismoodi täitis Jumala Tall kogu õigemeelsuse, saades veega ristitud?\n\n7 Kas te ei tea, et ta oli püha? Aga sellele vaatamata tema, olles püha, näitab inimlastele, et vastavalt lihale ta alandab ennast Isa ees ja tunnistab Isale, et ta on temale sõnakuulelik tema käskudest kinnipidamisel.\n\n8 Mispärast, pärast seda, kui ta oli ristitud veega, laskus Püha Vaim ta peale tuvi kujul.\n\n9 Ja taas, see näitab inimlastele, kui kitsas on tee ja ahtake värav, mille kaudu nad peavad sisenema, tema näidates neile eeskuju.\n\n10 Ja ta ütles inimlastele: Järgnege mulle! Mispärast, mu armsad vennad, kas me saame järgneda Jeesusele, ilma et meil oleks tahtmist kinni pidada Isa käskudest?\n\n11 Ja Isa ütles: Parandage meelt, parandage meelt ja saage ristitud mu armastatud Poja nimel!\n\n12 Ja samuti, mulle tuli Poja hääl, öeldes: Sellele, kes on ristitud minu nimel, annab Isa Püha Vaimu nagu minule; mispärast, järgnege minule ja tehke seda, mida te olete näinud mind tegemas!\n\n13 Mispärast, mu armsad vennad, ma tean, et kui te järgnete Pojale kogu südamest ega tegutse Jumala ees silmakirjalikkuse ja pettusega, vaid tõsise kavatsusega, parandades meelt oma pattudest, tunnistades Isale, et te tahate võtta enda peale Kristuse nime ristimise kaudu – jah, järgnedes oma Issandale ja oma Päästjale vette vastavalt tema sõnale, vaata, siis te saate Püha Vaimu; jah, siis tuleb ristimine tule ja Püha Vaimuga; ja siis te saate rääkida inglite keeles ja hõisata ülistusi Iisraeli Pühale.\n\n14 Aga vaadake, mu armsad vennad, nõnda tuli Poja hääl minule, öeldes: Pärast seda, kui te olete meelt parandanud oma pattudest ja tunnistanud Isale vees ristimisega, et te tahate kinni pidada minu käskudest, ja olete saanud ristimise tule ja Püha Vaimuga ja saate rääkida uues keeles, jah, tõepoolest inglite keeles, ja kui te pärast seda peaksite mind eitama, oleks teile parem, kui te ei oleks mind tundnud.\n\n15 Ja ma kuulsin häält Isa juurest ütlemas: Jah, minu armsa sõnad on õiged ja ustavad. See, kes peab vastu lõpuni, see päästetakse.\n\n16 Ja nüüd, mu armsad vennad, ma tean seega, et kui inimene ei pea vastu lõpuni elava Jumala Poja eeskuju järgides, ei saa ta päästetud.\n\n17 Mispärast, tehke seda, mida ma olen teile rääkinud, mida ma olen näinud teie Issandat ja teie Lunastajat tegemas; sest mulle on seda näidatud sellel põhjusel, et te võiksite teada väravat, mille kaudu teil tuleb sisse astuda. Sest värav, mille kaudu teil tuleb sisse astuda, on meeleparandus ja ristimine veega; ja seejärel tuleb teie pattude andekssaamine tule ja Püha Vaimuga.\n\n18 Ja siis te olete sellel kitsal ja ahtal teerajal, mis viib igavesse ellu; jah, te olete astunud sisse värava kaudu; te olete teinud vastavalt Isa ja Poja käskudele; ja te olete saanud Püha Vaimu, kes tunnistab Isa ja Poja kohta, millega täitub tema antud lubadus, et kui te seda teerada pidi sisse astute, siis te selle ka saate.\n\n19 Ja nüüd, mu armsad vennad, pärast seda, kui te olete jõudnud sellele kitsale ja ahtale teerajale, ma tahaksin küsida, kas kõik on tehtud? Vaata, ma ütlen teile: Ei, sest te ei oleks jõudnud siiamaani muidu kui Kristuse sõna kaudu, vankumatu usuga temasse ja toetudes täielikult selle teenetele, kes on vägev päästma.\n\n20 Mispärast, te peate Kristuses püsivana edasi pürgima täiusliku lootuse sära ja armastusega Jumala ja kõikide inimeste vastu. Mispärast, kui te edasi pürgite, toitudes rõõmuga Kristuse sõnast, ning peate vastu lõpuni, vaata, nõnda ütleb Isa: Te saate igavese elu.\n\n21 Ja nüüd, vaadake, mu armsad vennad, see on see tee; ja taeva all ei ole antud ühtegi teist teed ega nime, mille kaudu inimene võib saada päästetud Jumala kuningriiki. Ja nüüd, vaata, see on Kristuse õpetus ning ainus ja õige õpetus Isast ja Pojast ja Pühast Vaimust, kes on üks Jumal ilma lõputa. Aamen.\n\n", "2-ne 32": "[center][font_size=26]32. peatükk[/font_size][/center]\n\n[i]Inglid räägivad Püha Vaimu väel. Inimesed peavad palvetama ja omandama enda jaoks teadmisi Pühalt Vaimult. Ligikaudu 559–545 eKr.[/i]\n\n1 Ja nüüd, vaadake, mu armsad vennad, ma eeldan, et te juurdlete mõningal määral oma südames selle üle, mida te peaksite tegema pärast seda, kui te olete sisenenud teed pidi. Aga vaadake, miks te juurdlete nende asjade üle oma südames?\n\n2 Kas te ei mäleta, et ma ütlesin teile, et pärast seda, kui te olete saanud Püha Vaimu, võite te rääkida inglite keeles? Ja nüüd, kuidas te võiksite rääkida inglite keeles muidu, kui Püha Vaimuga?\n\n3 Inglid räägivad Püha Vaimu väel; mispärast, nad räägivad Kristuse sõnu. Mispärast, ma ütlen teile: Toituge rõõmuga Kristuse sõnadest; sest vaata, Kristuse sõnad ütlevad teile kõik, mida te peate tegema.\n\n4 Mispärast, pärast seda, kui ma olen rääkinud need sõnad, kui te ei mõista neid, siis on see seepärast, et te ei küsi ega koputa; mispärast, teid ei ole toodud valgusesse, vaid te peate hukkuma pimeduses.\n\n5 Sest vaata, ma ütlen teile taas, et kui te sisenete teed pidi ja saate Püha Vaimu, siis see näitab teile kõik, mida te peate tegema.\n\n6 Vaata, see on Kristuse õpetus ja rohkem õpetust ei anta enne, kui ta ilmutab ennast teile lihas. Ja kui ta ilmutab end teile lihas, tuleb teil tähelepanelikult teha seda, mida ta teile ütleb.\n\n7 Ja nüüd, mina, Nefi, ei või rohkem öelda; Vaim takistab mind rääkimast ja mind on jäetud leinama inimeste uskmatuse ja pahelisuse ja teadmatuse ja kangekaelsuse pärast; sest nad ei taha otsida teadmist ega mõista suurt teadmist, kui see on neile antud selgusega, koguni nii selgelt, kui sõna saab olla.\n\n8 Ja nüüd, mu armsad vennad, ma tajun, et te juurdlete ikka veel oma südameis; ja mind kurvastab, et ma pean sellest asjast rääkima. Sest kui te võtaksite kuulda Vaimu, kes õpetab inimest palvetama, te teaksite, et te peate palvetama; sest halb vaim ei õpeta inimest palvetama, vaid õpetab teda, et ta ei pea palvetama.\n\n9 Ent vaadake, ma ütlen teile, et te peate alati palvetama ja mitte nõrkema; et te ei peaks tegema Issandale midagi, palvetamata kõigepealt Isa poole Kristuse nimel, et ta pühitseks teie tegevuse teie jaoks, et teie tegevus võiks olla teie hinge heaoluks.\n\n", "2-ne 33": "[center][font_size=26]33. peatükk[/font_size][/center]\n\n[i]Nefi sõnad on õiged. Need tunnistavad Kristusest. Need, kes usuvad Kristusesse, usuvad Nefi sõnadesse, mis seisavad kui tunnistaja kohtulaua ees. Ligikaudu 559–545 eKr.[/i]\n\n1 Ja nüüd, mina, Nefi, ei saa kirjutada kõiki asju, mida õpetati mu rahva seas; ega ole ma kirjas nii vägev kui kõnes; sest kui inimene kõneleb Püha Vaimu väel, siis kannab Püha Vaimu vägi selle inimlaste südameni.\n\n2 Aga vaata, on paljud, kes teevad oma südame Püha Vaimu vastu kõvaks, nii et sel ei ole neis kohta; mispärast, nad heidavad kõrvale paljud asjad, mis on kirjutatud, ja peavad neid eimillekski.\n\n3 Aga mina, Nefi, olen kirjutanud, mida ma olen kirjutanud, ja ma pean seda suureks väärtuseks ja eriti oma rahva jaoks. Sest ma palvetan pidevalt nende eest päeval ja minu silmad niisutavad nende pärast patja ööpimeduses; ja ma hüüan usus oma Jumala poole, ja ma tean, et ta kuuleb mu hüüdu.\n\n4 Ja ma tean, et Issand Jumal pühitseb mu palved minu rahva kasuks. Ja need sõnad, mida ma olen nõrkuses kirjutanud, tehakse neile tugevaks, sest see veenab neid tegema head; see annab neile teada nende isadest; ja see räägib Jeesusest ja veenab neid temasse uskuma ja lõpuni vastu pidama, mis on igavene elu.\n\n5 Ja see räägib valjult patu vastu vastavalt tõe selgusele; mispärast, ükski inimene ei ole vihane sõnade peale, mida ma olen kirjutanud, peale selle, kes on kuradi vaimust.\n\n6 Ma rõõmutsen selguse üle; ma rõõmutsen tõe üle; ma rõõmutsen oma Jeesuse üle, sest tema on lunastanud mu hinge põrgust.\n\n7 Mul on ligimesearmastus oma rahva vastu ja suur usk Kristusesse, et ma kohtan palju hingi määrdumatult tema kohtujärje ees.\n\n8 Mul on ligimesearmastus juutide vastu – ma ütlen juudid, sest ma mõtlen neid, kellest ma põlvnen.\n\n9 Mul on ka ligimesearmastus paganate vastu. Ent vaata, neist mitte kellegi suhtes ei saa mul olla lootust, kui nad ei saa lepitatud Kristusega ja ei astu sisse ahtast väravast ja ei kõnni kitsal teerajal, mis viib ellu, ning ei jätka sellel rajal kuni prooviaja päeva lõpuni.\n\n10 Ja nüüd, mu armsad vennad ja samuti juudid ja kõik te maa ääred, võtke kuulda neid sõnu ja uskuge Kristusesse; ja kui te ei usu neid sõnu, siis uskuge Kristusesse. Ja kui te usute Kristusesse, usute te nendesse sõnadesse, sest need on Kristuse sõnad ja ta on andnud need minule; ja need õpetavad kõiki inimesi, et nad peavad tegema head.\n\n11 Ja kui need ei ole mitte Kristuse sõnad, siis otsustage ise – sest Kristus näitab teile viimsel päeval väe ja suure hiilgusega, et need on tema sõnad; ja teie ja mina seisame näotsi tema kohtujärje ees; ja te saate teadma, et tema on käskinud mul neid asju kirjutada vaatamata minu nõrkusele.\n\n12 Ja ma palun Isa Kristuse nimel, et paljud meist, kui mitte kõik võiksid saada päästetud tema kuningriiki sel suurel ja viimsel päeval.\n\n13 Ja nüüd, mu armsad vennad, kõik need, kes on Iisraeli kojast, ja kõik te maa ääred, ma räägin teile nagu üks põrmust hüüdev hääl: Hüvasti, kuni saabub see suurpäev!\n\n14 Ja teie, kes te ei taha osa saada Jumala headusest ja lugu pidada juutide sõnadest ja ka minu sõnadest ja sõnadest, mis tulevad Jumala Talle suust, vaata, ma jätan teiega hüvasti igaveseks, sest need sõnad mõistavad teid viimsel päeval süüdi.\n\n15 Sest see, mis ma pitseerin maa peal, tuuakse teie vastu kohtulaua ees; sest nõnda on Issand mind käskinud ja ma pean kuuletuma. Aamen.\n\n", "jacob 1": "[center][font_size=26]Nefi venna Jaakobi raamat[/font_size][/center]\n\nTema jutluse sõnad tema vendadele. Ta ajab segadusse mehe, kes tahab kukutada Kristuse õpetust. Mõned sõnad Nefi rahva ajaloost.\n\n[center][font_size=26]1. peatükk[/font_size][/center]\n\n[i]Jaakob ja Joosep püüavad veenda inimesi uskuma Kristusesse ja kinni pidama tema käskudest. Nefi sureb. Nefilaste seas võimutseb pahelisus. Ligikaudu 544–421 eKr.[/i]\n\n1 Sest vaata, sündis, et viiskümmend ja viis aastat oli möödunud ajast, kui Lehhi lahkus Jeruusalemmast; mispärast, Nefi andis mulle, Jaakobile, käsu väikeste plaatide kohta, mille peale need asjad on uurendatud.\n\n2 Ja ta andis mulle, Jaakobile, käsu, et ma peaksin kirjutama nendele plaatidele mõned asjad, mida ma pean kõige hinnalisemaks; et ma ei peaks käsitlema – muidu kui pinnapealselt – selle rahva ajalugu, keda kutsutakse Nefi rahvaks.\n\n3 Sest ta ütles, et tema rahva ajalugu peaks olema uurendatud tema teistele plaatidele ja et ma peaksin hoidma neid plaate ja andma need edasi oma seemnele põlvest põlve.\n\n4 Ja kui tuleb ette jutlustamist, mis on püha, või ilmutust, mis on vägev, või prohvetlikku kuulutamist, siis nende peamised punktid tuleb mul uurendada nendele plaatidele ja käsitleda seda nendel nii palju kui võimalik Kristuse pärast ja meie rahva pärast.\n\n5 Sest usu ja suure ärevuse tõttu oli meile tõepoolest meie rahva kohta ilmsiks tehtud, mis peab neile sündima.\n\n6 Ja meil oli ka palju ilmutusi ja rohke prohvetliku kuulutamise vaim, mispärast, me teadsime Kristusest ja tema kuningriigist, mis peab tulema.\n\n7 Mispärast me nägime usinalt vaeva oma rahva seas, et me võiksime neid veenda tulema Kristuse juurde ja osa saama Jumala headusest; et nad võiksid pääseda tema rahusse; et mingil põhjusel ta oma vihas ei peaks vanduma, et nad ei pääse sinna, nii nagu nurina ajal kiusatuse päevil, kui Iisraeli lapsed olid kõnnumaal.\n\n8 Mispärast, annaks Jumal, et me võiksime veenda kõiki inimesi, et nad ei hakkaks vastu Jumalale ega ässitaks teda vihale, vaid et kõik inimesed usuksid Kristusesse ja peaksid silmas tema surma ja kannaksid tema risti ja taluksid maailma pilget; mispärast, mina, Jaakob, võtan endale kohustuse täita oma venna Nefi käsku.\n\n9 Nüüd, Nefi hakkas vanaks jääma ja mõistis, et ta peab varsti surema; mispärast, ta võidis nüüd ühe mehe kuningaks ja valitsejaks oma rahva üle vastavalt kuningate valitsemistele.\n\n10 Rahvas, kes oli Nefit üliväga armastanud, kuna ta oli olnud neile suureks kaitsjaks ja käsitanud neid kaitstes Laabani mõõka ning oli näinud kõik oma päevad vaeva nende heaolu nimel –\n\n11 mispärast, rahvas soovis tema nime meeles pidada. Ja igaühele, kes tuli valitsema tema asemel, andis rahvas nimeks teine Nefi, kolmas Nefi ja nii edasi vastavalt kuningate valitsemistele ja nõnda kutsus neid rahvas, ükskõik missugune nimi neil muidu oli.\n\n12 Ja sündis, et Nefi suri.\n\n13 Nüüd, inimesed, kes ei olnud laamanlased, olid nefilased; ometi nimetati neid nefilasteks, jaakoblasteks, jooseplasteks, soramlasteks, laamanlasteks, lemuellasteks ja ismaellasteks.\n\n14 Ent mina, Jaakob, ei erista neid edaspidi nende nimede järgi, vaid ma kutsun laamanlasteks neid, kes püüavad hävitada Nefi rahvast, ja neid, kes on Nefi vastu sõbralikud, kutsun ma nefilasteks ehk Nefi rahvaks vastavalt kuningate valitsemisele.\n\n15 Ja nüüd, sündis, et teise kuninga valitsemise ajal tegi Nefi rahvas oma südame kõvaks ja lubas endale omajagu pahelisi harjumusi nii nagu vana aja Taavet, soovides endale palju naisi ja liignaisi, ja samuti tema poeg Saalomon.\n\n16 Jah, ja nad hakkasid ka otsima palju kulda ja hõbedat ja olid mõningal määral uhkust täis.\n\n17 Mispärast mina, Jaakob, andsin neile need sõnad, kui ma õpetasin neid templis, olles esmalt saanud oma ülesande Issandalt.\n\n18 Sest mind, Jaakobit, ja minu venda Joosepit pühitseti selle rahva preestriteks ja õpetajateks Nefi käega.\n\n19 Ja me suurendasime oma ametit Issandale, võttes enesele vastutuse, võttes vastutamise rahva pattude eest enda peale, kui me ei õpeta nendele Jumala sõna kogu usinusega; mispärast, nähes vaeva kõigest väest, ei tuleks nende veri meie riiete peale; muidu tuleb nende veri meie riiete peale ja meid ei tunnistata viimsel päeval määrdumatuks.\n\n", "jacob 2": "[center][font_size=26]2. peatükk[/font_size][/center]\n\n[i]Jaakob mõistab hukka rikkusearmastuse, uhkuse ja voorusetuse. Inimesed võivad otsida rikkust oma kaasinimeste aitamiseks. Jaakob mõistab hukka volituseta mitmenaisepidamise. Issand tunneb heameelt naiste kõlbelisest puhtusest. Ligikaudu 544–421 eKr.[/i]\n\n1 Sõnad, mida Jaakob, Nefi vend, rääkis Nefi rahvale pärast Nefi surma:\n\n2 Nüüd, mu armsad vennad, mina, Jaakob, vastavalt vastutusele, mis lasub minul Jumala ees, täie tõsidusega oma ametit suurendada ja et ma võiksin puhastada oma riided teie pattudest, tulen ma üles templisse täna päeval, et ma võiksin kuulutada teile Jumala sõna.\n\n3 Ja te teate ise, et ma olen siiani olnud usin oma kutseametis, ent täna rõhub mind palju suurem soov ja mure teie hingede heaolu pärast, kui mul on olnud senini.\n\n4 Sest vaata, siiani olete te olnud kuulekad Issanda sõnale, mida ma olen teile andnud.\n\n5 Kuid vaata, võtke mind kuulda ja teadke, et taeva ja maa kõikvõimsa Looja abiga saan ma teile rääkida teie mõtetest, seda, kuidas te hakkate tegutsema patus, milline patt paistab minule väga jäle, jah, ja jäle Jumalale.\n\n6 Jah, see, et ma pean tunnistama teile teie südame pahelisusest, kurvastab mu hinge ja paneb mind häbiga mu Looja eest tagasi kohkuma.\n\n7 Ja samuti kurvastab mind see, et ma pean tarvitama teie suhtes nii palju teravaid sõnu teie naiste ja laste juuresolekul, kelledest paljude tunded on ülimalt õrnad ja puhtad ja hellad Jumala ees, mis on Jumalale meelepärane;\n\n8 ja ma arvan, et nad on tulnud siia üles, et kuulata Jumala meeldivat sõna, jah, sõna, mis parandab haavatud hinge.\n\n9 Mispärast, mu hinge rõhub see, et range käsu pärast, mille ma olen saanud Jumalalt, olen ma sunnitud manitsema teid vastavalt teie kuritegudele, et suurendada nende haavu, kes on juba haavatud, selle asemel, et neid lohutada ja nende haavad parandada; ja et neile, kes ei ole haavatud, on selle asemel, et toituda rõõmuga meeldivast Jumala sõnast, valmis pistodad, et läbi torgata nende hing ja haavata nende õrna meelt.\n\n10 Ent vaatamata ülesande suurusele pean ma tegema vastavalt Jumala rangele käsule ja rääkima teile teie pahelisusest ja jäledustest nende juuresolekul, kes on südamelt puhtad ja murtud südamega, ning Kõikvõimsa Jumala läbitungiva pilgu all.\n\n11 Mispärast, ma pean rääkima teile tõtt vastavalt Jumala sõna selgusele. Sest vaata, kui ma küsisin Issandalt, nii tuli sõna mulle, öeldes: Jaakob, mine homme üles templisse ja kuuluta sõna, mille ma sulle annan, sellele rahvale.\n\n12 Ja nüüd, vaadake, mu vennad, see on see sõna, mida ma teile kuulutan, et paljud teist on hakanud otsima kulda ja hõbedat ja kõiksugu kallihinnalisi metalle, millest see maa, mis on teile ja teie seemnele tõotatud maaks, kubiseb kõige külluslikumalt.\n\n13 Ja hoolitsuse käsi on teile naeratanud kõige meeldivamalt, nii et te olete saanud palju rikkust; ja kuna mõned teist on saanud rikkalikumalt kui teie vennad, siis te olete oma südames uhkust täis; ja te olete kangekaelsed ja upsakad oma rõivaste hinnalisuse pärast ja kiusate taga oma vendi, sest te arvate, et te olete nendest paremad.\n\n14 Ja nüüd, mu vennad, kas te arvate, et Jumal mõistab teid selles asjas õigeks? Vaadake, ma ütlen teile: Ei. Vaid ta mõistab teid süüdi, ja kui te jätkate visalt nendes asjades, siis tuleb tema kohtumõistmine kiiresti teie peale.\n\n15 Oo, et ta näitaks teile, et ta võib teid läbi torgata ja et üheainsa pilguga võib ta teid põrmu paisata!\n\n16 Oo, et ta vabastaks teid sellest süüteost ja jäledusest! Ja oo, et te kuulaksite tema käsusõnu ega laseks oma südame uhkusel hävitada oma hinge!\n\n17 Mõelge oma vendadele nagu enestele ja olge tuttavad kõigiga ja heldekäelised oma omandiga, et nemad võiksid olla rikkad nagu teiegi!\n\n18 Aga enne, kui te otsite rikkust, otsige Jumala kuningriiki!\n\n19 Ja pärast seda, kui te olete saanud lootuse Kristuses, te saate rikkust, kui te seda otsite; ja te otsite seda kavatsusega teha head – et riietada neid, kes alasti, et sööta näljaseid ja vabastada vange ning anda abi haigeile ja vaevatuile.\n\n20 Ja nüüd, mu vennad, ma olen rääkinud teile uhkusest; ja need teie seast, kes on vaevanud oma naabrit ja teda taga kiusanud, sest te olite oma südames uhked asjade pärast, mis Jumal on andnud teile, mida te ütlete selle kohta?\n\n21 Kas te ei arva, et niisugused asjad on jäledad temale, kes lõi kõik liha? Ja tema silmis on üks olevus sama väärtuslik kui teine. Ja kõik liha on põrmust; ja selsamal otstarbel on ta nad loonud, et nad peaksid kinni tema käskudest ja ülistaksid teda igavesti.\n\n22 Ja nüüd, ma lõpetan kõnelemise uhkusest. Ja kui ma ei peaks teile rääkima suuremast kuritööst, rõõmustaks mu süda teie pärast üliväga.\n\n23 Aga Jumala sõna rusub mind teie suuremate kuritööde pärast. Sest vaata, nõnda ütleb Issand: See rahvas hakkab kasvama süütegudes; nad ei mõista pühakirju, sest nad katsuvad vabandada oma hooramist sellega, mis on kirjutatud Taavetist ja tema pojast Saalomonist.\n\n24 Vaata, Taavetil ja Saalomonil oli tõepoolest palju naisi ja liignaisi, mis oli mulle jäledus, ütleb Issand.\n\n25 Mispärast, nõnda ütleb Issand: Ma olen oma käe väel juhtinud selle rahva välja Jeruusalemma maalt, et ma võiksin kasvatada endale üles õigemeelse oksa Joosepi niuete viljast.\n\n26 Mispärast, mina, Issand Jumal, ei lase sel rahval teha nagu need vanal ajal.\n\n27 Mispärast, mu vennad, kuulge mind ja võtke kuulda Issanda sõna: Sest ühelgi mehel teie seas ei tohi olla rohkem kui üks naine ja mitte ühtegi liignaist;\n\n28 sest mina, Issand Jumal, tunnen heameelt naiste kõlbelisest puhtusest. Ja hooramine on minu ees jäledus, nõnda ütleb Vägede Issand.\n\n29 Mispärast, pidagu see rahvas kinni minu käskudest, ütleb Vägede Issand, või saagu see maa nende pärast neetud.\n\n30 Sest kui ma tahan endale seemet üles kasvatada, ütleb Vägede Issand, annan ma oma rahvale käsu, ent muidu võtku nad kuulda neid asju.\n\n31 Sest vaata, mina, Issand, olen näinud muret ja kuulnud oma rahva tütarde leina Jeruusalemma maal, jah, ja kõikidel oma rahva maadel nende meeste pahelisuse ja jäleduste pärast.\n\n32 Ja ma ei lase sündida, ütleb Vägede Issand, et selle rahva kenade tütarde hüüded, kelle ma olen juhtinud välja Jeruusalemma maalt, tuleksid üles minule minu rahva meeste vastu, ütleb Vägede Issand.\n\n33 Sest nad ei juhi mu rahva tütreid vangidena ära nende õrnuse pärast, ilma et ma nuhtlen neid valusa needusega, koguni hävituseni välja; sest nad ei tohi hoorata nagu need vanal ajal, ütleb Vägede Issand.\n\n34 Ja nüüd, vaadake, mu vennad, te teate, et need käsud anti meie isale Lehhile; mispärast, te olete neid varem teadnud ja te olete sattunud suure süüdimõistmise alla, sest te olete teinud neid asju, mida te ei oleks pidanud tegema.\n\n35 Vaadake, te olete pannud toime suuremaid süütegusid kui meie vennad laamanlased. Te olete murdnud oma õrnade naiste südamed ja kaotanud oma laste usalduse oma halva eeskuju pärast nende ees; ja nende südamete nuuksed tõusevad üles Jumalale teie vastu. Ja Jumala sõna ranguse pärast, mis tuleb alla teie vastu, on paljud südamed surnud sügavatest haavadest läbistatutena.\n\n", "jacob 3": "[center][font_size=26]3. peatükk[/font_size][/center]\n\n[i]Südamelt puhtad saavad Jumala meeldiva sõna. Laamanlaste õigemeelsus ületab nefilaste oma. Jaakob hoiatab hooruse, kiimaluse ja kõikide pattude eest. Ligikaudu 544–421 eKr.[/i]\n\n1 Ent vaata, mina, Jaakob, tahan rääkida teile, kes te olete südamelt puhtad. Vaadake kindlameelselt Jumala poole ja palvetage tema poole ülimalt suure usuga, ja ta lohutab teid teie kannatustes ja kostab teie eest ning saadab õigluse alla nende peale, kes püüavad teid hävitada.\n\n2 Oo kõik teie, kes te olete südamelt puhtad, tõstke oma pea ja võtke vastu Jumala meeldiv sõna ja toituge rõõmuga tema armastusest, sest kui teie meel on kindel, võite te seda teha igavesti.\n\n3 Ent häda, häda teile, kes te ei ole südamelt puhtad, kes te olete tänasel päeval Jumala ees roojased, sest kui te ei paranda meelt, on see maa teie pärast neetud; ja laamanlased, kes ei ole roojased nagu teie, kuid on ometi neetud valusa needusega, annavad teile rooska koguni hävinguni välja.\n\n4 Ja kiirelt tuleb aeg, et kui te ei paranda meelt, saavad nad teie pärandmaa endale ja Issand Jumal juhib õigemeelsed teie seast ära.\n\n5 Vaadake, laamanlased, teie vennad, keda te vihkate nende roojasuse pärast ja needuse pärast, mis on tulnud nende nahale, on õigemeelsemad kui teie, sest nad ei ole unustanud Issanda käsku, mis anti meie isale – et neil võib olla vaid üks naine ja liignaisi mitte ühtegi ja nende seas ei tohi olla hooramist.\n\n6 Ja nüüd, nad jälgivad, et peavad sellest käsust kinni; mispärast, sellest käsust kinnipidamise tõttu Issand Jumal neid ei hävita, vaid on nende vastu halastav, ja ühel päeval saavad nad õnnistatud rahvaks.\n\n7 Vaata, nende mehed armastavad oma naisi ja nende naised armastavad oma mehi; nende mehed ja naised armastavad oma lapsi; ja nende uskmatus ja viha teie vastu on nende isade süütegude pärast; mispärast, kui palju paremad te olete neist oma suure Looja silmis?\n\n8 Oo mu vennad, ma kardan, et kui te ei paranda meelt oma pattudest, siis on nende nahk valgem kui teie oma, kui teid tuuakse koos nendega Jumala aujärje ette.\n\n9 Mispärast, ma annan teile käsu, mis on Jumala sõna, et te ei laimaks neid enam nende tumeda naha pärast ega laimaks neid nende roojasuse pärast, vaid pidage meeles endi roojasust ja meenutage, et nemad said roojaseks oma isade pärast.\n\n10 Mispärast, tuletage meelde oma lapsi, kuidas te olete kurvastanud nende südant eeskuju pärast, mille te olete neile seadnud; ja pidage samuti meeles, et oma roojasuse pärast võite te viia oma lapsed hävitusse ja nende patud kuhjatakse viimsel päeval teie pea peale.\n\n11 Oo mu vennad, võtke kuulda minu sõnu; äratage oma hinge võimed; raputage end, et te võiksite ärgata surmaunest, ja vabastage end põrgupiinadest, et teist ei saaks kuradi inglid, kes visatakse sellesse tule- ja väävlijärve, mis on teine surm.\n\n12 Ja nüüd, mina, Jaakob, rääkisin palju muid asju Nefi rahvale, hoiatades neid hooruse ja kiimaluse ja kõiksugu pattude eest, jutustades neile nende hirmsatest tagajärgedest.\n\n13 Ja mitte sajandikkugi selle rahva tegudest, kes on nüüd arvukaks kasvanud, ei saa nendele plaatidele kirjutada; aga palju nende tegudest on kirjutatud suurematele plaatidele, ja nende sõjad ja nende tülid ja nende kuningate valitsemised.\n\n14 Neid plaate kutsutakse Jaakobi plaatideks ja need on tehtud Nefi käega. Ja ma lakkan kõnelemast neid sõnu.\n\n", "jacob 4": "[center][font_size=26]4. peatükk[/font_size][/center]\n\n[i]Kõik prohvetid kummardasid Isa Kristuse nimel. Aabrahami Iisaki ohverdamine oli Jumala ja tema Ainusündinu võrdkuju. Inimesed peavad lepitama end Jumalaga Lepituse kaudu. Juudid hülgavad aluskivi. Ligikaudu 544–421 eKr.[/i]\n\n1 Nüüd, vaata, sündis, et mina, Jaakob, olles sõnas palju oma rahvast teeninud, (ja ma võin vaid veidi oma sõnadest kirja panna, kuna meie sõnade plaatidele uurendamine on raske) ja me teame, et see, mida me kirjutame plaatidele, peab jääma;\n\n2 aga ükskõik, mida me kirjutame millelegi muule kui plaatidele, peab hävima ja kaduma; aga me saame kirjutada plaatidele mõned sõnad, mis annavad meie lastele ja samuti meie armsatele vendadele vähesel määral teadmist meist ehk nende isadest –\n\n3 nüüd, selle üle me rõõmustame ja me näeme usinalt vaeva, et neid sõnu plaatidele uurendada, lootes, et meie armsad vennad ja me lapsed võtavad need vastu tänuliku südamega ja vaatavad neid, et nad võiksid rõõmu ja mitte kurbuse ega põlgusega saada teada oma esimestest vanematest.\n\n4 Sest selle kavatsusega me oleme need asjad kirja pannud, et nad võiksid teada, et me teadsime Kristusest ja meil oli lootus tema hiilgusele mitusada aastat enne tema tulekut; ja mitte ainult meil endil ei olnud lootus tema hiilgusele, vaid ka kõikidel nendel pühadel prohvetitel, kes olid enne meid.\n\n5 Vaata, nad uskusid Kristusesse ja kummardasid Isa tema nimel, ja ka meie kummardame Isa tema nimel. Ja selle kavatsusega me peame kinni Moosese seadusest, kuna see suunab meie hinge tema poole; ja sel põhjusel on see pühitsetud meile õigemeelsuseks, just nagu arvati Aabrahamile kõnnumaal tema sõnakuulelikkus Jumala käskudele oma poja Iisaki ohverdamisel, mis on Jumala ja tema Ainusündinud Poja võrdkuju.\n\n6 Mispärast, me uurime prohveteid ja meil on palju ilmutusi ning prohvetliku kuulutamise vaim; ja kuna meil on kõik need tunnistajad, saame me lootust ja meie usk muutub kõikumatuks, nii et me saame tõepoolest Jeesuse nimel käskida ja koguni puud kuuletuvad meile või mäed või mere lained.\n\n7 Ometi näitab Issand Jumal meile me nõrkusi, et me võiksime teada, et meil on vägi teha neid asju tema armust ja suurest alandumisest inimlasteni.\n\n8 Vaata, suured ja imepärased on Issanda tööd. Kui läbiuurimatud on tema saladuste sügavused; ja on võimatu, et inimene võiks välja uurida kõik tema teed. Ja ükski inimene ei tea tema teid muidu, kui et see oleks talle ilmutatud; mispärast, vennad, ärge põlake Jumala ilmutusi.\n\n9 Sest vaata, tema sõna väel tuli inimene maa pinnale, milline maa loodi tema sõna väel. Mispärast, kui nüüd Jumal oli võimeline rääkima ja maailm sai; ja rääkima ja inimene loodi; oo, miks siis mitte võimeline käskima maad või oma kätetööd selle pinnal oma tahtmist ja heaksarvamist mööda?\n\n10 Mispärast, vennad, ärge püüdke Issandale nõu anda, vaid saada nõu tema käest! Sest vaadake, te teate ise, et tema annab nõu tarkuses ja õigluses ja suures halastuses üle kõigi tema tööde.\n\n11 Mispärast, armsad vennad, saage lepitatud temaga Kristuse, tema ainusündinud Poja lepituse kaudu ja te võite saada osaks ülestõusmise vastavalt ülestõusmise väele, mis on Kristuses, ja olla esitatud Jumala ees kui Kristuse esikvili, omades usku ja saanud hea lootuse hiilgusele tema kaudu, enne kui ta end lihas ilmsiks teeb.\n\n12 Ja nüüd, armsad, ärge imestage, et ma räägin teile neid asju; sest miks mitte rääkida Kristuse lepitusest ja saada temast täiuslikku teadmist, samuti nagu saada teadmist ülestõusmisest ja tulevast maailmast?\n\n13 Vaadake, mu vennad, see, kes kuulutab prohvetlikult, kuulutagu inimestele mõistetavalt, sest Vaim räägib tõde ega valeta. Mispärast, see räägib asjadest, nagu need tõepoolest on, ja asjadest, nagu need tõepoolest saavad olema; mispärast, meie hingede päästmiseks on need asjad meile selgelt ilmsiks tehtud. Aga vaata, me ei ole ainsad tunnistajad nendest asjadest, sest Jumal rääkis neist ka vana aja prohvetitele.\n\n14 Aga vaata, juudid olid kangekaelne rahvas; ja nad põlgasid selguse sõnu ja tapsid prohvetid ja otsisid asju, mida nad ei võinud mõista. Mispärast, nende pimeduse pärast, milline pimedus tuli märgist möödavaatamisest, peavad nad tingimata langema, sest Jumal on nendelt ära võtnud oma selguse ja andnud neile palju asju, mida nad ei või mõista, sest nad soovisid seda. Ja kuna nad seda soovisid, on Jumal seda teinud, et nad komistaksid.\n\n15 Ja nüüd, Vaim juhib mind, Jaakobit, prohvetlikult kuulutama, sest Vaimu mõjutuse läbi, mis on minus, ma tajun, et juutide komistamise tõttu nad hülgavad kivi, millele nad võiksid ehitada ja omada kindlat alust.\n\n16 Aga vaata, vastavalt pühakirjadele saab see kivi suureks ja viimaseks ja ainukeseks kindlaks aluseks, millele juudid saavad ehitada.\n\n17 Ja nüüd, mu armsad, kuidas on see võimalik, et pärast seda, kui nad on hüljanud kindla aluse, saavad nad veel kunagi sellele ehitada, nii et sellest võiks saada nende nurgakivi?\n\n18 Vaadake, mu armsad vennad, ma avan teile selle saladuse, kui minu kindlust Vaimus mingil moel ei kõigutata ning ma ei komista, kuna olen teie pärast ülearu rahutu.\n\n", "jacob 5": "[center][font_size=26]5. peatükk[/font_size][/center]\n\n[i]Jaakob tsiteerib Seenost vääris- ja metsõlipuu mõistukujust. Need on Iisraeli ja paganate sarnased. Iisraeli hajutamine ja kogumine on ennustavalt kujutatud. Vihjeid tehakse nefilastele ja laamanlastele ja kogu Iisraeli kojale. Paganad poogitakse Iisraelisse. Lõpuks viinamägi põletatakse. Ligikaudu 544–421 eKr.[/i]\n\n1 Vaadake, mu vennad, kas te ei mäleta, et olete lugenud prohvet Seenose sõnu, mida ta rääkis Iisraeli kojale, öeldes:\n\n2 Võtke kuulda, oo Iisraeli koda, ja kuulge minu, Issanda prohveti sõnu!\n\n3 Sest vaata, nõnda ütleb Issand: Ma võrdlen sind, oo Iisraeli koda, otsekui väärisõlipuuga, mille mees võttis ja hoolitses selle eest oma viinamäel; ja see kasvas ja jäi vanaks ning hakkas kõdunema.\n\n4 Ja sündis, et viinamäe peremees läks välja ja nägi, et ta õlipuu hakkas kõdunema, ja ta ütles: Ma kärbin seda ja kaevan selle ümbert ja hoolitsen selle eest, et ehk ta siis ajab välja noori ja õrnu võrseid ja ei hävine.\n\n5 Ja sündis, et ta kärpis seda ja kaevas selle ümbert ja hoolitses selle eest vastavalt oma sõnale.\n\n6 Ja sündis, et paljude päevade pärast hakkas see mõningal määral noori ja õrnu võrseid ajama; aga vaata – puu latv hakkas surema.\n\n7 Ja sündis, et viinamäe peremees nägi seda ja ta ütles oma teenijale: Selle puu kaotamine kurvastab mind; mispärast, mine ja murra metsõlipuu oksi ja too need siia minule; ja me murrame ära need peamised oksad, mis hakkavad kuivama, ja viskame need tulle, et need ära põleksid.\n\n8 Ja vaata, ütleb viinamäe isand, ma võtan ära paljud nendest noortest ja õrnadest võrsetest ja poogin need, kuhu tahan; ja sellest pole midagi, kui on nõnda, et puu juur hävineb; ma võin endale hoida selle vilja; mispärast, ma võtan need noored ja õrnad võrsed ning poogin need, kuhu tahan.\n\n9 Võta sina metsõlipuu oksad ja poogi need nende asemele ja need, mis ma olen ära murdnud, viskan ma tulle ning põletan, et nad ei koormaks mu viinamäe pinnast.\n\n10 Ja sündis, et viinamäe isanda teenija tegi vastavalt viinamäe isanda sõnadele ja pookis külge metsõlipuu oksad.\n\n11 Ja viinamäe isand lasi selle ümbert kaevata ja seda kärpida ja selle eest hoolitseda, öeldes oma teenijale: Mind kurvastab, kui ma peaksin kaotama selle puu; mispärast, ma olen teinud seda, et ehk ma saan hoida selle juuri, et need ei hävine, et ma võiksin hoida neid endale.\n\n12 Mispärast, mine oma teed, vaata puu järele ja hoolitse ta eest vastavalt minu sõnadele!\n\n13 Ja need asetan ma oma viinamäe kõige madalamasse osasse, kuhu iganes ma tahan, see ei puutu sinusse; ja mina teen seda, et ma võiksin hoida endale puu loomulikud oksad; ja samuti, et ma võiksin endale nende viljad tulevaks aastaajaks tallele panna, sest see kurvastab mind, kui ma peaksin kaotama selle puu ja selle viljad.\n\n14 Ja sündis, et viinamäe isand läks oma teed ja peitis väärisõlipuu loomulikud oksad kõige madalamatesse viinamäe osadesse, mõned ühte ja mõned teise kohta oma tahtmist ja heaksarvamist mööda.\n\n15 Ja sündis, et möödus palju aega ja viinamäe isand ütles oma teenijale: Tule, lähme viinamäele, et me võiksime viinamäel tööd teha.\n\n16 Ja sündis, et viinamäe isand ja samuti teenija läksid viinamäele tööd tegema. Ja sündis, et teenija ütles oma isandale: Näe, vaata siia; vaata puud!\n\n17 Ja sündis, et viinamäe isand vaatas ja nägi puud, mille külge metsõlipuu oksad olid poogitud; ja see oli kasvanud ja hakanud vilja kandma. Ja ta nägi, et see oli hea ja selle vili sarnanes loomuliku viljaga.\n\n18 Ja ta ütles teenijale: Vaata, metsõlipuu oksad on imanud endasse niiskuse selle juurtest, nii et juur on toonud esile palju jõudu; ja selle juure suure jõu pärast on metsikud oksad kandnud väärt vilja. Nüüd, kui me ei oleks neid oksi külge pookinud, oleks see puu hävinud. Ja nüüd, vaata, ma panen tallele palju vilja, mis see puu on kandnud, ja selle vilja ma panen tallele tulevaks aastaajaks iseendale.\n\n19 Ja sündis, et viinamäe isand ütles teenijale: Tule, lähme viinamäe kõige madalamasse ossa ja vaatame, kas ka puu loomulikud oksad on palju vilja kandnud, nii et ma võiksin selle vilja endale tulevaks aastaajaks tallele panna.\n\n20 Ja sündis, et nad läksid sinna, kuhu isand oli peitnud puu loomulikud oksad, ja ta ütles teenijale: Vaata neid; ja ta nägi, et esimene oli kandnud palju vilja; ja ta nägi ka, et see oli hea. Ja ta ütles teenijale: Võta selle vili ja pane see tallele tulevaks aastaajaks, et ma võiksin hoida seda endale; sest vaata, ütles ta, ma olen nii pikka aega selle eest hoolitsenud ja see on kandnud palju vilja.\n\n21 Ja sündis, et teenija ütles oma peremehele: Kuidas see sündis, et sa tulid siia seda puud või seda puu oksa istutama? Sest vaata, see oli kõige viletsam koht kogu viinamäel!\n\n22 Ja viinamäe isand ütles temale: Ära anna mulle nõu; ma teadsin, et see oli üks vilets maatükk; mispärast, ma ütlesin sulle: Ma olen hoolitsenud selle eest nii pikka aega ja sa näed, et see on kandnud palju vilja.\n\n23 Ja sündis, et viinamäe isand ütles oma teenijale: Vaata siia; vaata, ma olen istutanud veel teisegi puuoksa; ja sa tead, et see koht maast oli viletsam kui esimene. Aga vaata puud. Ma olen hoolitsenud selle eest nii pikka aega ja see on kandnud palju vilja; seepärast, korja see kokku ja pane tallele tulevaks aastaajaks, et ma võin hoida seda endale.\n\n24 Ja sündis, et viinamäe isand ütles taas oma teenijale: Vaata siia ja näe veel ühte oksa, mille ma olen istutanud; vaata, ka selle eest olen ma hoolitsenud ja see on vilja kandnud.\n\n25 Ja ta ütles teenijale: Vaata siia ja näe seda viimast! Vaata, selle olen ma istutanud heale maatükile ja ma olen hoolitsenud selle eest nii pikka aega, ja ainult osa puust on kandnud väärt vilja ja teine osa puust on kandnud metsikut vilja; vaata, ma olen hoolitsenud selle puu eest nagu teistegi eest.\n\n26 Ja sündis, et viinamäe isand ütles teenijale: Murra ära need oksad, mis ei ole kandnud head vilja, ja viska need tulle!\n\n27 Aga vaata, teenija ütles temale: Kärbime seda ja kaevame selle ümbert ja hoolitseme selle eest pisut kauem, et ehk kannab see sinule head vilja, et sa saaksid panna seda tallele tulevikuks.\n\n28 Ja sündis, et viinamäe isand ja viinamäe isanda teenija hoolitsesid kogu viinamäe vilja eest.\n\n29 Ja sündis, et hulk aega oli möödunud ja viinamäe isand ütles oma teenijale: Tule, lähme viinamäele, et võiksime taas viinamäel tööd teha! Sest vaata, aeg läheneb ja lõpp tuleb varsti; mispärast, ma pean endale vilja tulevaks ajaks tallele panema.\n\n30 Ja sündis, et viinamäe isand ja teenija läksid viinamäele ja nad jõudsid puu juurde, mille loomulikud oksad olid ära murtud ja metsikud oksad olid asemele poogitud; ja vaata, puu oli kõiksugu viljade all lookas!\n\n31 Ja sündis, et viinamäe isand maitses vilju, igat sorti vastavalt selle hulgale. Ja viinamäe isand ütles: Vaata, kogu selle pika aja oleme me hoolitsenud selle puu eest ja ma olen endale tulevikuks tallele pannud palju vilja.\n\n32 Aga vaata, seekord on see kandnud palju vilja ja mitte ükski neist pole hea. Ja vaata, seal on kõiksugu halbu vilju; ja mul ei ole sellest mingit kasu hoolimata kõigest meie vaevast; ja nüüd, mind kurvastaks, kui peaksin selle puu kaotama.\n\n33 Ja viinamäe isand ütles teenijale: Mida me teeme puuga, et ma võiksin taas hoida sellest endale head vilja?\n\n34 Ja teenija ütles oma peremehele: Vaata, kuna sa pookisid külge metsõlipuu oksad, on need toitnud juuri, nii et need on elus ega ole mitte hävinud; mispärast sa näed, et need on veel head.\n\n35 Ja sündis, et viinamäe isand ütles oma teenijale: Mul pole sellest puust mingit kasu ja mul pole selle juurtest mingit kasu seni, kuni see kannab halba vilja.\n\n36 Ometi ma tean, et juured on head, ja omal eesmärgil olen ma neid hoidnud; ja oma suure tugevuse tõttu on need seni kandnud metspuu okstel head vilja.\n\n37 Ent vaata, metsikud oksad on kasvanud ja puu juurte üle võimust võtnud; ja seepärast, et metsikud oksad on üle kasvanud puu juurtest, on see kandnud palju halba vilja; ja seepärast, et see on kandnud nii palju halba vilja, sa näed, et see hakkab hävima ja on peagi küps tulleviskamiseks, kui me ei tee sellega midagi, et seda hoida.\n\n38 Ja sündis, et viinamäe isand ütles oma teenijale: Mingem alla kõige madalamatesse viinamäe osadesse ja vaatame, kas loomulikud oksad on samuti kandnud halba vilja!\n\n39 Ja sündis, et nad läksid alla kõige madalamatesse viinamäe osadesse. Ja sündis, et nad nägid, et loomulike okste vili oli samuti rikutud; jah, esimese ja teise ja samuti viimase, ja nad olid kõik rikutud.\n\n40 Ja viimase puu metsik vili oli üle kasvanud puu sellest osast, mis kandis head vilja, kuni selleni välja, et see oks kuivas ja suri.\n\n41 Ja sündis, et viinamäe isand nuttis ja ütles teenijale: Mida rohkemat ma oleksin saanud oma viinamäe heaks teha?\n\n42 Vaata, ma teadsin, et kõik viinamäe vili peale nende on rikutud. Ja nüüd, need, mis kandsid ükskord head vilja, on samuti rikutud; ja nüüd, ükski mu viinamäe puu ei kõlba millekski muuks kui maharaiumiseks ja tulleviskamiseks.\n\n43 Ja vaata seda viimast, mille oks on kuivanud, mille ma istutasin heale maatükile; jah, nimelt sellele, mis oli kõikidest minu viinamäe maatükkidest parim!\n\n44 Ja sa nägid, et ma samuti lõikasin maha selle, mis koormas seda maatükki, et ma võiksin istutada selle puu selle asemele.\n\n45 Ja sa nägid, et osa sellest kandis head vilja ja osa sellest kandis metsikut vilja; ja kuna ma ei murdnud selle oksi ega visanud neid tulle, vaata, need on võtnud võimust hea oksa üle, nii et see on kuivanud.\n\n46 Ja nüüd, vaata, vaatamata kõigele hoolele, mis me oleme kandnud minu viinamäe eest, on selle puud rikutud, nii et need ei kanna head vilja; ja ma olen lootnud neid hoida, et endale tulevikuks selle vilja tallele panna. Aga vaata, need on saanud metsõlipuu sarnaseks ja need ei vääri muud kui maharaiumist ja tulleviskamist; ja nende kaotamine kurvastab mind.\n\n47 Aga mida rohkemat ma oleksin saanud oma viinamäel teha? Kas ma olen langetanud käe, et ma pole selle eest hoolitsenud? Ei, ma olen selle eest hoolitsenud ja ma olen selle ümbert kaevanud ja ma olen seda kärpinud ja ma olen seda väetanud; ja mu käsi on olnud välja sirutatud peaaegu päev läbi, ja lõpp läheneb. Ja mind kurvastab, et ma pean maha raiuma kõik oma viinamäe puud ja viskama need tulle, et need põletada. Kes see on, kes mu viinamäe ära rikkus?\n\n48 Ja sündis, et teenija ütles oma peremehele: Kas see ei ole mitte sinu viinamäe puude kõrgus – kas mitte oksad ei ole üle kasvanud juurtest, mis on head? Ja kuna oksad kasvasid üle oma juurtest, vaata, need kasvasid kiiremini, kui juurtel oli jõudu, võttes jõu enesele. Vaata, ma ütlen: Kas see ei ole põhjuseks, miks sinu viinamäe puud on rikutud?\n\n49 Ja sündis, et viinamäe isand ütles teenijale: Mingem ja raiugem maha viinamäe puud ning visakem need tulle, et need ei koormaks mu viinamäe pinnast, sest ma olen teinud kõik. Mida rohkemat ma oleksin saanud oma viinamäe heaks teha?\n\n50 Aga vaata, teenija ütles viinamäe isandale: Heida sellele veel veidi armu!\n\n51 Ja isand ütles: Jah, ma heidan sellele veel veidi armu, sest mu viinamäe puude kaotamine kurvastab mind.\n\n52 Mispärast, võtkem nende oksi, mis ma istutasin oma viinamäe kõige madalamasse ossa, ja pookigem need puusse, millest need pärinesid, ja lõigakem puu küljest ära need oksad, mille vili on kõige kibedam, ja pookigem puu loomulikud oksad nende asemele.\n\n53 Ja seda ma teen, et puu ei häviks, et ehk ma võin hoida endale selle juuri omal eesmärgil.\n\n54 Ja vaata, loomulike okstega puu juured, mis ma istutasin, kuhu tahtsin, on veel elus; mispärast, et ma võiksin hoida neid samuti omal eesmärgil, ma võtan selle puu oksi ja poogin need nende külge. Jah, ma poogin nende külge nende emapuu oksad, et ma võiksin hoida ka juured iseendale, et kui need on küllalt tugevad, siis ehk võivad need kanda mulle head vilja ja ma võin siiski rõõmutseda oma viinamäe vilja üle.\n\n55 Ja sündis, et nad võtsid loomulikust puust, mis oli muutunud metsikuks, ja pookisid loomulike puude külge, mis olid samuti muutunud metsikuks.\n\n56 Ja nad võtsid ka loomulikest puudest, mis olid muutunud metsikuks, ja pookisid nende emapuu külge.\n\n57 Ja viinamäe isand ütles teenijale: Ära murra puudelt muid metsikuid oksi kui vaid kõige kibedamaid; ja nende külge poogi vastavalt sellele, mis ma olen ütelnud!\n\n58 Ja me hoolitseme taas viinamäe puude eest; me kärbime nende oksi ja murrame puude küljest need oksad, mis on küpsed, mis peavad hävima, ja viskame need tulle.\n\n59 Ja seda ma teen, et ehk saavad selle juured jõudu, kuna need on head, ja et okste vahetamisega hea võiks saada võitu halva üle.\n\n60 Ja sellepärast olen ma hoidnud loomulikke oksi ja nende juuri, ja kuna ma olen pookinud loomulikud oksad taas nende emapuu külge ja hoidnud nende emapuu juuri, et ehk võiksid mu viinamäe puud taas kanda head vilja, ja et ma võiksin taas rõõmu tunda oma viinamäe viljast, ja et ehk ma võiksin üliväga rõõmustada, et ma olen hoidnud alles esikvilja juured ja oksad –\n\n61 mispärast, mine ja kutsu teenijad, et me võiksime usinasti kogu jõust viinamäel vaeva näha, et võiksime valmistada tee, et võiksin taas lasta kasvada loomulikul viljal, milline loomulik vili on hea ja kõikidest teistest viljadest kõige hinnalisem.\n\n62 Mispärast, mingem ja nähkem kogu jõust vaeva sel viimasel korral, sest vaata, lõpp läheneb ja see on viimane kord, kui ma kärbin oma viinamäge.\n\n63 Poogi külge oksad; alusta viimastest, et need võiksid olla esimesed, ja et esimesed võiksid olla viimased; ja kaeva puude ümbert, nii vanade kui ka noorte, esimeste ja viimaste; ja viimaste ja esimeste, nii et kõik võiksid saada veel üks kord hooldatud viimast korda.\n\n64 Mispärast, kaeva nende ümbert ja kärbi neid ja väeta neid veel üks kord – viimast korda, sest lõpp läheneb! Ja kui nõnda on, et need viimased poogitud kasvavad ja kannavad loomulikku vilja, siis valmistage nendele tee, et need võiksid kasvada.\n\n65 Ja kui need hakkavad kasvama, siis eemaldage oksad, mis kannavad kibedat vilja vastavalt heade tugevusele ja suurusele; ja ärge eemaldage kõiki halbu oksi korraga, et juured ei oleks liiga tugevad poogitu jaoks ja see poogitu häviks ja ma kaotan oma viinamäe puud.\n\n66 Sest oma viinamäe puude kaotamine kurvastab mind; mispärast puhastage ära halvad vastavalt sellele, nagu head kasvavad, nii et juur ja latv võivad olla võrdse jõuga, kuni head ületavad halvad ja halvad on maha raiutud ja tulle visatud, et need ei koormaks mu viinamäe pinnast; ja nõnda ma pühin ära halva oma viinamäelt.\n\n67 Ja loomuliku puu oksad ma poogin taas loomuliku puu külge.\n\n68 Ja loomuliku puu oksad ma poogin loomuliku puu okste külge ja nõnda ma toon nad taas kokku, et nad kannaksid loomulikku vilja ja saaksid üheks.\n\n69 Ja halvad visatakse ära; jah, nimelt välja kogu mu viinamäe alalt, sest vaata, ma kärbin oma viinamäge ainult see üks kord.\n\n70 Ja sündis, et viinamäe isand saatis oma teenija ja teenija läks ja tegi nii, nagu isand oli teda käskinud, ja ta tõi teisi teenijaid; ja neid oli vähe.\n\n71 Ja viinamäe isand ütles neile: Minge ja nähke viinamäel vaeva kogu jõust! Sest vaadake, see on viimane kord, kui ma hoolitsen oma viinamäe eest, sest lõpp on peaaegu käes ja järgmine aastaaeg tuleb kiiresti; ja kui te näete koos minuga vaeva kogu jõust, siis on teil rõõmu viljast, mille ma panen endale tallele ajaks, mis varsti saabub.\n\n72 Ja sündis, et teenijad läksid ja nägid kogu jõust vaeva; ja viinamäe isand nägi samuti vaeva koos nendega ja nad kuuletusid viinamäe isanda käskudele kõigis asjus.\n\n73 Ja viinamäel hakkas taas olema loomulikku vilja ning loomulikud oksad hakkasid kasvama ja edenema ülimalt hästi; ja metsikuid oksi hakati ära murdma ja ära viskama; ja nad hoidsid puu juurt ja latva võrdsena vastavalt selle jõule.\n\n74 Ja nõnda nad tegid usinalt tööd viinamäe isanda käskude järgi seni, kuni halvad said viinamäelt välja heidetud ja isand oli hoidnud endale puud, mis kandsid loomulikku vilja; ja neist sai kui üks tervik ja viljad olid võrdsed ja viinamäe isand oli hoidnud endale loomuliku vilja, mis oli temale kõige hinnalisem algusest peale.\n\n75 Ja sündis, et kui viinamäe isand nägi, et tema vili on hea ja et tema viinamägi ei ole enam rikutud, kutsus ta kokku oma teenijad ja ütles neile: Vaadake, viimast korda oleme me hoolitsenud mu viinamäe eest ja te näete, et ma olen teinud oma tahtmist mööda ja olen hoidnud alles loomuliku vilja, mis on hea, otsekui see oli alguses. Ja õnnistatud olete teie, kuna te olete töötanud usinalt koos minuga mu viinamäel ja olete pidanud kinni mu käskudest ja olete toonud mulle taas loomulikku vilja, et mu viinamägi ei ole enam rikutud ja halb on minema heidetud; vaadake, tänu mu viinamäe viljale saate te rõõmustama koos minuga.\n\n76 Sest vaata, pikaks ajaks panen ma endale tallele oma viinamäe vilja järgmiseks aastaajaks, mis tuleb kiiresti; ja viimast korda olen ma hoolitsenud oma viinamäe eest ja kärpinud seda ja kaevanud seda ning väetanud seda; mispärast ma panen endale tallele vilja pikaks ajaks vastavalt sellele, mis ma olen rääkinud.\n\n77 Ja kui tuleb aeg, et mu viinamäele tuleb taas halb vili, siis lasen ma nii hea kui ka halva kokku korjata; ja hea vilja hoian ma endale ja halva viskan ma ära selle omasse paika. Ja siis tuleb see aastaaeg ja lõpp ja ma lasen oma viinamäe põletada tulega.\n\n", "jacob 6": "[center][font_size=26]6. peatükk[/font_size][/center]\n\n[i]Issand saab viimsetel päevadel Iisraeli tagasi. Maailm põletatakse tulega. Inimesed peavad järgnema Kristusele, et vältida tule- ja väävlijärve. Ligikaudu 544–421 eKr.[/i]\n\n1 Ja nüüd, vaadake, mu vennad, nagu ma teile ütlesin, et ma kuulutan prohvetlikult; vaadake, see on minu prohvetlik kuulutus – et asjad, mida prohvet Seenos rääkis Iisraeli kojast, milles ta võrdles neid väärisõlipuuga, peavad kindlasti sündima.\n\n2 Ja päev, mil ta teist korda taas oma rahva tagasisaamiseks käe välja sirutab, on päev, jah, nimelt viimane kord, kui Issanda teenijad lähevad välja tema väes, et hoolitseda ja kärpida tema viinamäge; ja pärast seda tuleb varsti lõpp.\n\n3 Ja kui õnnistatud on need, kes on teinud usinalt tööd tema viinamäel; ja kui neetud on need, kes visatakse välja nende omasse kohta! Ja maailm põletatakse tulega.\n\n4 Ja kui halastav on meie Jumal meie vastu, sest ta peab meeles Iisraeli koda, nii juuri kui ka oksi, ja tema käed on olnud päev läbi nende poole sirutatud; ja nad on kangekaelne ja puiklev rahvas; kuid kõik, kes ei tee oma südant kõvaks, saavad päästetud Jumala kuningriiki.\n\n5 Mispärast, mu armsad vennad, ma anun teid tõesõnu, et te parandaksite meelt ja tuleksite kogu südamest ja hoiaksite Jumala poole, nii nagu tema hoiab teie poole. Ja ärge tehke oma südant kõvaks, kui ta halastav käsivars on välja sirutatud teie poole päeva valguses.\n\n6 Jah, täna, kui te kuulete tema häält, ärge tehke oma südant kõvaks, sest miks te tahate surra?\n\n7 Sest vaadake, pärast seda, kui teid on toidetud Jumala hea sõnaga päev läbi, kas te kannate siis halba vilja, et teid peab maha raiuma ja tulle viskama?\n\n8 Vaadake, kas te hülgate need sõnad? Kas te hülgate prohvetite sõnad; ja kas te hülgate kõik sõnad, mis on räägitud Kristusest, pärast seda, kui nii paljud on rääkinud temast, ja eitate Kristuse head sõna ja Jumala väge ja Püha Vaimu andi ja summutate Püha Vaimu ja pilkate suurt lunastusplaani, mis on valmistatud teie jaoks?\n\n9 Kas te ei tea, et kui te teete neid asju, siis lunastuse ja ülestõusmise vägi, mis on Kristuses, toob teid seisma häbi ja hirmsa süüga Jumala kohtulaua ette?\n\n10 Ja vastavalt õigluse väele, sest õiglust ei saa eitada, te peate ära minema sellesse tule- ja väävlijärve, mille leegid on kustutamatud ja mille suits tõuseb üles igavesest ajast igavesti, milline tule- ja väävlijärv on lõputu piin.\n\n11 Oo, siis, mu armsad vennad, parandage meelt ja sisenege kitsast väravast ning jätkake teerajal, mis on ahtake, kuni te saate igavese elu!\n\n12 Oo, olge targad; mida rohkemat saan ma öelda?\n\n13 Lõpuks, ma jätan teiega hüvasti, kuni kohtan teid Jumala meeldiva kohtulaua ees, milline kohtulaud lööb pahelisi kohutava õuduse ja hirmuga. Aamen.\n\n", "jacob 7": "[center][font_size=26]7. peatükk[/font_size][/center]\n\n[i]Serem eitab Kristust, vaidleb Jaakobiga, nõuab tunnustähte ja teda lüüakse Jumalast. Kõik prohvetid on rääkinud Kristusest ja tema lepitusest. Nefilased elasid üle oma päevad nagu rändajad, viletsuses sündinuna ja laamanlaste vihaalusena. Ligikaudu 544–421 eKr.[/i]\n\n1 Ja nüüd, sündis, et pärast mõne aasta möödumist tuli Nefi rahva sekka mees, kelle nimi oli Serem.\n\n2 Ja sündis, et ta hakkas rahva seas jutlustama ja neile kuulutama, et Kristust ei tule. Ja ta jutlustas palju asju, mis rahvale meeldis, ja ta tegi seda, et ta võiks kukutada Kristuse õpetust.\n\n3 Ja ta tegi usinalt tööd, et ta võiks juhtida inimeste südameid eksiteele, nii et ta eksitas mitmeid südameid; ja teades, et minul, Jaakobil, on usk Kristusesse, kes tuleb, otsis ta sageli võimalust, et ta saaks minu juurde tulla.\n\n4 Ja ta oli õpetatud, nii et tal oli täiuslik teadmine inimeste keelest; mispärast, ta võis kasutada palju meelitusi ja suurt kõne võimu vastavalt kuradi võimule.\n\n5 Ja ta lootis kõigutada minu usku hoolimata paljudest ilmutustest ja paljudest asjadest, mis ma olin selle kõige kohta näinud, sest ma olin tõepoolest näinud ingleid ja nad olid mind teeninud. Ja samuti olin ma kuulnud Issanda häält mulle aeg-ajalt rääkimas tõeliste sõnadega; mispärast, mind ei saanud kõigutada.\n\n6 Ja sündis, et ta tuli minu juurde ja rääkis minuga sel viisil, öeldes: Vend Jaakob, ma olen palju otsinud võimalust, et sinuga rääkida, sest ma olen kuulnud ja ka tean, et sa käid üsna palju ringi, jutlustades seda, mida te nimetate evangeeliumiks või Kristuse õpetuseks.\n\n7 Ja sa oled eksiteele juhtinud suure osa sellest rahvast, et nad moonutavad Jumala õiget teed ega täida Moosese seadust, mis on õige tee; ja nad pööravad Moosese seaduse mingi isiku kummardamiseks, kes, nagu te ütlete, tuleb mitmesaja aasta pärast. Ja nüüd, vaata, mina, Serem, teatan sulle, et see on Jumala pilkamine, sest ükski inimene ei tea niisugustest asjadest, sest ta ei saa rääkida tulevastest asjadest. Ja niiviisi vaidles Serem minuga.\n\n8 Aga vaata, Issand Jumal valas minu hinge oma Vaimu, nii et ma ajasin ta kõikides tema sõnades segadusse.\n\n9 Ja ma ütlesin temale: Kas sa eitad Kristust, kes tuleb? Ja ta ütles: Kui Kristus oleks olemas, ma ei salgaks teda; aga ma tean, et Kristust ei ole ega ole olnud ega saa kunagi olema.\n\n10 Ja ma ütlesin temale: Kas sa usud pühakirju? Ja ta ütles: Jah.\n\n11 Ja ma ütlesin temale: Siis sa ei mõista neid, sest nad tõepoolest tunnistavad Kristusest. Vaata, ma ütlen sulle, et ükski prohvetitest ei ole kirjutanud ega prohvetlikult kuulutanud ilma sellest Kristusest rääkimata.\n\n12 Ja see ei ole kõik – see on minule ilmsiks tehtud, sest ma olen kuulnud ja näinud, ja see on ka minule ilmsiks tehtud Püha Vaimu väel; mispärast, ma tean, et kui mingit lepitust ei oleks, siis terve inimkond peab olema kadunud.\n\n13 Ja sündis, et ta ütles mulle: Näita mulle tunnustähte selle Püha Vaimu väel, millest sa nii palju tead!\n\n14 Ja ma ütlesin temale: Kes ma selline olen, et peaksin kiusama Jumalat, et näidata sulle tunnustähte sellest, mis on tõsi, ja sa tead seda? Siiski sa tahad seda salata, sest sa oled kuradist. Ometi sündigu mitte minu tahtmine, vaid kui Jumal sind lööb, siis olgu see sinule tunnustäheks, et tal on võim nii taevas kui ka maa peal ja samuti, et Kristus tuleb. Ja sündigu sinu tahtmine, oo Issand, ja mitte minu!\n\n15 Ja sündis, et kui mina, Jaakob, olin rääkinud need sõnad, tuli tema peale Issanda vägi, nii et ta langes maha. Ja sündis, et tema eest hoolitseti mitmeid päevi.\n\n16 Ja sündis, et ta ütles rahvale: Kogunege homme, sest ma suren; mispärast, ma tahan rääkida rahvale enne, kui ma suren.\n\n17 Ja sündis, et järgmisel päeval oli rahvahulk kogunenud kokku, ja ta rääkis neile selgelt ja eitas seda, mida ta oli neile õpetanud, ja tunnistas Kristusest ja Püha Vaimu väest ning inglite teenimisest.\n\n18 Ja ta rääkis neile selgelt, et ta oli kuradi võimust petetud. Ja ta rääkis põrgust ja igavikust ning igavesest karistusest.\n\n19 Ja ta ütles: Ma kardan, et ma olen teinud andeksandmatut pattu, sest ma olen valetanud Jumalale; sest ma eitasin Kristust ja ütlesin, et ma uskusin pühakirju; ja need tõepoolest tunnistavad temast. Ja kuna ma olen nõnda valetanud Jumalale, kardan ma väga, et minu olukord on hirmus; aga ma tunnistan üles Jumalale.\n\n20 Ja sündis, et kui ta oli öelnud need sõnad, ta ei saanud enam rääkida ja heitis hinge.\n\n21 Ja kui rahvahulk oli tunnistajaks, et ta rääkis neid asju, kui ta oli hinge heitmas, olid nad ülimalt hämmastunud, nii et Jumala vägi laskus nende peale ja vallutas nad nii, et nad langesid maha.\n\n22 Nüüd, see oli mulle, Jaakobile, meele järele, sest ma olin palunud seda oma Isalt, kes on taevas; sest ta oli kuulnud mu hüüdmist ja vastanud mu palvele.\n\n23 Ja sündis, et rahu ja Jumala armastus olid taas taastatud rahva seas ning nad uurisid pühakirju ega võtnud enam kuulda selle pahelise mehe sõnu.\n\n24 Ja sündis, et palju vahendeid oli leiutatud laamanlaste tagasivõitmiseks ja taastamiseks tõe tundmisele, aga see kõik oli asjatu, sest nemad tundsid heameelt sõdadest ja verevalamisest ja nende viha meie, nende vendade vastu, oli igavene. Ja nad püüdsid meid lakkamatult relva jõuga hävitada.\n\n25 Mispärast, Nefi rahvas kindlustas end nende vastu relvadega ja kogu oma jõuga, usaldades Jumalat ja oma päästekaljut, mispärast, nad olid seni oma vaenlaste võitjad.\n\n26 Ja sündis, et mina, Jaakob, hakkasin vanaks jääma, ja selle rahva ülestähendusi kirjutatakse Nefi teistele plaatidele, mispärast, ma lõpetan selle ülestähenduse, teatades, et ma olen kirjutanud vastavalt oma parimale teadmisele, öeldes, et meie aeg on möödunud ja ka meie elu möödus, nagu see oleks olnud unenägu, meie olles üksildane ja tõsine rahvas, rändurid, Jeruusalemmast välja aetud, sündinud viletsuses kõnnumaal ja oma vendade vihaalused, mis põhjustas sõdu ja tülisid; mispärast, me veetsime oma päevad leinates.\n\n27 Ja mina, Jaakob, nägin, et ma pean varsti minema oma hauda, mispärast, ma ütlesin oma pojale Enosele: Võta need plaadid! Ja ma rääkisin temale asjadest, mida mu vend Nefi oli mul käskinud, ja ta lubas kuuletuda käskudele. Ja ma lõpetan nendele plaatidele kirjutamise, milline kirjatöö on olnud vähene; ja ma jätan lugejaga hüvasti, lootes, et paljud mu vennad võivad mu sõnu lugeda. Jumalaga, vennad!\n\n", "enos 1": "[center][font_size=26]Enose raamat[/font_size][/center]\n\n[center][font_size=26]1. peatükk[/font_size][/center]\n\n[i]Enos palvetab vägevalt ja saab oma patud andeks. Issanda hääl tuleb tema meelde, lubades laamanlastele päästet tulevikupäevil. Nefilased püüdsid laamanlasi õigele teele pöörata. Enos rõõmustab oma Lunastajas. Ligikaudu 420 eKr.[/i]\n\n1 Vaata, sündis, et mina, Enos, tundes oma isa, et ta oli õiglane mees – sest ta õpetas mulle oma keelt ja ka kasvatas mind Issanda hoolitsuse ja manitsuse all – ja õnnistatud olgu seepärast mu Jumala nimi –\n\n2 ja ma jutustan teile heitlusest, mis mul oli Jumala ees, enne kui ma sain oma patud andeks.\n\n3 Vaata, ma läksin küttima metsloomi metsades; ja sõnad, mida ma olin tihti kuulnud oma isa rääkimas igavesest elust ja pühade rõõmust, vajusid sügavale mu südamesse.\n\n4 Ja mu hing nälgis ja ma põlvitasin maha oma Looja ette ja hüüdsin teda vägevas palves ja anumises omaenda hinge eest; ja päev läbi ma hüüdsin teda; jah, ja kui öö tuli, ma ikka veel tõstsin oma hääle kõrgele, et see ulatus taevasse.\n\n5 Ja mulle tuli hääl, öeldes: Enos, sinu patud on sulle andeks antud ja sa saad õnnistatud.\n\n6 Ja mina, Enos, teadsin, et Jumal ei või valetada; mispärast, mu süü oli ära pühitud.\n\n7 Ja ma ütlesin: Issand, kuidas on see sündinud?\n\n8 Ja ta ütles mulle: Sinu usu pärast Kristusesse, keda sa ei ole kunagi varem kuulnud ega näinud. Ja palju aastaid möödub, enne kui ta end lihas ilmsiks teeb; mispärast, mine, sinu usk on sind terveks teinud!\n\n9 Nüüd, sündis, et kui ma olin kuulnud neid sõnu, hakkasin ma soovima oma vendade, nefilaste heaolu; mispärast, ma valasin Jumalale välja kogu oma hinge nende pärast.\n\n10 Ja kuni ma nõnda vaimus heitlesin, vaata, tuli mu meelde taas Issanda hääl, öeldes: Ma külastan su vendi vastavalt nende usinusele minu käskudest kinnipidamisel. Ma olen andnud nendele selle maa ja see on püha maa; ja ma ei nea seda muidu kui süütegude pärast; mispärast, ma külastan su vendi, nagu ma olen öelnud, ja nende üleastumised toon ma kurvastusega alla nende endi peade peale.\n\n11 Ja pärast seda, kui mina, Enos, olin kuulnud neid sõnu, muutus mu usk Issandasse kõikumatuks ja ma palvetasin tema poole paljude pikkade heitlustega mu vendade laamanlaste eest.\n\n12 Ja sündis, et pärast seda, kui ma olin palvetanud ja näinud vaeva kogu usinusega, Issand ütles mulle: Sinu usu pärast annan ma sulle vastavalt sinu soovile.\n\n13 Ja nüüd, vaata, see oli soov, mis ma temalt soovisin – et kui juhtub, et minu rahvas, nefilased, peaksid langema üleastumiste küüsi ja mingil moel hävitatakse ja laamanlasi ei hävitata, et Issand Jumal hoiaks alles minu rahva, nefilaste ülestähenduse; olgu koguni nõnda tema püha käe väel, et see toodaks mõnel tulevasel päeval esile laamanlastele, et ehk saaks neid tuua päästele –\n\n14 sest praegu on meie võitlused neid õigesse usku tagasi võita asjatud. Ja nad vandusid oma vihas, et kui oleks võimalik, hävitaksid nad meie ülestähendused ja meid ning ka kõik meie isade pärimused.\n\n15 Mispärast, teades, et Issand Jumal suudab alles hoida meie ülestähendused, ma hüüdsin ta poole pidevalt, sest ta oli öelnud mulle: Mida iganes sa küsid usus, uskudes, et sa saad seda Kristuse nimel, seda sa ka saad.\n\n16 Ja mul oli usku ja ma hüüdsin Jumalale, et ta hoiaks alles ülestähendused, ja ta tegi minuga lepingu, et ta toob need esile laamanlastele tema poolt heaksarvatud ajal.\n\n17 Ja mina, Enos, teadsin, et see sünnib vastavalt lepingule, mille ta oli teinud; mispärast mu hing rahunes.\n\n18 Ja Issand ütles mulle: Su isad on samuti palunud minult seda ja neile tehakse vastavalt nende usule, sest nende usk oli nagu sinulgi.\n\n19 Ja nüüd, sündis, et mina, Enos, käisin ringi Nefi rahva seas, kuulutades prohvetlikult tulevastest asjadest ja tunnistades asjadest, mida ma olin kuulnud ja näinud.\n\n20 Ja ma annan tunnistust, et Nefi rahvas püüdis usinalt taastada laamanlasi õigesse Jumala usku. Aga meie vaev oli asjatu: nende viha oli kindel ja nad olid juhitud oma halvast loomusest, nii et nad muutusid metsikuks ja julmaks ja verejanuliseks rahvaks täis ebajumalakummardamist ja roojasust; süües metsloomi, elades telkides ja rännates ringi kõnnumaal lühikesed nahkvööd niuete ümber ja pügatud peaga; ja nende vilumus oli vibu ja saabli ja kirve käsitsemises. Ja paljud nendest ei söönud midagi muud kui toorest liha; ja nad püüdsid meid pidevalt hävitada.\n\n21 Ja sündis, et Nefi rahvas haris põldu ja kasvatas kõiksugu teravilja ja vilju ning pudulojuste ja veisekarju ja kõiksugu erinevaid kariloomade karju ning kitsi ja metskitsi ja ka palju hobuseid.\n\n22 Ja meie hulgas oli ülimalt palju prohveteid. Ja rahvas oli üks kangekaelne rahvas, kel oli raskusi mõistmisega.\n\n23 Ja oli vaid ülim karmus, jutlustamine ja prohvetlik kuulutamine sõdadest ja tülidest ja hävitustest ning pidev surma ja igaviku kestvuse ja Jumala kohtumõistmiste ja väe ja kõigi nende asjade meeldetuletamine – nende pidev ärgitamine, et hoida neid Issanda kartuses. Ma ütlen, et vaid need asjad ja rääkimise ülimalt suur selgus oli see, mis hoidis neid kiirest hävitusest. Ja niiviisi ma kirjutan nendest.\n\n24 Ja ma nägin oma päevade jooksul sõdu nefilaste ja laamanlaste vahel.\n\n25 Ja sündis, et ma hakkasin vanaks jääma ja ükssada ja seitsekümmend ja üheksa aastat oli möödunud sellest ajast, kui meie isa Lehhi lahkus Jeruusalemmast.\n\n26 Ja ma nägin, et ma pean varsti minema oma hauda, olles olnud Jumala väest mõjutatud sellele rahvale jutlustama ja prohvetlikult kuulutama, ja kuulutama sõna vastavalt tõele, mis on Kristuses. Ja ma olen kuulutanud seda kõik oma päevad ja olen selle üle rõõmu tundnud rohkem kui millegi muu üle maailmas.\n\n27 Ja varsti ma lähen oma puhkepaika, mis on minu Lunastaja juures, sest ma tean, et temas ma puhkan. Ja ma rõõmustan selle päeva üle, kui mu surelikkus riietub surematusesse ja ma seisan tema ees; siis ma näen hea meelega ta palet ja ta ütleb mulle: Tule minu juurde, sa õnnistatud, minu Isa eluasemetes on sulle koht valmistatud! Aamen.\n\n", "jarom 1": "[center][font_size=26]Jaaromi raamat[/font_size][/center]\n\n[center][font_size=26]1. peatükk[/font_size][/center]\n\n[i]Nefilased peavad Moosese seadust, ootavad Kristuse tulemist ja neid saadab maal edu. Paljud prohvetid näevad vaeva, et hoida rahvast tõe teel. Ligikaudu 399–361 eKr.[/i]\n\n1 Nüüd, vaata, mina, Jaarom, kirjutan mõned sõnad vastavalt oma isa Enose käsule, et meie sugupuud jätkata.\n\n2 Ja kuna need plaadid on väikesed ja kuna need asjad on kirjutatud meie vendade laamanlaste kasusaamise eesmärgil, mispärast, on paratamatu, et ma kirjutan vähe; aga ma ei kirjuta oma prohvetlikust kuulutamisest ega oma ilmutustest. Sest mida saan ma kirjutada rohkemat, kui on kirjutanud minu isad? Sest kas nad ei ole ilmutanud päästmisplaani? Ma ütlen teile: Jah; ja minu arvates sellest piisab.\n\n3 Vaata, on otstarbekas, et selle rahva seas palju ära tehtaks nende kõvasüdamelisuse ja nende kõrvade kurtuse ja nende meelepimeduse ning nende kangekaelsuse pärast; ometi on Jumal nende vastu ülimalt halastav ega ole neid veel maa palgelt ära pühkinud.\n\n4 Ja meie seas on palju neid, kes on saanud palju ilmutusi, sest nad ei ole mitte kõik kangekaelsed. Ja kõik, kes ei ole kangekaelsed ja kel on usku, on osaduses Püha Vaimuga, kes ilmutab inimlastele vastavalt nende usule.\n\n5 Ja nüüd, vaata, on möödunud kakssada aastat ja Nefi rahvas on maal tugevaks kasvanud. Nad jälgisid, et peavad kinni Moosese seadusest ja pühitsesid hingamispäeva Issandale. Ja nad ei teotanud ega pilganud pühadust. Ja maa seadused olid ülimalt ranged.\n\n6 Ja nad olid levinud üle suure osa maa palge, ja samuti laamanlased. Ja nemad olid ülimalt arvukamad kui need, kes olid nefilased; ja nad armastasid mõrva ja jõid metsloomade verd.\n\n7 Ja sündis, et nad tulid mitmeid kordi sõdima meie, nefilaste vastu. Aga meie kuningad ja meie juhid olid vägevad mehed Issanda usus ja nad õpetasid rahvale Issanda teid; mispärast, me panime laamanlastele vastu ja ajasime nad oma maadelt välja ja hakkasime kindlustama oma linnu või erinevaid kohti oma pärandmaal.\n\n8 Ja meid sai ülimalt palju ja me levisime üle terve maa palge ning saime ülimalt rikkaks kulla ja hõbeda ja hinnaliste asjade ja peene puutöö, hoonete ja töövahendite ning samuti raua ja vase ja pronksi ja terase poolest, tehes kõiksugu erinevaid tööriistu maa viljelemiseks ja sõjariistu – jah, teravaotsalisi nooli ja nooletuppesid ja piike ja odasid, ning kõiki ettevalmistusi sõjaks.\n\n9 Ja olles nõnda valmistunud laamanlaste kohtamiseks, ei olnud neil meie vastu edu. Aga Issanda sõna läks täide, mida ta rääkis me isadele, öeldes nii: Kuivõrd te peate kinni minu käskudest, saadab teid sellel maal edu.\n\n10 Ja sündis, et Issanda prohvetid ähvardasid Nefi rahvast vastavalt Jumala sõnale, et kui nad ei pea käskudest kinni, vaid langevad üleastumiste küüsi, hävitatakse nad maa palgelt.\n\n11 Mispärast, prohvetid ja preestrid ja õpetajad nägid usinalt vaeva, õhutades rahvast kogu kannatlikkusega usinusele, õpetades Moosese seadust ja seda, milleks see anti, veendes neid ootama Messiat ning uskuma tema tulekusse, nagu olekski ta juba tulnud. Ja niiviisi nad õpetasid neid.\n\n12 Ja sündis, et nii tehes nad hoidsid neid maa palgelt hävitamisest, sest nad torkisid nende südameid sõnaga, ärgitades neid pidevalt meeleparandusele.\n\n13 Ja sündis, et kakssada ja kolmkümmend ja kaheksa aastat oli möödunud – palju aega väldanud sõdadele ja tülidele ja lahkhelidele omasel kombel.\n\n14 Ja mina, Jaarom, ei kirjuta rohkem, sest plaadid on väikesed. Aga vaadake, mu vennad, te võite pöörduda Nefi teiste plaatide juurde, sest vaata, nendele on uurendatud ülestähendused meie sõdadest vastavalt kuningate kirjatööle või sellele, mis nad lasid kirjutada.\n\n15 Ja ma loovutan need plaadid oma poja Omni kätte, et need oleksid hoitud vastavalt mu isade käskudele.\n\n", "omni 1": "[center][font_size=26]Omni raamat[/font_size][/center]\n\n[center][font_size=26]1. peatükk[/font_size][/center]\n\n[i]Omni, Amaron, Kemis, Abinadom ja Amaleki peavad kõik üksteise järel ülestähendusi. Moosia avastab Sarahemla rahva, kes tuli Jeruusalemmast Sidkija päevadel. Moosia pannakse kuningaks nende üle. Muleki järglased Sarahemlas olid avastanud Koriantumri, viimase jeredlase. Kuningas Benjamin järgneb Moosiale. Inimesed peaksid pakkuma oma hinged ohvriannina Kristusele. Ligikaudu 323–130 eKr.[/i]\n\n1 Vaata, sündis, et mina, Omni, sain oma isalt Jaaromilt käsu, et peaksin kirjutama mõningal määral nendele plaatidele, et meie sugupuud hoida –\n\n2 mispärast, ma tahan, et te teaksite, et oma päevade jooksul ma võitlesin palju mõõgaga, et hoida oma rahvast, nefilasi, langemast oma vaenlaste, laamanlaste kätte. Aga vaata, ma ise olen paheline inimene ja ma ei ole kinni pidanud Issanda seadustest ega käskudest, nagu ma oleksin pidanud tegema.\n\n3 Ja sündis, et kakssada ja seitsekümmend ja kuus aastat on möödunud ja meil oli palju rahuaegu ja meil oli palju tõsiseid sõdu ja verevalamisi. Jah, ja lühidalt on möödunud kakssada ja kaheksakümmend ja kaks aastat ja ma olen hoidnud neid plaate vastavalt mu isade käskudele ja ma andsin need oma pojale Amaronile. Ja ma lõpetan.\n\n4 Ja nüüd, mina, Amaron, kirjutan sellest, millest iganes ma kirjutan, mida on vähe, oma isa raamatusse.\n\n5 Vaata, sündis, et kolmsada ja kakskümmend aastat on möödunud ja pahelisem osa nefilasi on hävitatud.\n\n6 Sest Issand ei lase sündida pärast seda, kui ta oli juhtinud nad välja Jeruusalemma maalt ning ei lasknud ja hoidis neid langemast nende vaenlaste kätte; jah, ta ei lase sündida, et ei osutu õigeks ta sõnad, mis ta rääkis meie isadele, öeldes nõnda: Kuivõrd te ei pea kinni minu käskudest, ei saada teid sellel maal edu.\n\n7 Mispärast, Issand nuhtles neid suure karistusega; ometi heitis ta armu õigemeelsetele, et nad ei hukkuks, vaid päästis nad nende vaenlaste käest.\n\n8 Ja sündis, et ma loovutasin plaadid oma vennale Kemisile.\n\n9 Nüüd, mina, Kemis, kirjutan nii vähe, kui kirjutan, samasse raamatusse, mis mu vendki, sest vaata, ma nägin, mis ta viimati kirjutas; ja ta kirjutas seda omaenda käega ja ta kirjutas seda päeval, mil ta need plaadid mulle loovutas. Ja niiviisi me säilitame ülestähendusi, sest see vastab meie isade käskudele. Ja ma lõpetan.\n\n10 Vaata, mina, Abinadom, olen Kemisi poeg. Vaata, sündis, et ma nägin palju sõdu ja tülisid oma rahva, nefilaste ja laamanlaste vahel; ja ma olen võtnud omaenda mõõgaga elu paljudelt laamanlastelt oma vendade kaitseks.\n\n11 Ja vaata, selle rahva ülestähendused on uurendatud nendele plaatidele, mis on kuningate käes ühest põlvkonnast teise; ja ma ei tea ühtegi ilmutust ega prohvetlikku kuulutust peale selle, mis on kirjutatud; mispärast, piisab sellest, mis on kirjutatud. Ja ma lõpetan.\n\n12 Vaata, mina olen Amaleki, Abinadomi poeg. Vaata, ma tahan rääkida teile natuke Moosiast, kes pandi Sarahemla maa kuningaks; sest vaata, kui Issand oli teda hoiatanud, et ta põgeneks ära Nefi maalt ja kõik, kes tahavad kuulda võtta Issanda häält, peaksid samuti lahkuma koos temaga maalt kõnnumaale –\n\n13 ja sündis, et ta tegi nii, nagu Issand oli teda käskinud. Ja kõik, kes tahtsid kuulda võtta Issanda häält, lahkusid maalt kõnnumaale ja neid juhiti paljude jutluste ja prohvetlike kuulutustega. Ja neid manitseti pidevalt Jumala sõnaga ja juhiti tema käe väel läbi kõnnumaa, kuni nad jõudsid maale, mida nimetatakse Sarahemla maaks.\n\n14 Ja nad avastasid rahva, keda kutsuti Sarahemla rahvaks. Nüüd, Sarahemla rahva hulgas tõusis suur rõõm; ja ka Sarahemla rõõmustas üliväga, kuna Issand oli saatnud Moosia rahva koos vaskplaatidega, mis sisaldasid juutide ülestähendusi.\n\n15 Vaata, sündis, et Moosia avastas, et Sarahemla rahvas lahkus Jeruusalemmast ajal, mil Juuda kuningas Sidkija viidi ära vangina Babüloni.\n\n16 Ja nad rändasid kõnnumaal ja toodi Issanda käega üle suurte vete maale, kust Moosia nad leidis, ja nad olid elanud seal sellest ajast saadik.\n\n17 Ja selleks ajaks, mil Moosia nad leidis, olid nad kasvanud ülimalt rohkearvuliseks. Ometi oli neil olnud palju sõdu ja tõsiseid tülisid ning neid oli aeg-ajalt langenud mõõga läbi; ja nende keel oli rikutud ning nad ei olnud kaasa toonud ühtegi ülestähendust; ja nad eitasid oma Looja olemasolu ning Moosia ega Moosia rahvas ei suutnud neid mõista.\n\n18 Ent sündis, et Moosia lasi neile õpetada oma keelt. Ja sündis, et pärast seda, kui neile oli õpetatud Moosia keelt, koostas Sarahemla oma esiisade sugupuu vastavalt oma mälule; ja need on üles kirjutatud, aga mitte nendele plaatidele.\n\n19 Ja sündis, et Sarahemla ja Moosia rahvas ühinesid ja Moosia määrati nende kuningaks.\n\n20 Ja Moosia päevil sündis, et temale toodi suur kivi sellel olevate uurendustega ja ta tõlkis uurendused Jumala anni ja väega.\n\n21 Ja need andsid aruande ühest Koriantumrist ja tema rahva tapetutest. Ja Koriantumri avastas Sarahemla rahvas ja ta elas koos nendega üheksa kuud.\n\n22 See mainis mõne sõnaga ka tema esiisasid. Ja tema esimesed vanemad tulid torni juurest ajal, mil Issand segas inimeste keele; ja neile langes osaks Issanda karmus vastavalt tema kohtumõistmistele, mis on õiglased; ja nende luud lebavad hajali põhjapoolsel maal.\n\n23 Vaata, mina, Amaleki, sündisin Moosia päevil ja ma olen elanud, et näha tema surma; ja Benjamin, tema poeg, valitseb tema asemel.\n\n24 Ja vaata, kuningas Benjamini päevil olen ma näinud ränka sõda ja palju verevalamist nefilaste ja laamanlaste vahel. Aga vaata, nefilased saavutasid nendega võrreldes suure ülekaalu, jah, nii et kuningas Benjamin ajas nad Sarahemla maalt välja.\n\n25 Ja sündis, et ma hakkasin vanaks jääma ja kuna mul ei ole seemet ja teades, et kuningas Benjamin on Issanda ees õiglane mees, mispärast, ma loovutan need plaadid temale, õhutades kõiki inimesi tulema Jumala, Iisraeli Püha juurde ja uskuma prohvetlikesse kuulutustesse ja ilmutustesse ja inglite teenimisse ja keelte kõnelemise andi ja keelte tõlkimise andi ja kõikidesse asjadesse, mis on head, sest kõik hea tuleb Issandalt, ja see, mis on halb, tuleb kuradilt.\n\n26 Ja nüüd, mu armsad vennad, ma soovin, et te tuleksite Kristuse juurde, kes on Iisraeli Püha, ja saaksite osa tema päästest ja tema lunastuse väest. Jah, tulge tema juurde ja pakkuge kogu oma hing ohvriannina temale ja jätkake paastumises ja palves ja pidage vastu lõpuni; ja nii tõesti, kui Issand elab, teid päästetakse.\n\n27 Ja nüüd, ma tahaksin rääkida veidi teatud hulgast, kes läksid välja kõnnumaale, et pöörduda tagasi Nefi maale, sest neid oli suur hulk, kes soovisid oma pärandmaad enda valdusse võtta.\n\n28 Mispärast, nad läksid välja kõnnumaale. Ja kuna nende juht oli üks tugev ja vägev mees ja kangekaelne mees, mispärast ta põhjustas nende seas tüli; ja nad kõik tapeti kõnnumaal peale viiekümne, ja need pöördusid taas tagasi Sarahemla maale.\n\n29 Ja sündis, et nad võtsid kaasa veel üsna suure hulga teisi ning nende teekond läks taas kõnnumaale.\n\n30 Ja minul, Amalekil, oli vend, kes läks samuti nendega ja ma ei ole neist sellest saadik midagi kuulnud. Ja ma olen valmis heitma oma hauda; ja need plaadid on täis. Ja ma lõpetan oma kõne.\n\n", "w-of-m 1": "[center][font_size=26]Mormoni sõnad[/font_size][/center]\n\n[center][font_size=26]1. peatükk[/font_size][/center]\n\n[i]Mormon lühendab Nefi suured plaadid. Ta paneb väikesed plaadid teiste plaatidega kokku. Kuningas Benjamin kehtestab maal rahu. Ligikaudu 385 pKr.[/i]\n\n1 Ja nüüd, mina, Mormon, olles valmis loovutama ülestähenduse, mis ma olen teinud, oma poja Moroni kätte, vaata, ma olen olnud tunnistajaks peaaegu kogu minu rahva, nefilaste hävitamisele.\n\n2 Ja see on mitusada aastat pärast Kristuse tulekut, kui ma loovutan need ülestähendused oma poja kätte; ja ma oletan, et tema on tunnistajaks mu rahva täielikule hävitamisele. Aga andku Jumal, et ta võiks selle üle elada, et ta võiks kirjutada üht-teist nendest ja üht-teist Kristusest, et ehk ühel päeval tuleb see neile kasuks.\n\n3 Ja nüüd, ma räägin veidi sellest, mida ma olen kirjutanud, sest pärast seda, kui ma olin teinud lühenduse Nefi plaatidest kuni selle kuningas Benjamini valitsemiseni, kellest Amaleki rääkis, ma otsisin ülestähenduste seas, mis olid loovutatud minu kätte, ja ma leidsin need plaadid, mis sisaldasid seda väikest prohvetite aruannet Jaakobist kuni selle kuningas Benjamini valitsemiseni ja ka palju Nefi sõnu.\n\n4 Ja asjad, mis on nendel plaatidel, teevad mulle heameelt tänu prohvetlikele kuulutustele Kristuse tulemisest; ja mu esiisad teadsid, et paljud nendest on täide läinud; jah, ka mina tean, et kõik asjad, mis on meie kohta prohvetlikult kuulutatud kuni tänase päevani välja, on täide läinud ja et kõik, mis puudutab tulevikku, peab kindlasti sündima –\n\n5 mispärast, ma valisin välja need asjad, et lõpetada oma ülestähendus nendega, millise ülestähenduse ülejäänud osa ma võtan Nefi plaatidelt; ja ma ei saa kirjutada sajandikku osagi oma rahva asjust.\n\n6 Kuid vaata, ma võtan need plaadid, mis sisaldavad neid prohvetlikke kuulutusi ja ilmutusi, ning panen need kokku oma ülejäänud ülestähendusega, sest minu jaoks on need parimad ja ma tean, et need on parimad ka mu vendade jaoks.\n\n7 Ja ma teen seda targal eesmärgil, sest nii sosistatakse mulle vastavalt Issanda Vaimu mõjutusele, mis on minus. Ja nüüd, mina ei tea kõiki asju, aga Issand teab kõiki asju, mis on tulemas; mispärast, ta mõjutab mind, et ma teeksin tema tahtmist mööda.\n\n8 Ja minu palve Jumalale on mu vendade eest, et nad võiksid ükskord taas tundma õppida Jumalat, jah, Kristuse lunastust, et nad võiksid ükskord taas olla meeldiv rahvas.\n\n9 Ja nüüd, mina, Mormon, jätkan, et lõpetada oma ülestähendus, mille ma võtan Nefi plaatidelt, ja ma teen seda vastavalt teadmisele ja mõistmisele, mis Jumal on mulle andnud.\n\n10 Mispärast, sündis, et kui Amaleki oli loovutanud need plaadid kuningas Benjamini kätte, ta võttis ja pani need kokku teiste plaatidega, mis sisaldasid ülestähendusi, mis olid edasi antud kuningate kaudu põlvest põlve kuni kuningas Benjamini päevadeni.\n\n11 Ja need anti kuningas Benjaminist edasi põlvest põlve, kuni need sattusid minu kätte. Ja mina, Mormon, palun Jumalat, et neid hoitaks sellest ajast peale ja edaspidi. Ja ma tean, et need hoitakse alles, sest nendele on kirjutatud suuri asju, mille järgi minu rahva ja nende vendade üle mõistetakse kohut sel suurel ja viimsel päeval vastavalt Jumala sõnale, mis on kirjutatud.\n\n12 Ja nüüd, sellest kuningas Benjaminist – tema enda rahva seas oli mõningal määral tülisid.\n\n13 Ja sündis ka, et laamanlaste sõjaväed tulid Nefi maalt, et sõdida tema rahva vastu. Aga vaata, kuningas Benjamin kogus kokku oma sõjaväed ja seisis nende vastu; ja ta võitles oma käe jõuga Laabani mõõgaga.\n\n14 Ja nad sõdisid Issanda jõul oma vaenlaste vastu, kuni olid tapnud mitmed tuhanded laamanlased. Ja sündis, et nad sõdisid laamanlaste vastu, kuni nad olid ajanud nad välja kõikidelt oma pärandmaadelt.\n\n15 Ja sündis, et pärast seda, kui seal oli olnud valekristuseid ja nende suud olid kinni pandud ja neid oli karistatud vastavalt nende kuritegudele;\n\n16 ja pärast seda, kui rahva keskel olid olnud valeprohvetid ja valejutlustajad ja õpetajad ja kõiki neid oli karistatud vastavalt nende kuritegudele; ja pärast seda, kui seal oli olnud palju tüli ning palju siirdumisi laamanlaste poolele, vaata, sündis, et kuningas Benjamin pühade prohvetite abiga, kes olid tema rahva keskel –\n\n17 sest vaata, kuningas Benjamin oli püha mees ja ta valitses oma rahvast õigemeelsuses; ja maal oli palju pühasid mehi ja nad rääkisid Jumala sõna väe ja võimuga; ja nad kasutasid palju teravust rahva kangekaelsuse pärast –\n\n18 mispärast, nende abiga kuningas Benjamin, tehes tööd kogu ihurammust ja kõigest hingejõust nagu ka prohvetid, kehtestas taas kord maal rahu.\n\n", "mosiah 1": "[center][font_size=26]Moosia raamat[/font_size][/center]\n\n[center][font_size=26]1. peatükk[/font_size][/center]\n\n[i]Kuningas Benjamin õpetab oma poegadele nende isade keelt ja prohvetlikke kuulutusi. Nende usk ja ühiskondlik kord on säilinud tänu mitmetel plaatidel säilitatud ülestähendustele. Moosia valitakse kuningaks ja tema hoida antakse ülestähendused ja teised asjad. Ligikaudu 130–124 eKr.[/i]\n\n1 Ja nüüd, ei olnud enam tülisid kogu Sarahemla maal kõigi inimeste hulgas, kes kuulusid kuningas Benjaminile, nii et kuningas Benjaminil oli pidev rahu kõigi tema ülejäänud päevade jooksul.\n\n2 Ja sündis, et tal oli kolm poega ja ta pani neile nimeks Moosia, Helorum ja Heelaman. Ja ta lasi neile õpetada kõike oma esiisade keelest, et neist seeläbi võiksid saada mõistjad mehed ja et nad võiksid tunda prohvetlikke kuulutusi, mida räägiti nende esiisade suuga, mis loovutati neile Issanda käega.\n\n3 Ja samuti õpetas ta neile ülestähendustest, mis on uurendatud vaskplaatidele, öeldes: Mu pojad, ma tahan, et te peaksite meeles, et kui ei oleks neid plaate, mis sisaldavad neid ülestähendusi ja neid käske, oleksime me olnud nüüdki, käesoleval ajal, teadmatuses, mitte teades Jumala saladusi.\n\n4 Sest meie isa Lehhi ei oleks saanud kõiki neid asju meeles pidada, et õpetada neid oma lastele muidu kui nende plaatide abil; sest kuna temale oli õpetatud egiptlaste keelt, seepärast oskas ta lugeda neid uurendusi ja õpetada neid oma lastele, et nad seeläbi saaksid õpetada neid oma lastele, täites niiviisi Jumala käske kuni praeguse ajani välja.\n\n5 Ma ütlen teile, mu pojad, et kui ei oleks neid asju, mida on pidanud ja hoidnud Jumala käsi, et me võiksime lugeda ja mõista tema saladusi ja hoida tema käske alati oma silme ees, siis oleksid juba meie esiisad kaldunud uskmatusse ja me oleksime olnud nagu me vennad laamanlased, kes ei tea nendest asjadest midagi ega usu neid koguni siis, kui neile neid õpetatakse, nende isade pärimuste pärast, mis ei ole õiged.\n\n6 Oo mu pojad, ma tahan, et te peaksite meeles, et need sõnad on õiged, ja samuti, et need ülestähendused on õiged. Ja vaata, ka Nefi plaadid, mis sisaldavad meie isade ülestähendusi ja sõnu ajast, mil nad lahkusid Jeruusalemmast, kuni praeguseni, ja needki on õiged; ja me võime teada nende paikapidavusest, sest need on meie silme ees.\n\n7 Ja nüüd, mu pojad, ma tahan, et teil oleks meeles neid usinalt uurida, et teile sellest kasu tõuseks; ja ma tahan, et te peaksite kinni Jumala käskudest, et teid saadaks maal edu vastavalt Issanda lubadustele, mis ta andis meie esiisadele.\n\n8 Ja kuningas Benjamin õpetas oma poegadele palju muid asju, mida ei ole kirjutatud selles raamatus.\n\n9 Ja sündis, et kui kuningas Benjamin oli lõpetanud oma poegade õpetamise, jäi ta vanaks ja ta nägi, et tal tuleb peagi minna kõige maailma teed; seepärast, ta pidas otstarbekaks anda kuningriik ühele oma poegadest.\n\n10 Seepärast, ta lasi Moosia enda ette tuua ja need on need sõnad, mis ta rääkis temale, öeldes: Mu poeg, ma tahan, et sa saadaksid läkituse üle kogu selle maa kõikidele nendele inimestele ehk Sarahemla rahvale ja Moosia rahvale, kes elavad sellel maal, et neid saaks seeläbi kokku koguda; sest homme ma kuulutan sellele oma rahvale omaenda suuga, et sina oled selle rahva kuningas ja valitseja, kelle Issand, meie Jumal, on meile andnud.\n\n11 Ja pealegi annan ma sellele rahvale nime, millega neid võib eristada kõikidest teistest rahvastest, keda Issand Jumal on Jeruusalemma maalt välja toonud; ja seda ma teen seepärast, et nad on olnud usin rahvas Issanda käskudest kinnipidamisel.\n\n12 Ja ma annan neile nime, mida kunagi ei kustutata muidu kui üleastumise pärast.\n\n13 Jah, ja pealegi ma ütlen sulle, et kui see Issanda kõrgelt soositud rahvas peaks langema üleastumiste küüsi ja muutuma paheliseks ja abielurikkujaks rahvaks, siis Issand loovutab nad, nii et seetõttu nad jäävad nõrgaks nagu nende vennadki ja ta ei hoia neid enam oma võrratu ja imepärase jõuga, nagu ta on siiani hoidnud meie isasid.\n\n14 Sest ma ütlen sulle, et kui ta ei oleks sirutanud oma kätt meie isade hoidmiseks, siis nad oleksid langenud laamanlaste kätte ja langenud nende viha ohvriks.\n\n15 Ja sündis, et pärast seda, kui kuningas Benjamin oli teinud lõpu nendele oma pojale öeldud sõnadele, andis ta temale kohustuse kõigi riigiasjade suhtes.\n\n16 Ja pealegi andis ta talle ka kohustuse ülestähenduste suhtes, mis on uurendatud vaskplaatidele; ja ka Nefi plaatide suhtes; ning samuti Laabani mõõga ja kera ehk suunanäitaja suhtes, mis juhtis meie esiisasid läbi kõnnumaa, mis oli valmistatud Issanda käega, et see neid juhiks, igaühte vastavalt tähelepanule ja usinusele, mis nad selle suhtes osutasid.\n\n17 Seepärast, kui nad ei olnud ustavad, siis ei saatnud neid edu ega jõudnud nad ka oma teel edasi, vaid aeti tagasi ja nad tõmbasid endile Jumala meelepaha; ja seepärast löödi neid näljaga ning raskete kannatustega, et ärgitada neid oma kohust meeles pidama.\n\n18 Ja nüüd, sündis, et Moosia läks ja tegi, nagu ta isa oli teda käskinud, ja kuulutas kõigile inimestele, kes olid Sarahemla maal, et nad võiksid end kokku koguda, et minna üles templi juurde, et kuulata sõnu, mis tema isa neile räägib.\n\n", "mosiah 2": "[center][font_size=26]2. peatükk[/font_size][/center]\n\n[i]Kuningas Benjamin kõneleb oma rahvale. Ta jutustab oma valitsemise võrdõiguslikkusest, erapooletusest ja vaimsusest. Ta annab nendele nõu teenida oma Taevast Kuningat. Need, kes hakkavad Jumalale vastu, kannatavad hingepiina nagu kustutamatut tuld. Ligikaudu 124 eKr.[/i]\n\n1 Ja sündis, et pärast seda, kui Moosia oli teinud, nagu ta isa oli teda käskinud, ja oli saatnud läkituse üle kogu maa, kogunes kõik rahvas üle kogu maa kokku, et minna üles templi juurde kuulama sõnu, mida kuningas Benjamin neile räägib.\n\n2 Ja rahvast oli ääretult palju kuni selleni välja, et neid ei loetud kokku; sest neid oli saanud ülimalt palju ja nad olid kasvanud sellel maal rohkearvuliseks.\n\n3 Ja nad tõid kaasa ka oma kariloomade esmasündinuid, et nad võiksid tuua ohvrit ja põletusohvreid vastavalt Moosese seadusele.\n\n4 Ja et nad võiksid ka tänada Issandat, oma Jumalat, kes oli neid toonud välja Jeruusalemma maalt ja kes oli neid päästnud nende vaenlaste käest ja oli määranud õiglased mehed nende õpetajateks ja ka õiglase mehe nende kuningaks, kes oli kehtestanud rahu Sarahemla maal ja kes oli õpetanud neid Jumala käskudest kinni pidama, et nad võiksid rõõmustada ja olla täidetud armastusega Jumala ja kõikide inimeste vastu.\n\n5 Ja sündis, et kui nad jõudsid üles templi juurde, püstitasid nad selle ümber oma telgid, iga mees oma perekonnaga, kuhu kuulusid tema naine ja tema pojad ja tema tütred ja nende pojad ja nende tütred kõige vanemast kuni kõige nooremani, iga perekond omaette.\n\n6 Ja nad püstitasid oma telgid templi ümber; igal mehel oli telgiava templi poole, et nad võiksid seega jääda telki ja kuulata sõnu, mida kuningas Benjamin neile räägib.\n\n7 Kuna rahvahulk oli nii suur, et kuningas Benjamin ei saanud neid kõiki õpetada templi seinte vahel, seepärast lasi ta püstitada torni, et seeläbi tema rahvas võiks kuulda sõnu, mida ta neile räägib.\n\n8 Ja sündis, et ta hakkas rääkima oma rahvale tornist ja nad ei saanud kõik kuulda tema sõnu rahvahulga suuruse tõttu; seepärast ta lasi sõnad, mis ta rääkis, üles kirjutada ja saatis need edasi nendele, kes ei olnud tema hääle ulatuses, et ka nemad võisid saada tema sõnad.\n\n9 Ja need on sõnad, mis ta rääkis ja lasi üles kirjutada, öeldes: Mu vennad, kõik teie, kes te olete kokku kogunenud; teie, kes võite kuulda mu sõnu, mida ma räägin teile tänasel päeval, sest ma ei ole käskinud teil siia tulla, et suhtuda hoolimatult sõnadesse, mida ma räägin, vaid et te võtaksite mind kuulda ja avaksite oma kõrvad, et te võiksite kuulda, ja oma südamed, et te võiksite mõista, ja oma meeled, et Jumala saladused avaneksid teile nähtavaks.\n\n10 Ma ei ole käskinud teil siia tulla, et te kardaksite mind või et te mõtleksite, et mina ise olen enam kui surelik inimene.\n\n11 Aga ma olen nagu teiegi aldis kõiksugu jõuetusele kehas ja meeles; ometi on see rahvas mind valinud ja mu isa on mind pühitsenud ja Issanda käsi on mul lasknud olla selle rahva valitseja ja kuningas; ja tema võrratu vägi on mind üleval pidanud ja hoidnud, et teenida teid kõigest väest, meelest ja jõust, mis Issand on mulle andnud.\n\n12 Ma ütlen teile, et kuna mul on lastud veeta oma päevad teie teenistuses koguni kuni selle ajani välja ja ma ei ole teilt palunud kulda ega hõbedat ega mingit muud rikkust;\n\n13 ka ei ole ma lasknud sündida, et te oleksite aheldatud vangikodadesse või et te paneksite üksteist orjusesse või et te peaksite tapma või röövima või varastama või rikkuma abielu; ja ma ei ole tõepoolest lubanud teil teha midagi pahelist, vaid olen õpetanud teid, et te peate kinni pidama Issanda käskudest kõiges selles, milles ta on teid käskinud –\n\n14 ja ma ise olen tõepoolest teinud tööd omaenda kätega, et ma võiksin teid teenida ja et te ei oleks koormatud maksudega ja et teile ei saaks osaks midagi, mis oleks raske kanda – ja kõikide nende asjade kohta, mis ma olen rääkinud, olete te ise tunnistajad tänasel päeval.\n\n15 Siiski, mu vennad, ma ei ole teinud neid asju, et hoobelda, ja ei räägi ma seda, et teid seeläbi süüdistada; vaid ma jutustan teile neid asju, et te võiksite teada, et ma võin tänasel päeval anda vastust Jumala ees puhta südametunnistusega.\n\n16 Vaata, ma ütlen teile, et kuigi ma ütlesin, et olen veetnud oma päevad teie teenistuses, ma ei taha hoobelda, sest ma olen ainult olnud Jumala teenistuses.\n\n17 Ja vaata, ma räägin teile neid asju, et te võiksite õppida tarkust; et te võiksite õppida, et kui te olete oma kaasinimeste teenistuses, te olete ainult oma Jumala teenistuses.\n\n18 Vaata, te olete nimetanud mind oma kuningaks ja kui mina, keda te nimetate oma kuningaks, näen vaeva, et teid teenida, kas siis teiegi ei peaks nägema vaeva, et teenida üksteist?\n\n19 Ja samuti, vaata, kui mina, keda te nimetate oma kuningaks, kes on veetnud oma elupäevad teie teenistuses ja on ometi olnud Jumala teenistuses, väärin teilt mingit tänu, oo, kuidas te peaksite siis tänama oma taevast Kuningat!\n\n20 Ma ütlen teile, mu vennad, et kui te peaksite andma kogu tänu ja ülistuse, milleks te olete kogu oma hingest võimelised, sellele Jumalale, kes on teid loonud ja teid üleval pidanud ja hoidnud ning pannud teid rõõmustama ja lasknud teil elada üksteisega rahus –\n\n21 ma ütlen teile, et kui te teeniksite teda, kes on loonud teid algusest peale ja kaitseb teid päevast päeva, andes teile õhku hingamiseks, et te võiksite elada ja liikuda ja tegutseda oma tahtmist mööda; ja koguni toetades teid ühest hetkest teise – ma ütlen, kui te teeniksite teda kogu hingest, oleksite te ometi tühised teenijad.\n\n22 Ja vaata, kõik, mis ta teilt nõuab, on see, et peate kinni tema käskudest; ja ta on lubanud teile, et kui te peate tema käskudest kinni, saadab teid sellel maal edu; ja ta ei muuda kunagi seda, mida ta on öelnud; seepärast, kui te peate kinni tema käskudest, õnnistab ta teid ja annab teile edu.\n\n23 Ja nüüd, esiteks on ta loonud teid ja andnud teile teie elu, mille eest te olete tema võlglased.\n\n24 Ja teiseks ta nõuab, et te teeksite, nagu ta on teid käskinud; kui te nii teete, ta kohe õnnistab teid ja seepärast on ta teile tasunud. Ja te olete ikka veel tema võlglased, ja te olete ja jääte tema võlglasteks igavesest ajast igavesti; seepärast, mille üle on teil siis hoobelda?\n\n25 Ja nüüd, ma küsin: on teil midagi enda kohta kosta? Ma vastan teile: Ei. Te ei saa öelda, et te olete väärt niigi palju kui maa põrm; ometi olete te loodud maa põrmust; aga vaata, see kuulub temale, kes teid lõi.\n\n26 Ja mina, tõepoolest mina, keda te nimetate oma kuningaks, ei ole sugugi parem kui teie ise, sest ka mina olen põrmust. Ja te näete, et ma olen vana ja olen valmis loovutama seda surelikku keha tema emakesele maale.\n\n27 Seepärast, nagu ma teile ütlesin, et ma olen teid teeninud, kõndides puhta südametunnistusega Jumala ees, just nõnda olen ma lasknud teil seegi kord kokku koguneda, et mind võiks leida süüta ja et teie veri ei tuleks minu peale, kui ma astun Jumala ette, et ta mõistaks minu üle kohut selle põhjal, mis ta on käskinud mul teie suhtes teha.\n\n28 Ma ütlen teile, et ma olen lasknud teil koguneda, et ma võiksin puhastada oma riided teie verest nüüd, praegusel ajal, kui ma olen hauda minemise äärel, et ma võiksin minna rahus ja mu surematu vaim võiks ühineda kooridega ülal ja laulda ülistuslaule õiglasest Jumalast.\n\n29 Ja pealegi ma ütlen teile, et ma olen lasknud teil koguneda, et teile teatada, et ma ei saa enam olla teie õpetaja ega teie kuningas;\n\n30 sest praegugi, püüdes teile rääkida, tudiseb kogu mu keha üliväga; ent Issand Jumal toetab mind ja laseb mul teile rääkida ja on mind käskinud, et ma teataksin teile tänasel päeval, et teie kuningaks ja valitsejaks on minu poeg Moosia.\n\n31 Ja nüüd, mu vennad, ma soovin, et te teeksite, nagu te olete siiani teinud. Nagu te olete kinni pidanud minu käskudest ja ka mu isa käskudest ning teid on saatnud edu ja teid on hoitud langemast teie vaenlaste kätte, just samamoodi, kui te peate kinni mu poja käskudest ehk Jumala käskudest, mis antakse teile mu poja kaudu, saadab teid sel maal edu ja teie vaenlased ei saa teie üle võimust.\n\n32 Aga oo, mu rahvas, hoiduge, et teie hulgas ei tõuseks tülisid ja te ei otsustaks kuuletuda halvale vaimule, millest rääkis mu isa Moosia.\n\n33 Sest vaata, häda on kuulutatud sellele, kes otsustab kuuletuda sellele vaimule; sest kui ta otsustab teda järgida ja jääb oma pattudesse ja sureb neis, joob ta omaenda hingele needust; sest ta saab oma palgaks igavikulise karistuse, olles üle astunud Jumala seadusest vastuoksa omaenese teadmisele.\n\n34 Ma ütlen teile, et teie seas ei ole mitte ühtegi peale teie väikeste laste, kes ei ole saanud õpetust neis asjus, kes ei tea, et te olete igaveseks oma taevase Isa võlglased, et anda talle kõik, mis teil on ja mis te olete; ja on ka õpetatud ülestähendustest, mis sisaldavad prohvetlikke kuulutusi, mida pühad prohvetid on rääkinud koguni selle ajani välja, mil meie isa Lehhi lahkus Jeruusalemmast;\n\n35 ja samuti kõike, mida meie isad on siiani rääkinud. Ja samuti vaata, nad rääkisid seda, mida Issand oli neil käskinud; seepärast, see on õige ja tõde.\n\n36 Ja nüüd, ma ütlen teile, mu vennad, et kui pärast seda, kui te teate ja teile on õpetatud kõiki neid asju, te peaksite üle astuma ja minema vastu sellele, mis on räägitud, et te eemaldate ennast Issanda Vaimust, nii et tal ei ole teis kohta, et juhtida teid tarkuse radadel, et te võiksite olla õnnistatud, edukad ja hoitud –\n\n37 ma ütlen teile, et inimene, kes seda teeb, hakkab avalikult vastu Jumalale; seepärast ta soovib kuuletuda halvale vaimule ja saab vaenlaseks kõigele õigemeelsusele; seepärast, Issandal ei ole temas kohta, sest tema ei ela templites, mis ei ole pühad.\n\n38 Seepärast, kui see inimene ei paranda meelt ja jääb ning sureb Jumala vaenlasena, siis äratavad jumaliku õigluse nõuded tema surematus hinges selge tunde ta enda süüst, mis paneb teda Issanda ees tagasi kohkuma ja täidab ta rinna süü ja valu ja ahastusega, mis on nagu kustutamatu tuli, mille leek tõuseb igavesest ajast igavesti.\n\n39 Ja nüüd, ma ütlen teile, et halastusel ei ole mingit nõuet selle inimese suhtes; seepärast on tema lõplik saatus kannatada lõpmatut piina.\n\n40 Oo, kõik te vanad mehed, ja ka teie, noored mehed, ja teie, väikesed lapsed, kes võivad mõista mu sõnu, sest ma olen rääkinud teile selgelt, et te võiksite aru saada; ma palun, et te ärkaksite ja tuletaksite meelde nende hirmsat olukorda, kes on langenud üleastumiste küüsi.\n\n41 Ja pealegi ma soovin, et te mõtleksite nende õnnistatud ja rõõmsa olukorra peale, kes peavad kinni Jumala käskudest. Sest vaata, nad on õnnistatud kõiges, nii ajalikes kui ka vaimsetes asjades, ja kui nad peavad ustavalt vastu kuni lõpuni, võetakse nad vastu taevasse, et nad seeläbi elaksid koos Jumalaga lõputus õnnes. Oo, pidage meeles, pidage meeles, et need asjad on õiged; sest seda on rääkinud Issand Jumal!\n\n", "mosiah 3": "[center][font_size=26]3. peatükk[/font_size][/center]\n\n[i]Kuningas Benjamin jätkab oma kõnet. Kõigeväeline Issand teenib inimeste seas savielamus. Veri tuleb igast poorist, kui ta teeb lepituse maailma pattude eest. Tema nimi on ainus nimi, mille kaudu tuleb pääste. Inimesed võivad maha jätta maise inimese ja saada pühaks lepituse kaudu. Paheliste piin on kui tule- ja väävlijärv. Ligikaudu 124 eKr.[/i]\n\n1 Ja taas, mu vennad, ma paluksin teie tähelepanu, sest mul on teile veel mõnevõrra kõneleda, sest vaata, mul tuleb rääkida teile asjadest, mis on tulemas.\n\n2 Ja asjad, millest ma teile räägin, on mulle teada antud Jumala ingli kaudu. Ja ta ütles mulle: Ärka; ja ma ärkasin, ja vaata, ta seisis mu ees.\n\n3 Ja ta ütles mulle: Ärka ja kuula sõnu, mis ma sulle räägin; sest vaata, ma olen tulnud, et kuulutada sulle rõõmusõnumeid suurest rõõmust.\n\n4 Sest Issand on kuulnud sinu palveid ja on hinnanud sinu õigemeelsust ja on saatnud mind sulle kuulutama, et sa võiksid rõõmustada ja et sa võiksid kuulutada oma rahvale, et ka nemad võiksid täituda rõõmuga.\n\n5 Sest vaata, tuleb aeg, ja see ei ole kaugel, mil Issand, Kõigeväeline, kes valitseb, kes oli ja on kogu igavikust kogu igavikuni, tuleb väega taevast alla inimlaste sekka ja elab savielamus ning käib ringi inimeste seas, tehes vägevaid imesid nagu haigete tervekstegemine, surnute ülesäratamine, jalutute kõndimapanemine, pimedate nägijakstegemine ning kurtide kuulmapanemine ja kõiksugu tõbede ravimine.\n\n6 Ja ta ajab välja kuradeid ehk halbu vaime, kes elavad inimlaste südameis.\n\n7 Ja ennäe, ta kannatab kiusatusi ja kehalist valu, nälga, janu ja kurnatust koguni rohkem, kui inimene suudab kannatada ilma, et ta sureb; sest vaata, verd tuleb igast poorist, nii suur on tema ahastus tema rahva pahelisuse ja jäleduste pärast.\n\n8 Ja tema nimi on Jeesus Kristus, Jumala Poeg, taeva ja maa Isa, kõige Looja algusest peale; ja tema ema nimi on Maarja.\n\n9 Ja vaata, ta tuleb omade juurde, et pääste võiks tulla inimlastele nimelt usu läbi tema nimesse; ja koguni pärast kõike seda nad peavad teda inimeseks ja ütlevad, et temas on kurat, ja annavad talle rooska ning löövad ta risti.\n\n10 Ja kolmandal päeval ta tõuseb surnuist ja vaata, ta seisab, et maailma üle kohut mõista; ja vaata, kõik see sünnib, et inimlastele saaks osaks õigemeelne kohtumõistmine.\n\n11 Sest vaata, ja samuti tema veri lepitab nende patud, kes on langenud Aadama üleastumise tõttu, kes on surnud, teadmata Jumala tahet nende suhtes, ehk kes on teadmatult patustanud.\n\n12 Aga häda, häda sellele, kes teab, et ta hakkab vastu Jumalale! Sest päästet ei tule mitte ühelegi sellisele muidu, kui vaid meeleparanduse ja usu läbi Issandasse Jeesusesse Kristusesse.\n\n13 Ja Issand Jumal on saatnud oma pühad prohvetid kõikide inimlaste sekka, et kuulutada neid asju kõikidele hõimudele, rahvustele ja keeltele, et seeläbi igaüks, kes usub, et Kristus tuleb, seesama võiks saada oma patud andeks ja võiks rõõmustada ülisuure rõõmuga, otsekui oleks ta nende keskele juba tulnud.\n\n14 Ometi Issand Jumal nägi, et tema rahvas on kangekaelne rahvas, ja ta määras neile seaduse, nimelt Moosese seaduse.\n\n15 Ja ta näitas neile oma tulekust palju tunnustähti ja imetegusid ja võrdkujusid ja tähendusi; ja ka pühad prohvetid rääkisid neile tema tulekust; ja ometi tegid nad oma südame kõvaks ega mõistnud, et Moosese seadusest pole mingit kasu muidu, kui tema vere lepituse kaudu.\n\n16 Ja kui oleks koguni võimalik, et väikesed lapsed võiksid teha pattu, siis neid ei saaks päästa; aga ma ütlen teile, et nad on õnnistatud; sest vaata, nagu nad Aadamas ehk loomu poolest langevad, just samamoodi lepitab Kristuse veri nende patud.\n\n17 Ja pealegi ma ütlen teile, et ei ole antud ühtegi teist nime ega ühtegi teist teed ega moodust, mille kaudu võib pääste inimlastele osaks saada, kui ainult Kristuse, Kõigeväelise Issanda nimes ja selle kaudu.\n\n18 Sest vaata, ta mõistab kohut ja ta kohtumõistmine on õiglane; ja imik, kes sureb oma imikupõlves, ei hävi; aga inimesed joovad needust oma hingedele muidu, kui siis, kui nad alandavad end ja saavad väikeste laste sarnasteks ning usuvad, et pääste oli ja on ja tuleb Kristuse, Kõigeväelise Issanda lepitavas veres ja selle kaudu.\n\n19 Sest loomupärane inimene on Jumala vaenlane ja on seda olnud Aadama langemisest saadik ning saab olema igavesest ajast igavesti, kui ta ei alistu Püha Vaimu kutsele ega jäta maha loomupärast inimest ja ei saa pühaks Issanda Kristuse lepituse kaudu ning ei saa lapse sarnaseks – alistuvaks, tasaseks, alandlikuks, kannatlikuks, täis armastust, tahtlikuks alluda kõigile asjadele, mida Issand näeb sobivaks talle määrata, just nagu laps allub oma isale.\n\n20 Ja pealegi, ma ütlen teile, et tuleb aeg, mil teadmine Päästjast levib kõikide rahvuste, hõimude, keelte ja rahvaste seas.\n\n21 Ja vaata, kui see aeg kätte jõuab, ei leita peale väikeste laste mitte kedagi Jumala ees süüta muidu, kui vaid meeleparanduse ja usu läbi Issanda, Kõigeväelise Jumala nimesse.\n\n22 Ja koguni praegusel ajal, mil sa oled õpetanud oma rahvale asju, mida Issand, sinu Jumal, on sind käskinud, koguni siis ei leita neid Jumala silmis enam süüta muidu, kui vastavalt sõnadele, mis ma olen sulle rääkinud.\n\n23 Ja nüüd, ma olen rääkinud sõnu, mida Issand Jumal on mul käskinud.\n\n24 Ja nõnda ütleb Issand: Need seisavad kohtupäeval selge tunnistusena selle rahva vastu; mistõttu neile mõistetakse kohut, igale inimesele tema tegude järgi, olgu need head või olgu need halvad.\n\n25 Ja kui need on halvad, siis seatakse nad silmitsi hirmsa pildiga nende oma süüst ja jäledustest, mis paneb neid tagasi kohkuma Issanda juurest viletsusse ja lõputusse piina, kust nad ei saa enam tagasi pöörduda; seepärast on nad joonud needust omaenda hingedele.\n\n26 Seepärast, nad on joonud Jumala viha karikast, mida õiglus võis neile keelata sama vähe, kui see võis takistada Aadamat langemast, kuna ta sõi keelatud vilja; seepärast, halastus ei saa neid enam kunagi endale nõuda.\n\n27 Ja nende piin on kui tule- ja väävlijärv, mille leegid on kustutamatud ja mille suits tõuseb ülespoole igavesest ajast igavesti. Nii on Issand käskinud mul rääkida. Aamen.\n\n", "mosiah 4": "[center][font_size=26]4. peatükk[/font_size][/center]\n\n[i]Kuningas Benjamin jätkab oma kõnet. Pääste tuleb Lepituse pärast. Uskuge Jumalasse, et saada päästetud. Olge ustavad, et teie pattude andekssaamine jääks kestma. Jagage oma varandust vaestega. Tehke kõik asjad tarkuses ja vastavalt korrale. Ligikaudu 124 eKr.[/i]\n\n1 Ja nüüd, sündis, et kui kuningas Benjamin oli lakanud rääkimast neid sõnu, mis Issanda ingel oli temale andnud, heitis ta oma pilgu üle rahvahulga ja vaata, nad olid maha langenud, sest neid oli vallanud Issanda kartus.\n\n2 Ja nad olid näinud end oma lihalikus olukorras koguni maa põrmust tühisemana. Ja nad kõik hüüdsid valju häälega kui ühest suust, öeldes: Oo, halasta ja kasuta Kristuse lepitavat verd, et me võiksime saada andeks oma patud ja et meie südamed võiksid saada puhastatud, sest me usume Jeesusesse Kristusesse, Jumala Pojasse, kes lõi taeva ja maa ja kõik asjad, kes tuleb alla inimlaste keskele.\n\n3 Ja sündis, et kui nad olid rääkinud need sõnad, tuli nende peale Issanda Vaim ja nad täitusid rõõmuga, saades andeks oma patud ja saades meelerahu oma ülimalt suure usu pärast, mis neil oli Jeesusesse Kristusesse, kes pidi tulema vastavalt sõnadele, mis kuningas Benjamin oli neile rääkinud.\n\n4 Ja kuningas Benjamin avas taas oma suu ja hakkas neile rääkima, öeldes: Mu sõbrad ja vennad, mu sugulased ja mu rahvas, ma paluksin taas teie tähelepanu, et te võiksite kuulda ja mõista mu ülejäänud sõnu, mis ma teile räägin.\n\n5 Sest vaata, kui teadmine Jumala headusest on sel hetkel äratanud teis arusaamise teie tühisusest ja teie väärtusetust ja langenud olukorrast –\n\n6 ma ütlen teile, et kui te olete tulnud teadmisele Jumala headusest ja ta võrratust väest ja tema tarkusest ja ta kannatlikkusest ja ta pikameelsusest inimlaste vastu ning samuti lepitusest, mis on olnud valmistatud maailma rajamisest peale, et seeläbi võiks tulla pääste sellele, kes paneb oma lootuse Issandale ja on usin kinni pidama tema käskudest ning jätkab usus koguni oma elu lõpuni välja, ma mõtlen sureliku keha elu –\n\n7 ma ütlen, et see on inimene, kellele saab osaks pääste lepituse kaudu, mis on valmistatud maailma rajamisest peale kogu inimkonnale, kes Aadama langemisest saadik kunagi olid või kes praegu on või kes iganes saavad olema koguni maailma lõpuni välja.\n\n8 Ja see on moodus, mille kaudu pääste tuleb. Ja ei ole muud päästet kui see, millest on räägitud; ka ei ole teisi tingimusi, mille varal inimene võib saada päästetud, peale nende tingimuste, millest ma olen teile rääkinud.\n\n9 Uskuge Jumalasse; uskuge, et ta on ja et ta lõi kõik asjad nii taevas kui ka maa peal; uskuge, et tal on kõik tarkus ja kõik vägi nii taevas kui ka maa peal; uskuge, et inimene ei mõista kõiki asju, mida Issand võib mõista!\n\n10 Ja taas uskuge, et te peate parandama meelt oma pattudest ja need maha jätma ning alandama end Jumala ees; ja paluge siira südamega, et ta andestaks teile; ja nüüd, kui te usute kõike seda, siis vaadake, et te seda teete.\n\n11 Ja taas ma ütlen teile, nagu ma olen varemgi öelnud, et kui te olete tulnud teadmisele Jumala hiilgusest ehk kui te olete tundnud tema headust ja olete maitsnud tema armastust ja olete saanud andeks oma patud, mis toob teie hinge sellist ülisuurt rõõmu, just samuti ma tahan, et te mäletaksite ja peaksite alati meeles Jumala suurust ja oma tühisust ning tema headust ja pikameelsust teie, vääritute olevuste vastu, ja alandage ennast koguni alandlikkuse sügavustesse, hüüdes Issanda nime iga päev ja seistes kindlana usus sellesse, mis peab tulema, millest on räägitud ingli suuga.\n\n12 Ja vaata, ma ütlen teile, et kui te teete seda, rõõmustate te alati ja täitute Jumala armastusega ning saate alati oma patud andeks; ja te kasvate teadmises tema hiilgusest, kes teid lõi, ehk teadmises sellest, mis on õige ja tõde.\n\n13 Ja te ei ole seda meelt, et üksteisele kahju teha, vaid et elada rahus ja anda igale inimesele nii, nagu tema puhul õiglane.\n\n14 Ja te ei lase oma lastel nälgida või olla alasti ja ei lase neil üle astuda Jumala seadustest ja kakelda ja riielda üksteisega ning teenida kuradit, kes on patu peremees ehk kes on see halb vaim, kellest meie isad on rääkinud ja kes on kõige õigemeelsuse vaenlane.\n\n15 Vaid te õpetate neid kõndima tõe ja arukuse teid mööda; te õpetate neid üksteist armastama ja üksteist teenima.\n\n16 Ja ka teie ise aitate neid, kes vajavad teie abi; te jagate oma vara sellega, kes abi vajab, ja te ei lase kerjusel teid asjata paluda ega saada teda ära hukkuma.\n\n17 Võib-olla te ütlete: See inimene on ise tõmmanud enda peale oma viletsuse, seepärast ma peatan oma käe ega anna temale oma toitu ega jaga temaga oma vara, nõnda et ta ei peaks kannatama, sest tema karistused on õiglased –\n\n18 aga ma ütlen sulle, oo inimene, kes iganes seda teeb, sel on suur põhjus meelt parandada; ja kui ta ei paranda meelt sellest, mis ta on teinud, hukkub ta igaveseks ja tal ei ole mingit osa Jumala kuningriigis.\n\n19 Sest vaata, kas me pole mitte kõik kerjused? Kas me mitte kõik ei sõltu samast Isikust, nimelt Jumalast, kõige selle vara poolest, mis meil on, nii toidu kui ka riiete ja kulla ja hõbeda ja kõiksugu oma rikkuse poolest?\n\n20 Ja vaata, nüüdki, praegusel ajal, olete te hüüdnud tema nime ja anunud, et saada andeks oma patud. Ja kas ta on lasknud teil anuda asjata? Ei, ta on valanud oma Vaimu teie peale ja on lasknud teie südametel täituda rõõmuga ning pannud lukku teie suud, nii et te ei võinud leida sõnu – nii ülimalt suur oli teie rõõm.\n\n21 Ja nüüd, kui Jumal, kes on teid loonud, kellest te sõltute oma elus ja kõiges, mis teil on ja mis te olete, annab teile kõik, mis on õige, mida te palute usus, uskudes, et te seda saate, oo, siis kui väga te peaksite jagama oma vara, mis teil on, üksteisega!\n\n22 Ja kui te mõistate kohut inimese üle, kes palub teilt teie vara, et mitte hukkuda, ja te mõistate ta süüdi – kui palju õiglasem on teie endi süüdimõistmine, kui te keeldute jagamast oma varandust, mis ei kuulu teile, vaid Jumalale, kellele kuulub ka teie elu; ja ometi te ei palu ega paranda meelt sellest, mida te olete teinud.\n\n23 Ma ütlen teile – häda sellele inimesele, sest ta varandus hävib koos temaga; ja nüüd, ma ütlen neid asju neile, kes on rikkad selles, mis puutub sellesse maailma.\n\n24 Ja taas ma ütlen vaestele, teile, kellel ei ole ja ometi on piisavalt, et tulla toime päevast päeva; ma mõtlen kõiki teid, kes ütlevad ära kerjusele, kuna teil ei ole; ma tahaksin, et te ütlete oma südames: Ma ei anna seepärast, et mul ei ole, aga kui mul oleks, ma annaksin.\n\n25 Ja nüüd, kui te ütlete seda oma südames, te jääte süütuks, aga muidu te olete süüdi mõistetud ja teie süüdimõistmine on õiglane, sest te himustate seda, mida te ei ole saanud.\n\n26 Ja nüüd, kõigi nende asjade pärast, millest ma olen teile rääkinud – see tähendab, et teie patud oleksid päevast päeva andeks antud, et te võiksite kõndida süütuna Jumala ees – ma tahan, et te jagaksite oma varandust vaestega, iga inimene vastavalt sellele, mis tal on, toites näljaseid, riietades neid, kes on alasti, külastades haigeid ja leevendades nende olukorda nii vaimselt kui ka ajalikult vastavalt nende puudusele.\n\n27 Ja vaadake, et kõiki neid asju tehtaks targalt ja korrakohaselt, sest ei ole nõutud, et inimene jookseks kiiremini, kui tal on jõudu. Ja taas – on otstarbekas, et ta oleks usin, et ta seeläbi võiks võita tasu; seepärast, kõik asjad peavad olema tehtud korra kohaselt.\n\n28 Ja ma tahan, et te peaksite meeles, et kes iganes teie hulgast laenab oma naabrilt, peab tagastama asja, mis ta on laenanud, nagu ta on kokku leppinud, või muidu sa teed pattu ja sa paned võib-olla ka oma naabri pattu tegema.\n\n29 Ja lõpuks, ma ei saa teile üles lugeda kõiki asju, millega te võite pattu teha, sest viise ja mooduseid selleks on mitmesuguseid, koguni selleni välja, et ma ei jõua neid üles lugeda.\n\n30 Aga niipalju ma saan teile ütelda, et kui te ei jälgi ennast ja oma mõtteid ja oma sõnu ja oma tegusid ning ei pea kinni Jumala käskudest ega jätka usus sellesse, mida te olete kuulnud meie Issanda tulemisest, koguni oma elu lõpuni välja, peate te hukkuma. Ja nüüd, oo inimene, pea seda meeles ja ära hukku!\n\n", "mosiah 5": "[center][font_size=26]5. peatükk[/font_size][/center]\n\n[i]Usu läbi saavad pühad Kristuse poegadeks ja tütardeks. Neid kutsutakse siis Kristuse nime järgi. Kuningas Benjamin õhutab neid olema vankumatud ja kõrvalekaldumatud heades tegudes. Ligikaudu 124 eKr.[/i]\n\n1 Ja nüüd, sündis, et kui kuningas Benjamin oli nii rääkinud oma rahvale, saatis ta sõnumi nende hulka, soovides saada teada oma rahvalt, kas nad uskusid sõnu, mida ta oli neile rääkinud.\n\n2 Ja nad kõik hüüdsid ühel häälel, öeldes: Jah, me usume kõiki sõnu, mida sa oled meile rääkinud, ja samuti me teame nende kindlust ja tõesust tänu kõigeväelise Issanda Vaimule, mis on põhjustanud meis ehk meie südametes vägeva muutuse, nii et meil ei ole enam mingit tahet teha halba, vaid teha pidevalt head.\n\n3 Ja ka meie ise oleme Jumala lõpmatu headuse ja tema Vaimu ilmsikstegemiste kaudu saanud suuri nägemusi sellest, mis on tulemas, ja kui oleks otstarbekas, võiksime me kõigist asjadest prohvetlikult kuulutada.\n\n4 Ja see on usk, mis meil on olnud sellesse, mida meie kuningas on meile rääkinud, mis on toonud meid sellele suurele teadmisele, mille üle me rõõmustame nii ülimalt suure rõõmuga.\n\n5 Ja me tahame sõlmida lepingu oma Jumalaga, et teeme tema tahtmist ja oleme sõnakuulelikud tema käskudele kõigis asjades, mida ta meil käsib, kõik meie ülejäänud päevad, et me ei tõmbaks enda peale lõputut piina, nii nagu ingel on rääkinud, et me ei jooks Jumala vihakarikast.\n\n6 Ja nüüd, need on sõnad, mida kuningas Benjamin soovis nendelt kuulda, ja seepärast ta ütles neile: Te olete rääkinud sõnu, mida ma soovisin, ja leping, mille te olete teinud, on õigemeelne leping.\n\n7 Ja nüüd, selle lepingu tõttu, mille te olete teinud, kutsutakse teid Kristuse lasteks, tema poegadeks ja tema tütardeks; sest vaata, sel päeval on ta teid vaimselt sünnitanud, sest te ütlete, et teie südamed on muutunud usu läbi tema nimesse; seepärast, te olete sündinud temast ja olete saanud tema poegadeks ja tema tütardeks.\n\n8 Ja selle nimetuse all te olete tehtud vabaks ja ei ole ühtegi teist nimetust, mille kaudu te võite vabaks saada. Ei ole ühtegi teist nime antud, mille kaudu tuleb pääste; seepärast, ma tahan, et te võtaksite enda peale Kristuse nime, kõik teie, kes te olete teinud lepingu Jumalaga, et te oleksite sõnakuulelikud kuni oma elu lõpuni.\n\n9 Ja sünnib, et kes iganes seda teeb, leitakse Jumala paremalt käelt, sest ta teab nime, mille järgi teda kutsutakse, sest teda kutsutakse Kristuse nime järgi.\n\n10 Ja nüüd, sünnib, et kes iganes ei võta enda peale Kristuse nime, peab olema kutsutud mõne teise nimega; seepärast, ta leiab end Jumala vasakult käelt.\n\n11 Ja ma tahan, et te peaksite samuti meeles, et see on nimi, mille ma ütlesin, et ma annan teile, mida ei kustutata mitte iialgi muidu kui üleastumise pärast; seepärast, pange tähele, et te üle ei astu, et seda nime teie südametest ei kustutataks.\n\n12 Ma ütlen teile: ma tahan, et teil oleks meeles tema nime alati oma südames kirjas hoida, et teid ei leitaks Jumala vasakult käelt, vaid et te kuuleksite ja tunneksite häält, millega teid kutsutakse, ja samuti nime, millega ta teid kutsub.\n\n13 Sest kuidas võib inimene tunda isandat, keda ta ei ole teeninud ja kes on talle võõras ja on kaugel ta südame mõtetest ja kavatsustest?\n\n14 Ja taas – kas inimene võtab eesli, kes kuulub ta naabrile, ja hoiab seda? Ma ütlen teile: Ei; ta koguni ei kannata seda, et ta sööb ta karja hulgas, vaid ajab ta minema ning heidab ta välja. Ma ütlen teile, et just samuti on teie olukord, kui te ei tunne nime, mille järgi teid kutsutakse.\n\n15 Seepärast, ma tahan, et te oleksite vankumatud ja kõrvalekaldumatud, alati tulvil häid tegusid, et Kristus, Issand Kõigeväeline Jumal, võiks teid endale pitseerida, et teid võidaks viia taevasse, et te võiksite saada igavikulise pääste ja igavese elu tema tarkuse ja väe ja õigluse ja halastuse läbi, kes on loonud kõik asjad taevas ja maa peal, kes on Jumal üle kõige. Aamen.\n\n", "mosiah 6": "[center][font_size=26]6. peatükk[/font_size][/center]\n\n[i]Kuningas Benjamin paneb kirja inimeste nimed ja määrab preestrid neid õpetama. Moosia valitseb õigemeelse kuningana. Ligikaudu 124–121 eKr.[/i]\n\n1 Ja nüüd, kuningas Benjamin pidas otstarbekaks pärast rahvale kõnelemise lõpetamist, et ta peab üles kirjutama kõikide nende nimed, kes olid sõlminud Jumalaga lepingu, et nad peavad kinni tema käskudest.\n\n2 Ja sündis, et ei olnud mitte ühtegi hinge peale väikeste laste, kes polnud teinud lepingut ega võtnud enda peale Kristuse nime.\n\n3 Ja taas sündis, et kui kuningas Benjamin oli kõik selle lõpule viinud ja oli pühitsenud oma poja Moosia valitsejaks ja kuningaks oma rahva üle, ja oli andnud temale kõik juhendid kuningriigi kohta ja ka määranud preestrid inimesi õpetama, et nad seeläbi võiksid kuulda ja teada Jumala käske, ja ärgitama neid meeles pidama oma vannet, mille nad olid andnud, saatis ta rahvahulga ära, ja nad pöördusid igaüks oma perekonnaga tagasi oma kodudesse.\n\n4 Ja Moosia hakkas valitsema oma isa asemel. Ta asus valitsema kolmekümne aasta vanuselt, mis kokku oli umbes nelisada ja seitsekümmend kuus aastat ajast, kui Lehhi lahkus Jeruusalemmast.\n\n5 Ja kuningas Benjamin elas veel kolm aastat ja ta suri.\n\n6 Ja sündis, et kuningas Moosia kõndis Issanda teid mööda ja täitis tema kohtuotsuseid ja tema määrusi ja pidas kinni tema käskudest kõigis asjades, mis iganes ta temal käskis.\n\n7 Ja kuningas Moosia lasi oma rahval maad harida. Ja ka tema ise haris maad, et oma rahvale seeläbi mitte koormaks olla, et ta võiks teha kõiges vastavalt sellele, nagu ta isa oli teinud. Ja kogu tema rahva seas ei olnud kolm aastat mingeid tülisid.\n\n", "mosiah 7": "[center][font_size=26]7. peatükk[/font_size][/center]\n\n[i]Ammon leiab Lehhi-Nefi maa, kus Limhi on kuningas. Limhi rahvas on laamanlaste käes orjuses. Limhi jutustab nende ajalugu. Prohvet (Abinadi) oli tunnistanud, et Kristus on kõigi asjade Jumal ja Isa. Need, kes külvavad roojasust, lõikavad keeristuult, ja need, kes panevad oma lootuse Issandale, vabastatakse. Ligikaudu 121 eKr.[/i]\n\n1 Ja nüüd, sündis, et pärast seda, kui kuningas Moosial oli olnud kolm aastat pidev rahu, tuli tal soov saada teada nendest inimestest, kes läksid elama Lehhi-Nefi maale ehk Lehhi-Nefi linna; sest ta rahvas ei olnud neist midagi kuulnud sest ajast saadik, kui nad lahkusid Sarahemla maalt; seepärast, nad väsitasid teda oma küsimustega.\n\n2 Ja sündis, et kuningas Moosia lubas, et kuusteist nende tugevatest meestest võiksid minna Lehhi-Nefi maale, et koguda teateid oma vendade kohta.\n\n3 Ja sündis, et järgmisel päeval nad alustasid oma matka ja nendega oli kaasas üks Ammon, kes oli tugev ja vägev mees ja Sarahemla järglane, ja ta oli ka nende juht.\n\n4 Ja nüüd, nad ei teadnud, millises suunas nad peaksid kõnnumaal matkama, et jõuda Lehhi-Nefi maale; seepärast nad ekslesid kõnnumaal mitmeid päevi; nad ekslesid koguni nelikümmend päeva.\n\n5 Ja kui nad olid ekselnud nelikümmend päeva, jõudsid nad ühele künkale, mis asub Siilomi maast põhja pool, ja nad püstitasid sinna oma telgid.\n\n6 Ja Ammon võttis kolm oma venda, ja nende nimed olid Amaleki, Heelem ja Hem, ning nad läksid alla Nefi maale.\n\n7 Ja vaata, nad kohtasid nende inimeste kuningat, kes elasid Nefi maal ja Siilomi maal; ja kuninga valvurid piirasid nad ümber ja võtsid ja sidusid nad kinni ning nad pandi vanglasse.\n\n8 Ja sündis, et kui nad olid kaks päeva vanglas olnud, toodi nad taas kuninga ette ja vabastati köidikuist; ja nad seisid kuninga ees ja said loa või pigem käsu, et nad peavad vastama küsimustele, mida ta neile esitab.\n\n9 Ja ta ütles neile: Vaata, ma olen Limhi, Noa poeg, kes oli Seenifi poeg, kes tuli Sarahemla maalt, et pärida seda maad, mis oli nende isade maa, kes tehti kuningaks rahva hääle kaudu.\n\n10 Ja nüüd, ma soovin teada seda põhjust, mistõttu te olite nii julged linnamüüride lähedale tulema, kui mina ise olin oma valvuritega väravast väljas?\n\n11 Ja nüüd, ma olen lasknud teid elus hoida sel põhjusel, et ma saaksin teid küsitleda, muidu oleksin ma lasknud oma valvuritel teid surmata. Teil on luba rääkida.\n\n12 Ja nüüd, kui Ammon nägi, et tal on lubatud rääkida, ta läks ja kummardus kuninga ees ja uuesti tõustes ta ütles: Oo kuningas, ma olen tänasel päeval väga tänulik Jumala ees, et ma olen veel elus ja mul on lubatud rääkida; ja ma katsun rääkida julgelt;\n\n13 sest ma olen kindel, et kui te oleksite mind tundnud, ei oleks te lasknud mul kanda neid köidikuid. Sest mina olen Ammon ja ma olen Sarahemla järglane ja olen tulnud Sarahemla maalt, et pärida meie vendade järele, kelle Seenif tõi sellelt maalt välja.\n\n14 Ja nüüd, sündis, et pärast seda, kui Limhi oli kuulnud Ammoni sõnu, oli ta ülimalt rõõmus ja ta ütles: Nüüd, ma tean kindlalt, et mu vennad, kes olid Sarahemla maal, on ikka veel elus. Ja nüüd, ma rõõmustan ning homme lasen ma ka oma rahval rõõmustada.\n\n15 Sest vaata, me oleme laamanlaste käes orjuses ja maksustatud maksudega, mis on rasked kanda. Ja vaata, nüüd, meie vennad vabastavad meid orjusest ehk laamanlaste käest ja me saame neile orjadeks, sest on parem, kui me oleme nefilaste orjad, kui maksta andamit laamanlaste kuningale.\n\n16 Ja nüüd, kuningas Limhi andis oma valvuritele käsu, et nad ei seoks enam Ammonit ega tema vendi kinni, vaid ta lasi neil minna künkale, mis oli põhja pool Siilomit, ja tuua oma vennad linna, et nad saaksid süüa ja juua ning end vaevarikkast teekonnast välja puhata, sest nad olid kannatanud palju; nad olid kannatanud nälga, janu ja kurnatust.\n\n17 Ja nüüd, sündis, et järgmisel päeval saatis kuningas Limhi kogu oma rahvale läkituse, et nad seeläbi koguneksid templi juurde, et kuulda sõnu, mida ta neile räägib.\n\n18 Ja sündis, et kui nad olid end kokku kogunud, rääkis ta neile sel viisil, öeldes: Oo teie, mu rahvas, tõstke pea ja leidke tröösti, sest vaata, aeg on lähedal või ei ole väga kaugel, kui me ei ole enam oma vaenlaste võimu all vaatamata meie paljudele pingutustele, mis on olnud asjata; ometi ma usun, et meil on teha veel üks otsustav pingutus.\n\n19 Seepärast, tõstke oma pea ja rõõmustage ning pange oma lootus Jumalale, sellele Jumalale, kes oli Aabrahami ja Iisaki ja Jaakobi Jumal; ja samuti see Jumal, kes tõi Iisraeli lapsed Egiptusemaalt välja ja lasi neid kõndida mööda kuiva maad läbi Punase mere ning toitis neid mannaga, et nad kõnnumaal ei hukkuks; ja palju muid asju tegi ta nende heaks.\n\n20 Ja taas, seesama Jumal on toonud meie isad välja Jeruusalemma maalt ja on üleval pidanud ja hoidnud oma rahvast kuni praeguse ajani välja; ja vaata, meie süütegude ja jäleduste pärast on ta saatnud meid orjusesse.\n\n21 Ja te kõik olete täna tunnistajad, et Seenif, kes pandi selle rahva üle kuningaks, kuna ta oli liiga agar oma esiisade maad pärima, seepärast lasi ta end petta kuningas Laamani kavalusel ja osavusel, kes oli astunud lepingusse kuningas Seenifiga ja oli loovutanud osa oma maast ehk nimelt Lehhi-Nefi linna ja Siilomi linna ning nende ümberkaudse maa –\n\n22 ja kõike seda ta tegi sel ainsal põhjusel, et panna see rahvas oma võimu alla ehk orjusesse. Ja vaata, praegusel ajal maksame me laamanlaste kuningale andamit: pool meie maisi ja meie odra ja koguni kogu meie kõiksugu teravilja kogusest ja pool meie pudulojuste ja veisekarjade juurdekasvust; ja koguni poole kõigest, mis meil on või mis on meie valduses, nõuab laamanlaste kuningas meilt või meie elu.\n\n23 Ja nüüd, kas seda ei ole raske kanda? Ja kas ei ole see meie kannatus suur? Nüüd, vaata, kui suur põhjus on meil leinamiseks!\n\n24 Jah, ma ütlen teile, meil on tõepoolest suur põhjus leinata, sest vaata, kui paljud meie vendadest on tapetud ja nende verd on valatud asjata ja kõik see on süütegude pärast.\n\n25 Sest kui see rahvas ei oleks langenud üleastumiste küüsi, ei oleks Issand lasknud sellel suurel kurjusel nende peale tulla. Ent vaata, nad ei võtnud kuulda tema sõnu, vaid nende keskel tõusid tülid kuni selleni välja, et nad valasid endi seas verd.\n\n26 Ja Issanda prohveti on nad tapnud; jah, Jumala valitud mehe, kes rääkis neile nende pahelisusest ja jäledustest ja kuulutas prohvetlikult paljudest asjadest, mis on tulemas; jah, nimelt Kristuse tulemisest.\n\n27 Ja kuna ta ütles neile, et Kristus on Jumal, kõigi asjade Isa, ja ütles, et ta võtab endale inimese kuju ja see on see kuju, mille järgi inimene alguses loodi ehk teiste sõnadega ta ütles, et inimene loodi Jumala kuju järgi ja et Jumal tuleb alla inimlaste keskele ja võtab enda peale liha ja vere ja käib mööda maa pinda ringi –\n\n28 ja nüüd, kuna ta seda ütles, surmasid nad tema ja tegid veel palju muid asju, mis tõi nende peale Jumala viha. Seepärast, kes imestab, et nad on orjuses ja et neid on tabanud valusad kannatused?\n\n29 Sest vaata, Issand on ütelnud: Ma ei aita oma rahvast nende üleastumise päeval, vaid ma tõkestan nende teed, et neid ei saada edu ja nende teod on kui komistuskivi nende ees.\n\n30 Ja taas ta ütleb: Kui mu rahvas külvab roojasust, siis nad lõikavad selle aganaid keeristuules ja selle mõju on mürk.\n\n31 Ja taas ta ütleb: Kui mu rahvas külvab roojasust, siis nad lõikavad idatuult, mis toob silmapilkset hävitust.\n\n32 Ja nüüd, vaata, Issanda lubadus on täidetud ning te olete löödud ja vaevatud.\n\n33 Aga kui te pöördute Issanda poole kogu südamest ja panete oma lootuse temale ja teenite teda kogu oma meele usinusega, kui te teete seda, vabastab ta teid orjusest omaenda tahtmist ja heaksarvamist mööda.\n\n", "mosiah 8": "[center][font_size=26]8. peatükk[/font_size][/center]\n\n[i]Ammon õpetab Limhi rahvast. Ta saab teada jeredlaste kahekümne neljast plaadist. Nägijad suudavad tõlkida muistse aja ülestähendusi. Ükski anne ei ole vägevam nägijaks olemisest. Ligikaudu 121 eKr.[/i]\n\n1 Ja sündis, et pärast seda, kui kuningas Limhi lõpetas oma rahvale kõnelemise, sest ta kõneles nendele palju asju ja ainult mõned neist olen ma kirjutanud sellesse raamatusse, ta jutustas oma rahvale kõigest, mis puudutas nende vendi, kes olid Sarahemla maal.\n\n2 Ja ta lasi Ammonil rahvahulga ees püsti tõusta ja jutustada neile kõik, mis oli juhtunud nende vendadele sellest ajast, kui Seenif läks maalt välja, kuni selle ajani välja, mil ta ise maalt lahkus.\n\n3 Ja ta jutustas neile ka viimased sõnad, mida kuningas Benjamin oli neile õpetanud, ja selgitas neid kuningas Limhi rahvale, nii et nad mõistaksid kõiki sõnu, mis ta rääkis.\n\n4 Ja sündis, et pärast seda, kui ta oli kõike seda teinud, saatis kuningas Limhi rahvahulga ära ja lasi igaühel koju tagasi minna.\n\n5 Ja sündis, et ta lasi tuua plaadid, mis sisaldasid tema rahva ülestähendust sellest ajast, mil nad lahkusid Sarahemla maalt, Ammoni ette, et ta võiks neid lugeda.\n\n6 Nüüd, niipea kui Ammon oli ülestähendust lugenud, küsis kuningas temalt, kas ta oskab tõlkida keeli, ja Ammon vastas, et ei oska.\n\n7 Ja kuningas ütles temale: Kurvastades oma rahva kannatuste pärast, lasin ma neljakümnel ja kolmel minu rahva seast võtta ette teekond kõnnumaale, et seeläbi nad võiksid leida Sarahemla maa, et me võiksime paluda, et meie vennad vabastaksid meid orjusest.\n\n8 Ja nad olid kõnnumaal mitmeid päevi ära eksinud, kuid olid ometi usinad ja ei leidnud Sarahemla maad, vaid pöördusid tagasi sellele maale, rännanud maal, mis asus paljude vete keskel, avastades maa, mis oli kaetud inimeste ja loomade luudega ja kaetud ka kõiksugu hoonete varemetega, avastades maa, mida oli rahvastanud rahvas, mis oli sama arvukas kui Iisraeli väed.\n\n9 Ja tunnistuseks, et need asjad, millest nad rääkisid, on õiged, on nad kaasa toonud kakskümmend neli plaati, mis on täidetud uurendustega, ja need on puhtast kullast.\n\n10 Ja vaata, samuti on nad kaasa toonud rinnakilpe, mis on suured, ning need on pronksist ja vasest ning on täiesti korralikud.\n\n11 Ja taas, nad on kaasa toonud mõõku, mille käepidemed on hävinud ja mille terad on paksult kaetud roostega, ja maal ei leidu kedagi, kes oleks võimeline tõlkima seda keelt ehk uurendusi, mis on plaatidel. Seepärast ma ütlesin sulle: Kas sa oskad tõlkida?\n\n12 Ja ma ütlen sulle taas: Kas sa tunned kedagi, kes oskab tõlkida? Sest ma soovin, et need ülestähendused tõlgitaks meie keelde; sest ehk annavad need meile teadmist rahva jäägist, kes on hävitatud, kellelt need ülestähendused saadi; või ehk annavad need meile teadmist sestsamast rahvast, kes on hävitatud, ja ma soovin teada saada nende hävitamise põhjust.\n\n13 Nüüd, Ammon ütles temale: Ma võin kindlasti rääkida sinule, oo kuningas, mehest, kes oskab need ülestähendused tõlkida; sest temal on, millega ta saab vaadata ja tõlkida kõiki ülestähendusi, mis on pärit muistsest ajast; ja see on Jumalalt saadud and. Ja neid asju nimetatakse tõlkijateks ja ükski inimene ei tohi vaadata nendesse, ilma et teda kästaks – et ta ei vaataks seda, mida ta ei tohi näha, ja ei hukkuks. Ja keda iganes kästakse neisse vaadata, seda kutsutakse nägijaks.\n\n14 Ja vaata, nende inimeste kuningas, kes elavad Sarahemla maal, on mees, kes on saanud käsu seda teha ja kellel on see suur and Jumalalt.\n\n15 Ja kuningas ütles, et nägija on suurem kui prohvet.\n\n16 Ja Ammon ütles, et nägija on ilmutaja ja ka prohvet; ja ühelgi inimesel ei saa olla suuremat andi muidu kui juhul, kui tal on Jumala vägi, mida ei saa olla ühelgi inimesel; kuid inimesel võib olla Jumalalt antud suur vägi.\n\n17 Aga nägija võib teada asjust, mis on möödunud, ja ka asjust, mis on tulemas, ja nende kaudu ilmutatakse kõik asjad või õigemini – nende kaudu tehakse ilmsiks salajased asjad ja tulevad päevavalgele peidetud asjad ja tehakse teatavaks tundmatud asjad ning ka asjad, mida muidu ei teataks, tehakse nende kaudu teatavaks.\n\n18 Nii on Jumal valmistanud vahendid, et inimene usu läbi võiks teha vägevaid imesid; seepärast saab ta suureks kasuks oma kaasinimestele.\n\n19 Ja nüüd, kui Ammon oli rääkimise lõpetanud, rõõmustas kuningas üliväga ja tänas Jumalat, öeldes: Kahtlemata on nendel plaatidel üks suur saladus ja need tõlkijad on kahtlemata valmistatud eesmärgil, et avaldada kõik niisugused saladused inimlastele.\n\n20 Oo, kui imepärased on Issanda tööd ja kui kaua jätkub tal kannatust oma rahvaga; jah, ja kui pime ja läbitungimatu on inimlaste mõistmine, sest nad ei taha otsida tarkust ega soovi, et see neid valitseks!\n\n21 Jah, nad on kui metsik lambakari, kes põgeneb karjuse eest ja jookseb laiali, ja metsloomad ajavad taga ja õgivad neid.\n\n", "mosiah 9": "Seenifi ülestähendus – Aruanne tema rahvast alates ajast, mil nad lahkusid Sarahemla maalt, kuni ajani, mil nad vabastati laamanlaste käest.\n\nHõlmab peatükid 9–22 (kaasa arvatud).\n\n[center][font_size=26]9. peatükk[/font_size][/center]\n\n[i]Seenif juhib rühma Sarahemlast Lehhi-Nefi maad oma valdusesse võtma. Laamanlaste kuningas lubab neil pärida maa. Toimub sõda laamanlaste ja Seenifi rahva vahel. Ligikaudu 200–187 eKr.[/i]\n\n1 Mina, Seenif, olles õpetatud kõiges nefilaste keeles ja omades teadmist Nefi maast ehk meie isade esimesest pärandmaast ja olles saadetud salakuulajana laamanlaste keskele, et ma võiksin välja uurida nende sõjalised jõud, et meie sõjavägi võiks neid rünnata ja nad hävitada – aga kui ma nägin seda, mis oli nende seas head, soovisin ma, et neid ei hävitataks.\n\n2 Seepärast, ma tülitsesin oma vendadega kõnnumaal, sest ma tahtsin, et meie valitseja teeks nendega lepingu; aga tema, karm ja verejanuline mees, käskis mind tappa; kuid mind päästeti suure verevalamise läbi, sest isa võitles isa vastu ja vend venna vastu, kuni suurem osa meie sõjaväest oli kõnnumaal hävitatud ja meie, need meist, kellele heideti armu, pöördusime tagasi Sarahemla maale, et jutustada seda lugu nende naistele ja nende lastele.\n\n3 Ja siiski, olles üliagar pärima meie isade maad, kogusin ma kokku kõik, kes soovisid minna maad oma valdusesse võtma, ja me alustasime taas teekonda kõnnumaale, et minna maale, kuid meid tabasid nälg ja valusad kannatused, sest me olime pikaldased meeles pidama Issandat, oma Jumalat.\n\n4 Ometi püstitasime me pärast mitmepäevast kõnnumaal rändamist oma telgid paika, kus meie vennad tapeti, mis oli meie isade maa läheduses.\n\n5 Ja sündis, et koos nelja mehega läksin ma taas linna kuninga juurde, et ma võiksin teada kuninga meeleolu ja et ma võiksin teada, kas ma võin oma inimestega sinna maale minna ja selle rahus oma valdusesse võtta.\n\n6 Ja ma läksin sisse kuninga juurde ja ta tegi minuga lepingu, et ma võin saada oma valdusesse Lehhi-Nefi maa ja Siilomi maa.\n\n7 Ja ta käskis samuti oma rahval maalt lahkuda, ja mina ja minu rahvas läksime sellele maale, et me võiksime selle oma valdusesse võtta.\n\n8 Ja me hakkasime ehitama maju ja parandama linnamüüre, jah, nimelt Lehhi-Nefi linna ja Siilomi linna müüre.\n\n9 Ja me hakkasime maad viljelema, jah, koguni kõiksugu seemnetega, maisi ja nisu ja odra ja nease ja šeumi seemnetega ning kõiksugu puuvilja seemnetega; ja me hakkasime maal paljunema ja meid hakkas saatma edu.\n\n10 Nüüd, kuningas Laaman loovutas maa meie valdusesse, et oma osavuse ja kavalusega minu rahvast orjastada.\n\n11 Seepärast sündis, et kui me olime elanud maal kaksteist aastat, hakkas kuningas Laaman muutuma rahutuks, kartes, et mu rahvas kasvab mingil kombel maal tugevaks ja et nad ei saa nende üle võimu ega neid orjastada.\n\n12 Nüüd, nad olid laisk ja ebajumalaid kummardav rahvas; seepärast soovisid nad meid orjastada, et nad võiksid ise elada ülekülluses meie kätetööst; jah, et nad võiksid toituda rõõmuga meie karjadest nurmedel.\n\n13 Seepärast sündis, et kuningas Laaman hakkas oma rahvast ärgitama, et nad tülitseksid minu rahvaga; seepärast hakkas maal olema sõdasid ja tülisid.\n\n14 Sest minu kolmeteistkümnendal valitsemisaastal Nefi maal, kaugel Siilomi maast lõunas, kui mu rahvas oli jootmas ja söötmas oma karju ja harimas oma maad, ründas neid suur hulk laamanlasi ja hakkas neid tapma ning ära viima nende karju ja maisi nende põldudelt.\n\n15 Jah, ja sündis, et kõik, keda ei tabatud, põgenesid koguni Nefi linna välja ja hüüdsid minu poole, et saada kaitset.\n\n16 Ja sündis, et ma relvastasin nad vibude ja noolte, mõõkade ja saablite ja nuiade ja lingude ja kõikvõimalike relvadega, mida me oskasime välja mõelda, ja mina ja minu rahvas läksime võitlema laamanlaste vastu.\n\n17 Jah, me läksime välja Issanda jõul, et võidelda laamanlaste vastu; sest mina ja minu rahvas hüüdsime vägevalt Issandat, et ta vabastaks meid meie vaenlaste käest; sest meid oli äratatud mäletama meie isade vabastamist.\n\n18 Ja Jumal kuulis meie hüüdeid ja vastas meie palvetele ning me läksime edasi tema väes; jah, me läksime laamanlastele vastu ja ühe päeva ja öö jooksul me surmasime kolm tuhat ja nelikümmend kolm; me surmasime neid kuni sinnamaani välja, et olime ajanud nad meie maalt minema.\n\n19 Ja ma ise oma kätega aitasin matta nende surnuid. Ja vaata, meie suureks kurvastuseks ja kurtmiseks oli kakssada ja seitsekümmend üheksa meie vendadest tapetud.\n\n", "mosiah 10": "[center][font_size=26]10. peatükk[/font_size][/center]\n\n[i]Kuningas Laaman sureb. Ta rahvas on metsik ja julm ning usub valedesse pärimustesse. Seenif ja tema rahvas saavutavad nende üle võidu. Ligikaudu 187–160 eKr.[/i]\n\n1 Ja sündis, et me hakkasime taas kuningriiki rajama ja hakkasime taas rahus maad valdama. Ja ma lasin valmistada kõiksugu sõjariistu, et seeläbi oleks mul mu rahva jaoks relvi, kui laamanlased peaksid taas minu rahva vastu sõdima tulema.\n\n2 Ja ma panin valvurid ümber maa, et laamanlased ei tuleks taas ootamatult meile kallale ega hävitaks meid; ja nõnda kaitsesin ma oma rahvast ja oma karjasid ja hoidsin neid langemast meie vaenlaste kätte.\n\n3 Ja sündis, et meie isade maa oli meie valduses mitu aastat; jah, kakskümmend ja kaks aastat.\n\n4 Ja ma lasin meestel maad viljeleda ja kasvatada kõiksugu teravilja ning kõiksugu erinevaid vilju.\n\n5 Ja ma lasin naistel kedrata ja vaeva näha ja töötada ja valmistada kõiksugu peent linast riiet; jah, ja igasugust riiet, et me võiksime riietada oma paljast ihu; ja nõnda saatis meid maal edu – nõnda oli meil maal kestev rahu kakskümmend ja kaks aastat.\n\n6 Ja sündis, et kuningas Laaman suri ja tema poeg hakkas tema asemel valitsema. Ja ta hakkas ärgitama oma rahvast minu rahvale vastu hakkama; seepärast nad hakkasid sõjaks valmistuma ja tulema võitlema minu rahva vastu.\n\n7 Aga ma olin saatnud oma salakuulajad välja ümber Semloni maa, et ma võiksin avastada nende ettevalmistused, et ma oleksin valvel nende vastu, nii et nad ei ründaks minu rahvast ega hävitaks neid.\n\n8 Ja sündis, et nad tulid põhja poolt Siilomi maad oma arvukate hulkadega, mehed relvastatud vibudega ja nooltega ja mõõkadega ja saablitega ja kividega ja lingudega; ja nende pead olid paljaks pöetud ja nad olid vöötatud nahkvööga nende niuete ümber.\n\n9 Ja sündis, et ma lasin peita oma rahva naised ja lapsed kõnnumaale; ja ma lasin ka kõigil oma vanadel meestel, kes suutsid relvi kanda, ja ka kõigil oma noortel meestel, kes olid võimelised relvi kandma, kokku koguneda, et laamanlaste vastu lahingusse minna; ja ma rivistasin nad, iga mehe tema vanuse järgi.\n\n10 Ja sündis, et me läksime võitlema laamanlaste vastu; ja mina, tõepoolest mina oma vanas eas, läksin võitlema laamanlaste vastu. Ja sündis, et me läksime võitlema Issanda jõul.\n\n11 Nüüd, laamanlased ei teadnud midagi Issandast ega Issanda jõust; seepärast nad sõltusid nende oma jõust. Ometi olid nad tugev rahvas, mis inimese jõusse puutub.\n\n12 Nad olid metsik ja julm ja verejanuline rahvas, uskudes oma isade pärimustesse, mis on see – nad uskusid, et neid oli Jeruusalemma maalt välja aetud nende esiisade süütegude pärast ja et nende vennad olid neid kõnnumaal ebaõiglaselt kohelnud ja et neid koheldi ka merd ületades ebaõiglaselt.\n\n13 Ja taas, et neid koheldi ebaõiglaselt nende esimesel pärandmaal pärast seda, kui nad olid mere ületanud, ja kõike seda seepärast, et Nefi oli Issanda käskudest kinnipidamisel ustavam – seepärast oli ta Issanda soosingus, sest Issand kuulis ta palveid ja vastas nendele, ja ta võttis kõnnumaal teekonna juhtimise enda peale.\n\n14 Ja ta vennad olid tema peale vihased, sest nad ei mõistnud Issanda tegemisi; nad olid ka vete peal tema peale vihased, sest nad tegid oma südame Issanda vastu kõvaks.\n\n15 Ja taas, nad olid tema peale vihased, kui nad olid saabunud tõotatud maale, sest nad ütlesid, et ta võttis rahva valitsemise nende käest ära; ja nad püüdsid teda tappa.\n\n16 Ja taas, nad olid tema peale vihased, sest ta lahkus kõnnumaale, nagu Issand oli teda käskinud, ja võttis kaasa ülestähendused, mis on uurendatud vaskplaatidele, sest nad ütlesid, et ta röövis neid.\n\n17 Ja nõnda on nad õpetanud oma lapsi, et nad vihkaksid neid ja tapaksid neid ja et nad rööviksid ja rüüstaksid neid ja teeksid kõik, mis nad võivad, et neid hävitada; seepärast on neil igavene vihavaen Nefi laste vastu.\n\n18 Selsamal põhjusel on kuningas Laaman mind petnud oma kavala ja valeliku osavusega ja oma ilusate lubadustega, nii et ma olen selle oma rahva toonud sellele maale, et nad võiksid nad hävitada; jah, ja need mitmed aastad oleme me sel maal kannatanud.\n\n19 Ja nüüd, kui mina, Seenif, olin jutustanud kõik need asjad laamanlastest oma rahvale, ergutasin ma neid sõdima kõigest jõust, pannes oma usalduse Issandale; seepärast, me võitlesime nendega mees mehe vastu.\n\n20 Ja sündis, et me ajasime nad taas meie maalt välja; ja me tapsime neid suurtes tapatalgutes koguni nii palju, et me ei lugenud neid kokku.\n\n21 Ja sündis, et me pöördusime taas tagasi oma maale ja mu rahvas hakkas taas oma karju valvama ja oma maad viljelema.\n\n22 Ja nüüd, mina andsin vanas eas kuningriigi üle ühele oma poegadest, seepärast, ma ei ütle enam midagi. Ja Issand õnnistagu mu rahvast! Aamen.\n\n", "mosiah 11": "[center][font_size=26]11. peatükk[/font_size][/center]\n\n[i]Kuningas Noa valitseb pahelisuses. Ta naudib prassivat eluviisi oma naiste ja liignaistega. Abinadi kuulutab prohvetlikult, et rahvas satub orjusesse. Kuningas Noa püüab võtta tema elu. Ligikaudu 160–150 eKr.[/i]\n\n1 Ja nüüd, sündis, et Seenif andis kuningriigi üle Noale, ühele oma poegadest; seepärast hakkas Noa valitsema tema asemel; ja ta ei kõndinud oma isa teid mööda.\n\n2 Sest vaata, ta ei pidanud kinni Jumala käskudest, vaid kõndis iseenda südamesoovide järgi. Ja tal oli palju naisi ja liignaisi. Ja ta lasi oma rahval patustada ja teha seda, mis on Issanda silmis jäledus. Jah, ja nad hoorasid ja panid toime kõiksugu pahelisust.\n\n3 Ja ta kogus maksuna ühe viiendiku kõigest, mis nad omasid, ja viiendiku nende kullast ja nende hõbedast, ja viiendiku nende sifist ja nende vasest ja nende pronksist ja nende rauast; ja viiendiku nende noortest nuumloomadest; ja samuti viiendiku nende viljast.\n\n4 Ja kõike seda ta võttis, et ennast ja oma naisi ja oma liignaisi ülal pidada; ja ka oma preestreid ja nende naisi ja nende liignaisi; sedaviisi oli ta muutnud kuningriigi asju.\n\n5 Sest ta kõrvaldas kõik need preestrid, keda tema isa oli ametisse pühitsenud, ja pühitses uued nende asemele, sellised, kes olid oma südames uhkust täis.\n\n6 Jah, ja nõnda peeti neid ülal nende laiskuses ja nende ebajumalakummardamises ja nende hooramistes maksude kaudu, mis kuningas Noa oli määranud oma rahvale; nõnda nägi rahvas ülimalt suurt vaeva, et pidada ülal pahelisust.\n\n7 Jah, ja ka nendest said ebajumalakummardajad, sest kuningas ja preestrid petsid neid asjatute ja meelitavate sõnadega, sest nad rääkisid neile meelitavaid asju.\n\n8 Ja sündis, et kuningas Noa ehitas palju toredaid ja avaraid hooneid ning kaunistas need peene puutööga ja kõiksugu hinnaliste kullast ja hõbedast ja rauast ja pronksist ja sifist ja vasest asjadega;\n\n9 ja samuti ehitas ta endale avara palee ja selle keskele trooni, mis oli tervenisti peenest puust ja kaunistatud kulla ja hõbeda ja hinnaliste asjadega.\n\n10 Ja samuti lasi ta oma töölistel teha templi seinte vahel kõiksugu peent tööd peenest puust ja vasest ja pronksist.\n\n11 Ja istekohad, mis olid määratud ülempreestritele, mis olid kõrgemal kõikidest teistest istekohtadest, kaunistas ta puhta kullaga; ja ta lasi ehitada nende ette rinnatise, et nad saaksid toetada sellele oma keha ja oma käsi, kui nad räägivad tema rahvale valelikke ja asjatuid sõnu.\n\n12 Ja sündis, et ta ehitas templi lähedusse torni; jah, väga kõrge torni, koguni nii kõrge, et ta võis seista selle tipus ja vaadata üle Siilomi ja ka üle Semloni maa, mis oli laamanlaste valduses, ja ta võis näha koguni üle kogu ümberkaudse maa.\n\n13 Ja sündis, et Siilomi maale lasi ta ehitada palju hooneid ja ta lasi ehitada suure torni künkale põhja pool Siilomi maad, mis oli olnud Nefi laste varjupaik ajal, mil nad maalt põgenesid; ja nõnda kasutas ta rikkust, mida ta sai oma rahva maksustamisega.\n\n14 Ja sündis, et ta kinnitas südame oma rikkuse külge ja veetis aega prassides oma naiste ja oma liignaistega; ja nii veetsid ka tema preestrid oma aega hooradega.\n\n15 Ja sündis, et ta istutas viinamägesid üle kogu maa; ja ta ehitas veinipresse ning tegi külluses veini ja seepärast sai temast joomar ja samuti tema rahvast.\n\n16 Ja sündis, et laamanlased hakkasid tema rahvale kallale tungima, väikeste rühmade kallale ning tapma neid nende põldudel ja ajal, mil nad valvasid oma karju.\n\n17 Ja kuningas Noa saatis ümber maa valvurid, et hoida neid eemal; aga ta ei saatnud neid küllaldasel arvul ja laamanlased tulid neile kallale ja tapsid neid ja ajasid palju nende karju maalt välja; niiviisi hakkasid laamanlased neid hävitama ja näitama neile välja oma vihkamist.\n\n18 Ja sündis, et kuningas Noa saatis oma sõjaväed nende vastu ja nad aeti tagasi, ehk nad ajasid nad ajutiselt tagasi; seepärast, nad tulid tagasi, rõõmustades oma sõjasaagi üle.\n\n19 Ja nüüd, selle suure võidu pärast olid nad oma südames uhkust täis; nad hooplesid oma jõuga, öeldes, et nende viiskümmend võiks seista tuhandete laamanlaste vastu; ja nõnda nad hooplesid ja tundsid heameelt verest ja oma vendade vere valamisest ja seda nende kuninga ja preestrite pahelisuse pärast.\n\n20 Ja sündis, et nende seas oli mees, kelle nimi oli Abinadi; ja ta läks nende sekka ning hakkas prohvetlikult kuulutama, öeldes: Vaata, nõnda ütleb Issand ja nõnda on ta mind käskinud, öeldes: Mine ja ütle sellele rahvale, nõnda ütleb Issand – häda sellele rahvale, sest ma olen näinud nende jäledusi ja nende pahelisust ja nende hooramisi ning kui nad meelt ei paranda, nuhtlen ma neid oma vihas.\n\n21 Ja kui nad ei paranda meelt ega pöördu Issanda, oma Jumala poole, vaata, ma annan nad nende vaenlaste kätte; jah, ja nad viiakse orjusesse ja neid vaevatakse nende vaenlaste käega.\n\n22 Ja sünnib, et nad saavad teadma, et mina olen Issand, nende Jumal, ja mina olen valvas Jumal, kes nuhtleb oma rahva süütegusid.\n\n23 Ja sünnib, et kui see rahvas ei paranda meelt ega pöördu Issanda, oma Jumala poole, siis nad viiakse orjusesse ja mitte keegi peale Issanda, Kõikvõimsa Jumala ei päästa neid.\n\n24 Jah, ja sünnib, et kui nad hüüavad mind, siis ma olen pikaldane kuulma nende hüüdu; jah, ja ma lasen sündida, et nende vaenlased löövad neid.\n\n25 Ja kui nad kotiriides ja tuhas oma meelt ei paranda ega hüüa vägevalt Issandat, oma Jumalat, ei kuule ma nende palveid ega päästa neid nende kannatustest; ja nõnda ütleb Issand ja nõnda on ta mind käskinud.\n\n26 Nüüd, sündis, et kui Abinadi oli rääkinud neile need sõnad, said nad ta peale vihaseks ja püüdsid talt elu võtta; aga Issand päästis ta nende käest.\n\n27 Nüüd, kui kuningas Noa oli kuulnud sõnu, mida Abinadi oli inimestele rääkinud, vihastas ka tema ja ta ütles: Kes on Abinadi, et ta peaks minu ja mu rahva üle kohut mõistma, või kes on Issand, kes toob mu rahva peale sellise suure kannatuse?\n\n28 Ma käsin teil tuua Abinadi siia, et ma võiksin ta tappa, sest ta on öelnud neid asju seepärast, et ta võiks ärgitada mu rahvast vihale üksteise vastu ja tõsta tüli minu rahva seas; seepärast ma tapan ta.\n\n29 Nüüd, inimeste silmad olid pimedaks tehtud; seepärast tegid nad oma südame kõvaks Abinadi sõnade vastu ja sellest ajast peale püüdsid nad teda kinni võtta. Ja kuningas Noa tegi oma südame kõvaks Issanda sõna vastu ega parandanud meelt oma halbadest tegudest.\n\n", "mosiah 12": "[center][font_size=26]12. peatükk[/font_size][/center]\n\n[i]Abinadi pannakse vangi, sest ta kuulutab prohvetlikult rahva hävitamisest ja kuningas Noa surmast. Valepreestrid tsiteerivad pühakirju ja teesklevad Moosese seadusest kinnipidamist. Abinadi hakkab õpetama neile kümmet käsku. Ligikaudu 148 eKr.[/i]\n\n1 Ja sündis, et pärast kaheaastast vaheaega tuli Abinadi maskeeritult nende keskele, nii et nad ei tundnud teda ära, ja ta hakkas nende seas prohvetlikult kuulutama, öeldes: Nõnda on Issand mind käskinud, öeldes – Abinadi, mine ja kuuluta prohvetlikult sellele minu rahvale, sest nad on teinud oma südame kõvaks minu sõnade vastu; nad ei ole parandanud meelt oma halbadest tegudest, seepärast, ma nuhtlen neid oma vihas, jah, oma ägedas vihas nuhtlen ma neid nende süütegude ja jäleduste pärast.\n\n2 Jah, häda sellele põlvkonnale! Ja Issand ütles mulle: Siruta oma käsi välja ja kuuluta prohvetlikult, öeldes: Nõnda ütleb Issand, sünnib, et see põlvkond viiakse nende süütegude pärast orjusesse ja neid lüüakse põsele; jah, ja inimesed ajavad neid taga ja surmavad; ja raisakotkad õhust ja koerad, jah, ja metsloomad õgivad nende liha.\n\n3 Ja sünnib, et kuningas Noa elu hinnatakse samaväärseks rõivaga tulises ahjus, sest ta saab teadma, et mina olen Issand.\n\n4 Ja sünnib, et ma nuhtlen seda oma rahvast raskete kannatustega, jah, näljahäda ja katkuga; ja ma lasen neil päev läbi uluda.\n\n5 Jah, ja ma lasen neile selga siduda koormad ja neid aetakse tagant nagu tumma eeslit.\n\n6 Ja sünnib, et ma saadan nende sekka rahe ja see tabab neid; ja neid tabab ka idatuul ja ka putukad tülitavad nende maad ja õgivad nende teravilja.\n\n7 Ja neid tabab suur katk – ja kõike seda ma teen nende süütegude ja jäleduste pärast.\n\n8 Ja sünnib, et kui nad meelt ei paranda, hävitan ma nad maa pinnalt sootuks; ometi jääb neist maha ülestähendus ja ma hoian seda teistele rahvastele, kes maa enda valdusesse võtavad; jah, koguni nii ma teen, et paljastada selle rahva jäledused teistele rahvastele. Ja Abinadi kuulutas prohvetlikult selle rahva vastu palju asju.\n\n9 Ja sündis, et nad olid tema peale vihased ja võtsid ta kinni ning viisid ta seotult kuninga ette ja ütlesid kuningale: Vaata, me oleme toonud sinu ette mehe, kes on sinu rahvale prohvetlikult kuulutanud halba, ja ta ütleb, et Jumal hävitab nad.\n\n10 Ja ta kuulutab prohvetlikult halba ka sinu elu kohta ja ütleb, et sinu elu saab olema kui rõivas lõõmavas ahjus.\n\n11 Ja taas ta ütleb, et sa oled kui kõrs, nimelt nagu kuivanud kõrs põllul, millest loomad üle jooksevad ja mis jalge alla tallatakse.\n\n12 Ja taas ta ütleb, et sa oled kui ohaka õied, mida siis, kui need on täiesti küpsed, aetakse tuule käes maa palgel. Ja ta väidab, et seda on rääkinud Issand. Ja ta ütleb, et kõik see tuleb sinu peale, kui sa ei tee meeleparandust, ja seda sinu süütegude pärast.\n\n13 Ja nüüd, oo kuningas, mis suurt halba oled sa teinud või mis suuri patte on sinu rahvas korda saatnud, et Jumal peaks meid süüdi mõistma või see mees meie üle kohut mõistma?\n\n14 Ja nüüd, oo kuningas, vaata, me oleme süütud ja sina, oo kuningas, ei ole patustanud; seepärast, see mees on sinu kohta valetanud ja ta on asjata prohvetlikult kuulutanud.\n\n15 Ja vaata, me oleme tugevad, me ei sattu orjusesse ega vaenlaste kätte vangi; jah, ja sind on saatnud sellel maal edu ja sind saadab edu ka edaspidi.\n\n16 Vaata, siin on see mees, me anname ta sinu kätte; sa võid teha temaga, mida sa heaks arvad.\n\n17 Ja sündis, et kuningas Noa lasi Abinadi vanglasse heita ja käskis preestritel end kokku koguda, et ta võiks nendega nõu pidada, mida ta peaks temaga tegema.\n\n18 Ja sündis, et nad ütlesid kuningale: Too ta siia, et me võiksime teda küsitleda; ja kuningas käskis, et ta nende ette toodaks.\n\n19 Ja nad hakkasid teda küsitlema, et ta end sisse räägiks ja seeläbi neil oleks, mille pärast teda süüdistada; aga ta vastas neile julgelt ja pidas vastu kõikidele nende küsimustele, jah, nende üllatuseks; sest ta pani neile vastu kõikides nende küsimustes ja ajas nad segadusse nende kõikides sõnades.\n\n20 Ja sündis, et üks nendest ütles temale: Mida tähendavad sõnad, mis on kirjutatud ja mida meie isad on õpetanud, öeldes:\n\n21 Kui armsad on mägede peal tema sammud, kes toob häid sõnumeid, kes kuulutab rahu, kes toob häid sõnumeid heast, kes kuulutab päästet, kes ütleb Siionile: Sinu Jumal valitseb!\n\n22 Su valvurid tõstavad häält; nad hõiskavad üheskoos, sest nad näevad silmast silma, kui Issand toob tagasi Siioni;\n\n23 rõõmustage, laulge üheskoos, te Jeruusalemma varemed, sest Issand on trööstinud oma rahvast, ta on lunastanud Jeruusalemma;\n\n24 Issand on paljastanud oma püha käsivarre kõigi rahvaste silme all ja kõik maa ääred saavad näha meie Jumala päästet?\n\n25 Ja nüüd, Abinadi ütles neile: Kas te olete preestrid ja väidate, et te õpetate seda rahvast ja mõistate prohvetliku kuulutamise vaimu ning ometi soovite teada minult, mida need asjad tähendavad?\n\n26 Ma ütlen teile: Häda teile Issanda teede moonutamise pärast! Sest kui te ka mõistate neid asju, siis te ei ole neid õpetanud; seepärast, te olete moonutanud Issanda teid.\n\n27 Te ei ole oma südant kasutanud mõistmiseks; seepärast, te pole olnud targad. Seepärast, mida te siis õpetate sellele rahvale?\n\n28 Ja nad ütlesid: Me õpetame Moosese seadust.\n\n29 Ja taas tema ütles neile: Kui te õpetate Moosese seadust, siis miks te sellest kinni ei pea? Miks on teie südamed rikkuse küljes kinni? Miks te hoorate ja kulutate oma jõudu lõbunaistega, jah, ja panete selle rahva patustama, nii et Issandal on põhjust saata mind prohvetlikult kuulutama selle rahva vastu, jah, nimelt suurt halba selle rahva vastu?\n\n30 Kas te ei tea, et ma räägin tõtt? Jah, te teate, et ma räägin tõtt; ja te peaksite värisema Jumala ees.\n\n31 Ja sünnib, et teid nuheldakse teie süütegude pärast, sest te olete öelnud, et te õpetate Moosese seadust. Ja mida te teate Moosese seadusest? Kas pääste tuleb Moosese seaduse kaudu? Mida te ütlete?\n\n32 Ja nad vastasid ja ütlesid, et pääste tuleb Moosese seaduse kaudu.\n\n33 Aga nüüd ütles Abinadi neile: Ma tean, et kui te peate kinni Jumala käskudest, saate te päästetud; jah, kui te peate kinni käskudest, mis Issand andis Moosesele Siinai mäel, öeldes:\n\n34 Mina olen Issand, sinu Jumal, kes on sind toonud välja Egiptusemaalt, orjuse kojast.\n\n35 Sul ei tohi olla muud Jumalat minu kõrval!\n\n36 Sa ei tohi enesele teha nikerdatud kuju ega mingisugust pilti sellest, mis on ülal taevas, ega nendest, mis on all maa peal!\n\n37 Nüüd, Abinadi ütles nendele: Kas te olete teinud kõike seda? Ma ütlen teile: Ei, te ei ole. Kas te olete õpetanud seda rahvast kõike seda tegema? Ma ütlen teile: Ei, te ei ole.\n\n", "mosiah 13": "[center][font_size=26]13. peatükk[/font_size][/center]\n\n[i]Abinadit kaitstakse jumaliku väega. Ta õpetab kümmet käsku. Pääste ei tule üksi Moosese seaduse kaudu. Jumal ise teeb lepituse ja lunastab oma rahva. Ligikaudu 148 eKr.[/i]\n\n1 Ja nüüd, kui kuningas oli neid sõnu kuulnud, ta ütles oma preestritele: Ära see mees siit ja tapke ta; sest mis on meil temaga tegemist, sest ta on hull!\n\n2 Ja nad astusid ette ja püüdsid panna oma käed tema külge, aga ta seisis neile vastu ja ütles neile:\n\n3 Ärge puutuge mind, sest Jumal nuhtleb teid, kui te panete oma käe minu külge, sest ma ei ole veel edasi andnud sõnumit, mida Issand saatis mind edasi andma; ega ole ma rääkinud sellest, mida te käskisite minul rääkida; seepärast, Jumal ei luba, et mind sel hetkel hävitatakse,\n\n4 aga ma pean täitma käsud, mida Jumal on mul käskinud, ja kuna ma olen teile tõde rääkinud, olete te minu peale vihased. Ja taas, kuna ma olen rääkinud Jumala sõna, te olete langetanud otsuse, et ma olen hull.\n\n5 Nüüd, sündis, et pärast seda, kui Abinadi oli öelnud need sõnad, ei julgenud kuningas Noa mehed oma kätt tema külge panna, sest tema peal oli Issanda Vaim ja tema nägu hiilgas ülimalt säravalt otsekui Moosesel, kui too rääkis Issandaga Siinai mäel.\n\n6 Ja ta rääkis Jumala väe ja volitusega ning ta jätkas oma sõnadega, öeldes:\n\n7 Te näete, et teil ei ole väge mind tappa, seepärast ma lõpetan oma sõnumi. Jah, ja ma tajun, et see läbistab teie südant, sest ma räägin teile tõtt teie süütegudest.\n\n8 Jah, ja mu sõnad täidavad teid imestuse ja hämmastuse ning vihaga.\n\n9 Aga ma lõpetan oma sõnumi ja siis ei ole enam tähtis, kuhu ma lähen, kui on nõnda, et ma olen päästetud.\n\n10 Aga niipalju ma teile räägin, et mida iganes te minuga pärast seda ka ei tee, on see kui võrdkuju ja kujutis asjadest, mis on tulemas.\n\n11 Ja nüüd, ma loen teile Jumala ülejäänud käsud, sest ma tajun, et need ei ole kirjutatud teie südametesse; ma tajun, et te olete õppinud ja õpetanud süütegusid suurima osa oma elust.\n\n12 Ja nüüd, teil on meeles, et ma ütlesin teile: Sa ei tohi enesele teha nikerdatud kuju ega mingisugust pilti nendest, mis on ülal taevas või mis on all maa peal või mis on maa all vees!\n\n13 Ja taas: Sa ei tohi neid kummardada ega neid teenida, sest mina, Issand, sinu Jumal, olen valvas Jumal, kes vanemate süüteod nuhtleb laste kätte kuni nende kolmanda ja neljanda põlveni, kes mind vihkavad;\n\n14 ja osutab halastust neile tuhandeile, kes mind armastavad ja minu käskudest kinni peavad.\n\n15 Sa ei tohi Issanda, oma Jumala nime asjata suhu võtta, sest Issand ei pea süütuks seda, kes tema nime asjata suhu võtab.\n\n16 Pea meeles hingamispäeva, et pidada seda pühana!\n\n17 Kuus päeva näe vaeva ja tee ära kogu oma töö;\n\n18 aga seitsmendal päeval, Issanda, sinu Jumala hingamispäeval ei tohi sa teha ühtegi tööd, ei sina ega su poeg ega su tütar, su sulane ega su teenijatüdruk ega su lojus ega su võõras, kes on su väravais.\n\n19 Sest kuue päevaga tegi Issand taeva ja maa ning mere ja kõik, mis neis on; mispärast Issand õnnistas hingamispäeva ja pühitses selle.\n\n20 Austa oma isa ja oma ema, et su elupäevi pikendataks maal, mille Issand, sinu Jumal, sulle annab!\n\n21 Sa ei tohi tappa!\n\n22 Sa ei tohi abielu rikkuda! Sa ei tohi varastada!\n\n23 Sa ei tohi valet tunnistada oma ligimese vastu!\n\n24 Sa ei tohi himustada oma ligimese koda, sa ei tohi himustada oma ligimese naist ega tema sulast ega tema teenijatüdrukut ega tema härga ega tema eeslit ega midagi, mis on sinu ligimese oma!\n\n25 Ja sündis, et pärast seda, kui Abinadi oli nendele sõnadele lõpu teinud, ta ütles neile: Kas te olete õpetanud sellele rahvale, et neil tuleb teha tähelepanelikult kõiki neid asju, et pidada kinni nendest käskudest?\n\n26 Ma ütlen teile: Ei, sest kui te oleksite, ei oleks Issand lasknud tulla minul ja kuulutada prohvetlikult sellele rahvale halba.\n\n27 Ja nüüd, te olete ütelnud, et pääste tuleb Moosese seaduse kaudu. Ma ütlen teile, et teil on otstarbekas Moosese seadusest veel kinni pidada; aga ma ütlen teile, et tuleb aeg, mil Moosese seadusest kinnipidamine ei ole enam otstarbekas.\n\n28 Ja pealegi ma ütlen teile, et pääste ei tule üksnes seaduse kaudu; sest kui ei oleks lepitust, mida Jumal ise teeb oma rahva pattude ja süütegude pärast, siis peaksid nad möödapääsmatult hukkuma hoolimata Moosese seadusest.\n\n29 Ja nüüd, ma ütlen teile, et oli otstarbekas, et Iisraeli lastele antakse seadus; jah, koguni väga range seadus, sest nad olid kangekaelne rahvas, kiired toime panema süütegusid ja pikaldased meeles pidama Issandat, oma Jumalat;\n\n30 seepärast neile anti seadus, jah, toimingute ja talituste seadus, seadus, millest nad pidid päevast päeva rangelt kinni pidama, et nad mäletaksid Jumalat ja oma kohust tema ees.\n\n31 Aga vaata, ma ütlen teile, et kõik need asjad olid selle võrdkuju, mis on tulemas.\n\n32 Ja nüüd, kas nad mõistsid seadust? Ma ütlen teile: Ei, nad kõik ei mõistnud seadust ja seda nende kõvasüdamelisuse pärast; sest nad ei saanud aru, et ükski inimene ei või saada päästetud muidu kui Jumala lunastuse kaudu.\n\n33 Sest vaata, kas ei kuulutanud Mooses neile prohvetlikult Messia tulemisest ja et Jumal lunastab oma rahva? Jah, ja tõepoolest, kõik prohvetid, kes maailma algusest peale on kunagi prohvetlikult kuulutanud – kas nad ei ole rääkinud rohkem või vähem kõigist nendest asjadest?\n\n34 Kas nad ei ole öelnud, et Jumal ise tuleb alla inimlaste hulka ja võtab endale inimese kuju ning kõnnib võimsa väega maa pinnal?\n\n35 Jah, ja kas nad ei ole ka öelnud, et ta teeb teoks surnute ülestõusmise ja et teda ennast rõhutakse ja vaevatakse?\n\n", "mosiah 14": "[center][font_size=26]14. peatükk[/font_size][/center]\n\n[i]Jesaja räägib messialikult. Tuuakse välja Messia alandamine ja kannatused. Ta valmistab oma hinge patu ohvriks ja kostab üleastujate eest. Võrdle Jesaja 53. Ligikaudu 148 eKr.[/i]\n\n1 Jah, tõepoolest, kas Jesaja ei ütle: Kes on uskunud meie teadet ja kellele on ilmutatud Issanda käsivars?\n\n2 Sest ta kasvab üles tema ees nagu õrn taimeke ja otsekui juur kuivast maast; tal ei ole kuju ega nägusust; ja kui me teda näeme, ei ole tal ilu, et peaksime teda ihaldama.\n\n3 Ta on inimestest põlatud ja hüljatud; murede mees ja südamevaluga tuttav; ja me otsekui pöörasime tema pealt oma näo ära; ta oli põlatud ja me ei pidanud temast lugu.\n\n4 Tõepoolest, ta on kannatanud meie südamevalusid ja kandnud meie muresid; siiski meie pidasime teda vigaseks, Jumalast lööduks ja vaevatuks.\n\n5 Aga teda haavati meie üleastumiste pärast; teda muljuti meie süütegude tõttu; karistus oli tema peal, et meil oleks rahu, ja tema vermete kaudu on meid terveks tehtud.\n\n6 Meie kõik oleme eksinud nagu lambad, igaüks meist on pöördunud oma teele ja Issand on lasknud meie kõigi süütegudel tema peale tulla.\n\n7 Teda rõhuti ja teda vaevati, ometi ei avanud ta oma suud; teda viiakse nagu talle tapmisele ja nagu lammas, kes oma niitjate ees on vait, nõnda ei avanud ta oma suud.\n\n8 Vanglast ja kohtu alt ta võeti; ja kes kuulutab tema põlvkonda? Sest ta lõigati ära elavate maalt, minu rahva üleastumiste pärast tabas teda surm.\n\n9 Ja ta sai oma haua paheliste juurde ja rikka käest, kui ta suri; sest ta ei olnud teinud halba ega olnud tema suus pettust.\n\n10 Ometi arvas Issand heaks teda muljuda; ta on pannud ta kannatama südamevalu; kui sa teed ta hinge patu ohvriks, näeb ta oma seemet, tema päevad pikenevad ja Issanda tahe laabub tema käes.\n\n11 Ta näeb oma hingevaeva ja tunneb rahuldust; oma tarkusega mõistab mu õigemeelne teenija õigeks paljud, sest ta võtab enda kanda nende süüteod.\n\n12 Seepärast ma annan temale osa vägevate hulgas ja ta jagab tugevatega saaki, sest ta on valanud välja oma hinge surmani ja teda arvati üleastujate hulka; ja ta kandis paljude patud ja kostis üleastujate eest.\n\n", "mosiah 15": "[center][font_size=26]15. peatükk[/font_size][/center]\n\n[i]Mil viisil on Kristus nii Isa kui ka Poeg. Ta kostab oma rahva eest ja võtab enda kanda nende üleastumised. Nemad ja kõik pühad prohvetid on tema seeme. Ta teeb teoks ülestõusmise. Väikestel lastel on igavene elu. Ligikaudu 148 eKr.[/i]\n\n1 Ja nüüd, Abinadi ütles neile: Ma tahan, et te mõistaksite, et Jumal ise tuleb alla inimlaste sekka ja lunastab oma rahva.\n\n2 Ja kuna ta elab lihas, kutsutakse teda Jumala Pojaks, ja allutanud liha Isa tahtele, on ta Isa ja Poeg –\n\n3 Isa seepärast, et ta eostati Jumala väest, ja Poeg liha pärast; nõnda saades Isaks ja Pojaks –\n\n4 ja nad on üks Jumal, jah, tõeline taeva ja maa Igavene Isa.\n\n5 Ja nõnda liha, saades alluvaks Vaimule ehk Poeg Isale, olles üks Jumal, kannatab kiusatust ja ei anna kiusatusele järele, vaid laseb oma rahval end pilgata ja endale rooska anda ja end välja ajada ja ära salata.\n\n6 Ja pärast kõike seda, pärast paljude vägevate imede tegemist inimlaste seas viiakse teda, jah, tõepoolest, nagu Jesaja ütles, nagu lammas niitja ees on tumm, nõnda ta ei avanud oma suud.\n\n7 Jah, koguni nõnda teda viiakse, lüüakse risti ja tapetakse; nii et liha allub koguni surmale, Poja tahe neeldub Isa tahtesse.\n\n8 Ja nõnda murrab Jumal surma köidikud, saanud surmast võitu, andes Pojale väe kosta inimlaste eest –\n\n9 olles tõusnud taevasse halastuse sülemiga; olles täis kaastunnet inimlaste vastu; seistes nende ja õigluse vahel; olles murdnud surma köidikud, võtnud endale nende süü ja nende üleastumised, olles nad lunastanud ja rahuldanud õigluse nõuded.\n\n10 Ja nüüd, ma ütlen teile: kes kuulutab tema põlvkonda? Vaata, ma ütlen teile, et kui ta hing on tehtud patuohvriks, näeb ta oma seemet. Ja nüüd, mida ütlete teie? Ja kes on tema seeme?\n\n11 Vaata, ma ütlen teile, et kes iganes on kuulnud prohvetite sõnu, jah, kõikide pühade prohvetite, kes on prohvetlikult kuulutanud Issanda tulemisest – ma ütlen teile, et kõik need, kes on võtnud kuulda nende sõnu ja uskunud, et Issand lunastab oma rahva, ja on oodanud seda päeva, et saada andeks oma patud; ma ütlen teile, et need on tema seeme ehk need on Jumala kuningriigi pärijad.\n\n12 Sest nemad on need, kelle patud ta on kandnud; nemad on need, kelle eest ta on surnud, et lunastada neid nende üleastumistest. Ja nüüd, kas nad ei ole mitte tema seeme?\n\n13 Jah, ja kas ei ole mitte prohvetid, igaüks, kes on avanud oma suu prohvetlikuks kuulutamiseks, kes ei ole langenud üleastumiste küüsi – ma mõtlen kõiki pühasid prohveteid maailma algusest peale? Ma ütlen teile, et nemad on tema seeme.\n\n14 Ja nemad on need, kes on kuulutanud rahu; kes on toonud häid sõnumeid heast; kes on kuulutanud päästet ja ütelnud Siionile: Sinu Jumal valitseb!\n\n15 Ja oo, kui armsad olid mägede peal nende sammud!\n\n16 Ja taas, kui armsad on mägede peal nende sammud, kes kuulutavad ikka veel rahu!\n\n17 Ja taas, kui armsad on mägede peal nende sammud, kes kuulutavad rahu edaspidi, jah, nüüdsest ajast peale ja igavesti!\n\n18 Ja vaata, ma ütlen teile, see ei ole kõik. Sest oo, kui armsad on mägede peal tema sammud, kes toob häid sõnumeid, kes on rahu asutaja, jah, nimelt Issand, kes on lunastanud oma rahva; jah, tema, kes on andnud oma rahvale pääste;\n\n19 sest kui see ei oleks selle lunastuse pärast, mida ta on teinud oma rahva eest ja mis oli valmistatud maailma rajamisest peale, ma ütlen teile, kui ei oleks seda, terve inimkond oleks pidanud hukkuma.\n\n20 Aga vaata, surma köidikud murtakse ja Poeg valitseb ning tal on vägi surnute üle; seepärast, ta teeb teoks surnute ülestõusmise.\n\n21 Ja tuleb ülestõusmine, nimelt esimene ülestõusmine; jah, nimelt nende ülestõusmine, kes on olnud ja kes on ja kes saavad olema kuni Kristuse ülestõusmiseni välja – sest nii teda kutsutakse.\n\n22 Ja nüüd, kõikide prohvetite ja kõikide nende ülestõusmine, kes uskusid nende sõnadesse, ehk kõik need, kes on pidanud kinni Jumala käskudest, tulevad esile esimesel ülestõusmisel, seepärast, nemad on esimene ülestõusmine.\n\n23 Nad äratatakse üles, et elada koos Jumalaga, kes on nad lunastanud; nõnda on neil igavene elu Kristuse kaudu, kes on murdnud surma köidikud.\n\n24 Ja nemad on need, kellel on osa esimeses ülestõusmises, ja nemad on need, kes on surnud oma teadmatuses enne seda, kui Kristus tuli, ilma et neile oleks kuulutatud päästet. Ja nõnda viib Issand täide nende ülestõusmise ja neil on osa esimeses ülestõusmises ehk neil on igavene elu, kuna Issand on nad lunastanud.\n\n25 Ja ka väikestel lastel on igavene elu.\n\n26 Ent vaadake ja kartke ning värisege Jumala ees, sest te peaksite värisema; sest Issand ei lunasta kedagi, kes talle vastu hakkab ja sureb oma pattudes; jah, tõepoolest, kõik need, kes on hukkunud oma pattudes maailma algusest peale, kes on tahtlikult Jumalale vastu hakanud, kes on teadnud Jumala käske ja pole tahtnud neist kinni pidada; nemad on need, kel ei ole mingit osa esimeses ülestõusmises.\n\n27 Seepärast, kas te ei peaks siis värisema? Sest pääste ei tule ühelegi sellisele, sest Issand ei ole lunastanud kedagi sellist, jah, ega saa Issand lunastada selliseid, sest ta ei saa eitada iseennast; ta ei saa eitada õiglust, kui sellel on oma nõudmine.\n\n28 Ja nüüd, ma ütlen teile, et tuleb aeg, mil Issanda päästet kuulutatakse igale rahvusele, hõimule, keelele ja rahvale.\n\n29 Jah, Issand, sinu valvurid tõstavad oma häält, ühel häälel nad laulavad, sest nad näevad silmast silma, kui Issand toob tagasi Siioni.\n\n30 Rõõmustage, laulge üheskoos, te Jeruusalemma varemed, sest Issand on trööstinud oma rahvast, ta on lunastanud Jeruusalemma!\n\n31 Issand on paljastanud oma püha käsivarre kõigi rahvaste silme all ja kõik maa ääred saavad näha meie Jumala päästet.\n\n", "mosiah 16": "[center][font_size=26]16. peatükk[/font_size][/center]\n\n[i]Jumal lunastab inimesed nende kadunud ja langenud seisukorrast. Need, kes on lihalikud, jäävad nii, nagu ei olekski lunastust. Kristus viib täide ülestõusmise lõputuks eluks või lõputuks needuseks. Ligikaudu 148 eKr.[/i]\n\n1 Ja nüüd, sündis, et kui Abinadi oli rääkinud need sõnad, ta sirutas välja oma käe ja ütles: Tuleb aeg, mil kõik näevad Issanda päästet; mil iga rahvus, hõim, keel ja rahvas näeb silmast silma ja tunnistab Jumala ees, et tema kohtuotsused on õiglased.\n\n2 Ja siis heidetakse pahelised välja ning neil on põhjust ulumiseks ja nutmiseks ja kaeblemiseks ning hammaste kiristamiseks ja seda seepärast, et nad ei tahtnud kuulda võtta Issanda häält; seepärast Issand ei lunasta neid.\n\n3 Sest nad on lihalikud ja kuratlikud ja kuradil on nende üle võim; jah, nimelt see vana madu, kes pettis meie esimesi vanemaid, mis oli nende langemise põhjuseks; mis on põhjuseks sellele, et kogu inimkond muutus lihalikuks, iharaks, kuratlikuks, eristades halba heast ning alistades ennast kuradile.\n\n4 Nii oli kogu inimkond kadunud ja vaata, nad oleks olnud lõpmatuseni kadunud, kui mitte Jumal ei oleks lunastanud oma rahvast nende kadunud ja langenud olukorrast.\n\n5 Aga pea meeles, et see, kes püsib oma lihalikus loomuses ja jätkab patu ja Jumalale vastuhakkamise teedel, jääb oma langenud olukorda ja kuradil on kõik võim tema üle. Seepärast ta on nõnda, nagu ei olekski lunastust tehtud, olles Jumala vaenlane ja ka kurat on Jumala vaenlane.\n\n6 Ja nüüd, kui Kristus ei oleks tulnud maailma, rääkides tulevastest asjadest nõnda, nagu oleksid need juba sündinud, siis ei oleks saanud olla lunastust.\n\n7 Ja kui Kristus ei oleks tõusnud surnuist või murdnud surma köidikuid, et haual ei oleks võitu ja surmal ei oleks astelt, siis ei oleks saanud olla ülestõusmist.\n\n8 Aga ülestõusmine on olemas, seepärast haual ei ole võitu ja surma astel on alla neelatud Kristuses.\n\n9 Tema on maailma valgus ja elu; jah, valgus, mis on lõputu, mida ei saa kunagi pimendada; jah, ja ka elu, mis on lõputu, nii et surma ei saa enam olla.\n\n10 Nimelt see surelikkus riietub surematusesse ja see rikutus riietub rikkumatusesse ning viiakse seisma Jumala kohtulaua ette, et ta neile kohut mõistaks nende tegude järgi, on need siis head või on need halvad –\n\n11 kui need on head, siis ülestõusmisesse lõputusse ellu ja õnne, ja kui need on halvad, siis ülestõusmisesse lõputusse needusesse, olles üle antud kuradile, kes on nad allutanud, mis on needus –\n\n12 nad on kõndinud omaenda lihalike tahtmiste ja soovide järel; nad pole kunagi hüüdnud Issanda poole, samas kui halastuse käsivarred olid nende poole välja sirutatud; sest halastuse käsivarred olid sirutatud nende poole ja nad ei tahtnud; neid hoiatati nende süütegude pärast ja ikkagi ei tahtnud nad neist taganeda; ja neil kästi meelt parandada ja ikkagi ei tahtnud nad meelt parandada.\n\n13 Ja nüüd, kas te ei peaks värisema ja parandama meelt oma pattudest ning meeles pidama, et ainult Kristuses ja Kristuse kaudu võite te saada päästetud?\n\n14 Seepärast, kui te õpetate Moosese seadust, õpetage samuti, et see on kujutis nendest asjadest, mis on tulemas –\n\n15 õpetage neile, et lunastus tuleb Issanda Kristuse kaudu, kes on tõeline Igavene Isa. Aamen.\n\n", "mosiah 17": "[center][font_size=26]17. peatükk[/font_size][/center]\n\n[i]Alma usub ja kirjutab üles Abinadi sõnad. Abinadi sureb tulesurma. Ta kuulutab prohvetlikult oma mõrvajatele haigust ja tulesurma. Ligikaudu 148 eKr.[/i]\n\n1 Ja nüüd, sündis, et kui Abinadi oli need sõnad lõpetanud, käskis kuningas, et preestrid võtaksid ta kinni ja laseksid ta tappa.\n\n2 Aga nende seas oli üks, kelle nimi oli Alma, kes samuti oli Nefi järglane. Ja ta oli noor mees ja ta uskus sõnu, mis Abinadi oli rääkinud, sest ta teadis sellest süüst, millest Abinadi oli tunnistanud nende vastu; seepärast hakkas ta paluma kuningat, et ta ei oleks Abinadi peale vihane, vaid lubaks tal rahus lahkuda.\n\n3 Aga kuningas vihastus veel rohkem ja lasi Alma nende seast välja ajada ning saatis oma teenijad talle järele, et need ta surmaksid.\n\n4 Aga ta põgenes nende eest ja peitis end, nii et nad ei leidnud teda. Ja tema, olles mitmeid päevi peidus, kirjutas üles kõik sõnad, mis Abinadi oli rääkinud.\n\n5 Ja sündis, et kuningas lasi oma valvuritel Abinadi ümber piirata ja kinni võtta; ja nad sidusid ta kinni ning heitsid ta vanglasse.\n\n6 Ja pärast kolme päeva, olles pidanud nõu oma preestritega, lasi ta taas tema enda ette tuua.\n\n7 Ja ta ütles temale: Abinadi, me oleme leidnud süüdistuse sinu vastu ja sa oled surma väärt.\n\n8 Sest sa oled ütelnud, et Jumal ise tuleb alla inimlaste sekka, ja nüüd, sellel põhjusel pead sa surema, kui sa ei võta tagasi kõiki neid sõnu, millega sa oled rääkinud halba minu ja mu rahva kohta.\n\n9 Nüüd, Abinadi ütles temale: Ma ütlen sulle, et ma ei võta tagasi neid sõnu, mis ma olen rääkinud teile selle rahva kohta, sest need on õiged, ja et te seda kindlalt teaksite, olen ma andnud ennast teie kätte!\n\n10 Jah, ja ma kannatan kuni surmani välja ega võta tagasi oma sõnu, ja need seisavad tunnistusena teie vastu! Ja kui te mu tapate, valate te süütut verd, ja ka see seisab tunnistusena teie vastu viimsel päeval.\n\n11 Ja nüüd, kuningas Noa oli valmis teda vabastama, sest ta kartis tema sõnu; sest ta kartis, et Jumala kohtuotsused tulevad tema peale.\n\n12 Aga preestrid tõstsid ta vastu häält ja hakkasid teda süüdistama, öeldes: Ta on laimanud kuningat. Seepärast ärgitati kuningat tema peale vihaseks saama ja ta andis ta nende kätte, et teda saaks tappa.\n\n13 Ja sündis, et nad võtsid ja sidusid ta kinni ja peksid ta nahka roosakimpudega, jah, koguni surmani välja.\n\n14 Ja nüüd, kui leegid hakkasid teda kõrvetama, hüüdis ta neile, öeldes:\n\n15 Vaata, otsekui te olete minule teinud, nõnda sünnib, et teie seeme laseb paljudel kannatada valude käes, mille käes kannatan mina, nimelt tulesurma valude käes, ja seda sellepärast, et nad usuvad Issanda, oma Jumala päästesse.\n\n16 Ja sünnib, et teie süütegude pärast vaevatakse teid kõiksugu haigustega.\n\n17 Jah, ja teid lüüakse igast kandist ja aetakse taga ja hajutatakse sinna-tänna, just nagu metsikud ja julmad metsloomad ajavad taga metsikut loomakarja.\n\n18 Ja sel päeval peetakse teile jahti ja teid võtab kinni teie vaenlaste käsi ja siis te kannatate, nagu kannatan mina, tulesurma valude käes.\n\n19 Nõnda viib Jumal täide oma kättemaksu nendele, kes hävitavad tema rahvast. Oo Jumal, võta vastu mu hing.\n\n20 Ja nüüd, kui Abinadi oli öelnud need sõnad, ta langes, surres tulesurma, jah, olles surmatud seepärast, et ta ei salanud Jumala käske ja pitseerides oma sõnade tõesuse oma surmaga.\n\n", "mosiah 18": "[center][font_size=26]18. peatükk[/font_size][/center]\n\n[i]Alma jutlustab salaja. Ta selgitab ristimise lepingut ja ristib Mormoni vetes. Ta organiseerib Kristuse kiriku ja pühitseb ametisse preestrid. Nad peavad end ise ülal ja õpetavad rahvast. Alma ja tema rahvas põgenevad kuningas Noa eest kõnnumaale. Ligikaudu 147–145 eKr.[/i]\n\n1 Ja nüüd, sündis, et Alma, kes oli põgenenud kuningas Noa teenijate eest, parandas meelt oma pattudest ja süütegudest ja käis salaja inimeste hulgas ringi ning hakkas õpetama Abinadi sõnu –\n\n2 jah, sellest, mis oli tulemas, ja ka surnute ülestõusmisest ja inimeste lunastusest, mis tehakse teoks läbi Kristuse väe ja kannatuste ja surma ja tema ülestõusmise ja taevaminemise.\n\n3 Ja ta õpetas kõiki, kes tahtsid kuulata tema sõnu. Ja ta õpetas neid salaja, et see ei saaks teatavaks kuningale. Ja paljud uskusid tema sõnu.\n\n4 Ja sündis, et kõik, kes teda uskusid, läksid paika, mida kutsuti Mormoniks, mis oli saanud oma nime kuningalt, mis asus maa piiri ääres ning mis erinevatel aegadel kubises metsloomadest.\n\n5 Nüüd, Mormonis oli puhta vee allikas ja Alma otsis sealt kaitset, kuna seal oli vee lähedal väikestest puudest tihnik, kus ta peitis end päeva ajal kuninga otsijate eest.\n\n6 Ja sündis, et kõik, kes teda uskusid, läksid sinna kuulama tema sõnu.\n\n7 Ja sündis, et pärast mitmeid päevi oli Mormonisse kogunenud päris suur hulk inimesi, et kuulata Alma sõnu. Jah, kõik olid kogunenud, kes uskusid tema sõnu, et teda kuulata. Ja ta õpetas neid ja jutlustas neile meeleparandusest ja lunastusest ja usust Issandasse.\n\n8 Ja sündis, et ta ütles neile: Vaata, siin on Mormoni veed (sest nii neid kutsuti), ja nüüd, kuna te soovite tulla Jumala lambatarasse ja olla kutsutud tema rahvaks ja olete nõus kandma üksteise koormaid, et need oleksid kerged;\n\n9 jah, ja olete nõus leinama koos nendega, kes leinavad; jah, ja trööstima neid, kes vajavad tröösti, ja seisma kui Jumala tunnistajad igal ajal ja kõiges ja kõikjal, kus te ka ei ole, kuni surmani välja, et Jumal saaks teid lunastada ja teid arvataks nende hulka, kes on esimeses ülestõusmises, et teil võiks olla igavene elu –\n\n10 nüüd, ma ütlen teile, kui see on teie südame soov, siis mis on teil selle vastu, et teid ristitakse Issanda nimel tunnistusena tema ees, et te olete sõlminud temaga lepingu, et te teenite teda ja peate kinni tema käskudest, et ta võiks valada oma Vaimu veel rikkalikumalt teie peale?\n\n11 Ja nüüd, kui inimesed olid kuulnud neid sõnu, plaksutasid nad rõõmu pärast oma käsi ja hüüdsid: See on meie südamesoov!\n\n12 Ja nüüd, sündis, et Alma võttis Heelami, kuna ta oli üks esimestest, ja läks ning seisis vees ja hüüdis, öeldes: Oo Issand, vala oma Vaim oma teenija peale, et ta võiks teha seda tööd südame pühadusega!\n\n13 Ja kui ta oli öelnud need sõnad, Issanda Vaim oli tema peal ja ta ütles: Heelam, ma ristin sind, saanud volituse Kõikvõimsalt Jumalalt, tunnistusena sellest, et sa oled sõlminud lepingu teenida teda seni, kuni su surelik keha on surnud, ja saagu Issanda Vaim sinu peale välja valatud ja andku ta sulle igavene elu Kristuse lunastuse kaudu, kelle ta on ette valmistanud maailma rajamisest peale.\n\n14 Ja kui Alma oli öelnud need sõnad, mõlemad, nii Alma kui ka Heelam maeti vette ja nad tõusid ja tulid veest välja rõõmustades, olles täis Vaimu.\n\n15 Ja taas, Alma võttis teise ja läks teist korda vette ja ristis teda nagu esimestki, ainult selle vahega, et ta ise ei matnud ennast enam vette.\n\n16 Ja niiviisi ta ristis igaühe, kes läks Mormonisse; ja neid oli umbes kakssada ja neli hinge; jah, ja nad ristiti Mormoni vetes ning täideti Jumala armuga.\n\n17 Ja sellest ajast peale kutsuti neid Jumala kirikuks ehk Kristuse kirikuks. Ja sündis, et kes iganes ristiti Jumala väe ja volitusega, lisati tema kirikusse.\n\n18 Ja sündis, et kuna Almal oli Jumala volitus, pühitses ta ametisse preestrid; nimelt ühe preestri iga viiekümne kohta pühitses ta ametisse neile jutlustama ja õpetama neid sellest, mis puutub Jumala kuningriiki.\n\n19 Ja ta käskis neid, et nad ei õpetaks midagi muud kui vaid seda, mida tema oli õpetanud ja mida oli räägitud pühade prohvetite suuga.\n\n20 Jah, nimelt ta käskis neid, et nad ei jutlustaks midagi muud kui meeleparandust ja usku Issandasse, kes oli lunastanud oma rahva.\n\n21 Ja ta käskis neid, et neil ei tohi olla mingeid tülisid üksteisega, vaid et nad oleksid üksmeelsed, omades ühte usku ja ühte ristimist ning et nende südamed oleksid kokku põimitud ühtsuses ja armastuses üksteise vastu.\n\n22 Ja nõnda ta käskis neil jutlustada. Ja nõnda said neist Jumala lapsed.\n\n23 Ja ta käskis neid, et nad peaksid hingamispäeva pidama ja seda pühana hoidma ja samuti, et iga päev nad peaksid Issandat, oma Jumalat, tänama.\n\n24 Ja samuti käskis ta neid, et preestritel, keda ta oli ametisse pühitsenud, tuleb enda ülalpidamiseks näha vaeva omaenda kätega.\n\n25 Ja iga nädal oli määratud üks päev, et nad koguneksid kokku, et õpetada rahvast ja kummardada Issandat, oma Jumalat, ja samuti koguneda kokku nii tihti kui nende võimuses.\n\n26 Ja preestrid ei tohtinud sõltuda enda ülalpidamisel rahvast, vaid oma vaevanägemise eest pidid nad saama Jumala armu, et nad kasvaksid tugevaks Vaimus, omades teadmist Jumalast, et nad võiksid õpetada Jumala väe ja volitusega.\n\n27 Ja taas, Alma käskis, et kiriku rahvas peaks jagama oma vara, igaüks vastavalt sellele, mis tal oli; kui tal on rikkalikumalt, siis ta peaks jagama rikkalikumalt, ja sellelt, kel on vaid vähe, peaks nõutama vähe, ja sellele, kel ei ole midagi, tuleks anda.\n\n28 Ja nõnda peaksid nad jagama oma vara oma vabal tahtel ja heade soovidega Jumala vastu ning nendele preestritele, kes vajasid abi, jah, ja igale abivajavale alasti hingele.\n\n29 Ja seda ta ütles neile Jumala käsul ja nad kõndisid laitmatult Jumala ees, jagades üksteisega nii ajalikult kui ka vaimselt vastavalt nende vajadustele ja nende puudusele.\n\n30 Ja nüüd, sündis, et kõike seda tehti Mormonis, jah, Mormoni vete juures metsas, mis asus Mormoni vete ligidal; jah, Mormon, Mormoni veed, Mormoni mets – kui kaunid on need nende silmis, kes tulid seal teadmisele oma Lunastajast; jah, ja kui õnnistatud nad on, sest nad laulavad tema ülistuseks igavesti.\n\n31 Ja see toimus maa piiril, et kuningas sellest teada ei saaks.\n\n32 Aga vaata, sündis, et kuningas, avastanud rahva seas liikumise, saatis oma teenijad neid jälgima. Seepärast päeval, mil nad kogunesid Issanda sõna kuulama, sai kuningas neist teada.\n\n33 Ja nüüd, kuningas ütles, et Alma ärgitas rahvast üles talle vastu hakkama; seepärast saatis ta oma sõjaväe neid hävitama.\n\n34 Ja sündis, et Almat ja Issanda rahvast hoiatati kuninga sõjaväe tuleku eest; seepärast nad võtsid oma telgid ja oma perekonnad ning lahkusid kõnnumaale.\n\n35 Ja neid oli umbes nelisada ja viiskümmend hinge.\n\n", "mosiah 19": "[center][font_size=26]19. peatükk[/font_size][/center]\n\n[i]Giideon püüab tappa kuningas Noad. Laamanlased tungivad maale. Kuningas Noa sureb tulesurma. Limhi valitseb kui maksualune ainuvalitseja. Ligikaudu 145–121 eKr.[/i]\n\n1 Ja sündis, et kuninga sõjavägi pöördus tagasi, olles asjata otsinud Issanda rahvast.\n\n2 Ja nüüd, vaata, kuninga sõjavägi oli väike, kuna neid oli vähendatud, ja ülejäänud rahva hulgas hakkas tekkima jagunemine.\n\n3 Ja väiksem osa hakkas rääkima ähvardusi kuninga vastu, ja nende hulgas algas suur tüli.\n\n4 Ja nüüd, nende seas oli mees, kelle nimi oli Giideon, ja kuna ta oli tugev mees ja kuninga vaenlane, seepärast tõmbas ta välja oma mõõga ja vandus oma vihas, et ta tapab kuninga.\n\n5 Ja sündis, et ta võitles kuningaga, ja kui kuningas nägi, et ta vastane oli temast võitu saamas, ta põgenes ja jooksis ja jõudis üles torni, mis oli templi lähedal.\n\n6 Ja Giideon ajas teda taga ja oli üles torni jõudmas, et kuningat tappa, ja kuningas pööras oma silmad Semloni maa poole ja vaata, laamanlaste sõjavägi oli maa piirides.\n\n7 Ja nüüd, kuningas hüüdis oma hinge ahastuses, öeldes: Giideon, heida mulle armu, sest laamanlased on meie kallal ja nad hävitavad meid; jah, nad hävitavad mu rahva.\n\n8 Ja nüüd, kuningas ei muretsenud niivõrd oma rahva kui omaenda elu pärast; ometi Giideon jättis ta ellu.\n\n9 Ja kuningas käskis oma rahvast, et nad põgeneksid laamanlaste eest, ja ta ise läks nende ees ning nad põgenesid kõnnumaale oma naiste ja oma lastega.\n\n10 Ja sündis, et laamanlased ajasid neid taga ja jõudsid neile järele ning hakkasid neid tapma.\n\n11 Nüüd, sündis, et kuningas käskis neid, et kõik mehed jätaksid oma naised ja oma lapsed maha ning põgeneksid laamanlaste eest.\n\n12 Nüüd, seal oli palju mehi, kes ei tahtnud neid maha jätta, vaid eelistasid pigem jääda ja hukkuda koos nendega. Ja ülejäänud jätsid oma naised ja lapsed ning põgenesid.\n\n13 Ja sündis, et need, kes jäid oma naiste ja oma laste juurde, lasid oma kenadel tütardel astuda ette ja paluda laamanlasi, et nad ei surmaks neid.\n\n14 Ja sündis, et laamanlased halastasid nende peale, sest nad olid kütkestatud nende naiste ilust.\n\n15 Seepärast laamanlased jätsid nad ellu ja võtsid nad vangi ning viisid nad tagasi Nefi maale ja andsid neile õiguse omada maad tingimusel, et nad annavad kuningas Noa laamanlaste kätte ja annavad neile oma vara, koguni poole kõigest, mis neil on, poole oma kullast ja hõbedast ning kõigist oma hinnalistest asjadest, ja nõnda tuleb neil maksta makse laamanlaste kuningale aastast aastasse.\n\n16 Ja nüüd, üks kuninga poegadest oli nende seas, kes vangi võeti, kelle nimi oli Limhi.\n\n17 Ja nüüd, Limhi soovis, et ta isa ei hukkuks; ometi ei olnud Limhile teadmata tema isa süüteod, kuna ta ise oli õiglane mees.\n\n18 Ja sündis, et Giideon saatis salaja mehed kõnnumaale, et otsida kuningat ja neid, kes temaga koos olid. Ja sündis, et nad kohtasid rahvast kõnnumaal, kõiki peale kuninga ja tema preestrite.\n\n19 Nüüd, nad olid tõotanud oma südames, et nad pöörduvad tagasi Nefi maale, ja kui nende naised ja lapsed on tapetud ja ka need, kes olid jäänud koos nendega, et siis nad otsivad kättemaksu ja hukkuvad samuti koos nendega.\n\n20 Ja kuningas keelas neil tagasi minna, ja nad olid kuninga peale vihased ning panid ta kannatama koguni tulesurmani välja.\n\n21 Ja nad olid valmis võtma ka preestrid ja surmama nad, kuid nad põgenesid nende eest.\n\n22 Ja sündis, et nad olid valmis Nefi maale tagasi pöörduma, ja nad kohtasid Giideoni mehi. Ja Giideoni mehed jutustasid neile kõigest, mis oli juhtunud nende naiste ja nende lastega; ja et laamanlased olid lubanud neil maa endale saada, makstes laamanlastele makse, poole kõigest, mis neil oli.\n\n23 Ja rahvas jutustas Giideoni meestele, et nad olid tapnud kuninga ja ta preestrid olid põgenenud nende eest kaugemale kõnnumaale.\n\n24 Ja sündis, et kui nad olid lõpetanud oma nõupidamise, pöördusid nad Nefi maale tagasi, rõõmustades, et nende naised ja nende lapsed polnud tapetud, ja nad jutustasid Giideonile, mida nad olid teinud kuningale.\n\n25 Ja sündis, et laamanlaste kuningas andis neile vande, et tema rahvas ei surma neid.\n\n26 Ja ka Limhi, kes oli kuninga poeg, kellele rahvas oli kuningriigi üle andnud, andis laamanlaste kuningale vande, et ta rahvas maksab temale maksu, koguni poole kõigest, mis neil on.\n\n27 Ja sündis, et Limhi hakkas rajama kuningriiki ja kehtestama rahu oma rahva seas.\n\n28 Ja laamanlaste kuningas pani vahid ümber maa, et ta võiks hoida Limhi rahvast maal kinni, et nad ei saaks lahkuda kõnnumaale, ja ta pidas oma vahte üleval sellest maksust, mida ta sai nefilastelt.\n\n29 Ja nüüd, kuningas Limhil oli püsiv rahu tema kuningriigis kaks aastat, mil laamanlased neid ei tülitanud ega püüdnud neid hävitada.\n\n", "mosiah 20": "[center][font_size=26]20. peatükk[/font_size][/center]\n\n[i]Noa preestrid röövivad mõned laamanlaste tütred. Laamanlased peavad sõda Limhi ja tema rahvaga. Laamanlaste väed tõrjutakse tagasi ja rahustatakse. Ligikaudu 145–123 eKr.[/i]\n\n1 Nüüd, Semlonis oli koht, kuhu laamanlaste tütred kogunesid laulma ja tantsima ja end lõbustama.\n\n2 Ja sündis, et ühel päeval oli neid vähesel arvul laulma ja tantsima kogunenud.\n\n3 Ja nüüd, kuningas Noa preestrid, häbenedes pöörduda tagasi Nefi linna, jah, ja samuti kartes, et inimesed võivad nad tappa; seepärast ei julgenud nad oma naiste ja oma laste juurde tagasi minna.\n\n4 Ja jäädes kõnnumaale ja avastades laamanlaste tütred, nad peitsid end ja jälgisid neid.\n\n5 Ja kui ainult mõned nendest olid kogunenud tantsima, tulid nad oma peidupaikadest välja ning võtsid nad ja viisid nad kõnnumaale; jah, kakskümmend ja neli laamanlaste tütart viisid nad kõnnumaale.\n\n6 Ja sündis, et kui laamanlased märkasid, et nende tütred olid kadunud, said nad vihaseks Limhi rahva peale, sest nad arvasid, et Limhi rahvas oli seda teinud.\n\n7 Seepärast nad saatsid oma sõjaväe välja; jah, nimelt kuningas ise läks oma rahva ees ja nad läksid Nefi maale, et hävitada Limhi rahvast.\n\n8 Ja nüüd, Limhi oli neid tornist märganud: ta oli märganud nimelt kõiki nende sõjalisi ettevalmistusi; seepärast kogus ta oma rahva kokku ja asetas nad põldudele ja metsadesse neid varitsema.\n\n9 Ja sündis, et kui laamanlased olid tulnud, hakkas Limhi rahvas oma ootepaikadest neile kallale tungima ja hakkas neid tapma.\n\n10 Ja sündis, et see võitlus muutus ülimalt rängaks, sest nad võitlesid nagu lõvid oma saagi pärast.\n\n11 Ja sündis, et Limhi rahvas hakkas laamanlasi enda ees ajama; ometi polnud neid pooltki nii palju kui laamanlasi. Aga nad võitlesid oma elu eest ja oma naiste eest ja oma laste eest; seepärast nad pingutasid ja võitlesid kui lohed.\n\n12 Ja sündis, et nad leidsid laamanlaste kuninga nende langenute hulgast; siiski ta ei olnud veel surnud, olles haavatud ning maha jäetud; nii kiire oli ta rahva põgenemine.\n\n13 Ja nad võtsid ta ja sidusid ta haavad ja tõid ta Limhi ette ning ütlesid: Vaata, siin on laamanlaste kuningas; ta langes haavatuna nende surnute hulka ja nad on jätnud ta maha; ja vaata, me tõime ta sinu ette, ja nüüd, surmakem ta.\n\n14 Ent Limhi ütles neile: Ärge tapke teda, vaid tooge ta lähemale, et ma võiksin teda näha! Ja nad tõid tema. Ja Limhi ütles talle: Mis põhjus oli teil tulla üles sõdima minu rahva vastu? Vaata, mu rahvas ei ole murdnud vannet, mis ma teile andsin; seepärast, miks pidite teie murdma vannet, mille te andsite minu rahvale?\n\n15 Ja nüüd, kuningas ütles: Ma olen murdnud vannet, sest sinu rahvas viis ära minu rahva tütred; seepärast, oma vihas lasin ma oma rahval tulla sõdima sinu rahva vastu.\n\n16 Ja nüüd, Limhi ei olnud sellest asjast midagi kuulnud, seepärast ta ütles: Ma uurin seda oma rahva seas ja kes iganes on teinud seda, peab hukkuma. Seepärast ta lasi oma rahva hulgas järele uurida.\n\n17 Nüüd, kui Giideon oli seda kuulnud, tema, olles kuninga väepealik, läks ette ja ütles kuningale: Ma palun sind, oota veidi ja ära uuri seda rahvast; ja ära pane seda tegu nende arvele.\n\n18 Sest kas sa ei mäleta oma isa preestreid, keda see rahvas katsus hävitada? Ja kas nad ei ole mitte kõnnumaal? Kas mitte nemad ei ole need, kes on varastanud laamanlaste tütred?\n\n19 Ja nüüd, vaata, ja jutusta nendest asjadest kuningale, et ta võiks rääkida oma rahvale, nii et nad rahuneksid meie suhtes; sest vaata, nad juba valmistuvad tulema meie vastu ja vaata, meid on ainult mõni.\n\n20 Ja vaata, nad tulevad oma suure sõjaväega ja kui kuningas neid meie suhtes ei rahusta, siis me peame hukkuma.\n\n21 Sest kas ei ole mitte täide läinud Abinadi sõnad, mis ta meie vastu prohvetlikult kuulutas – ja kõike seda seepärast, et me ei tahtnud kuulda võtta Issanda sõnu ega pöörduda ära oma süütegudest?\n\n22 Ja nüüd, rahustame kuningat ja me täidame oma vande, mis me oleme talle andnud; sest on parem, et me oleme orjuses, kui et me kaotame oma elu; seepärast, lõpetagem see suur verevalamine.\n\n23 Ja nüüd, Limhi jutustas kuningale kõik asjad oma isast ja preestritest, kes olid põgenenud kõnnumaale, ja pani laamanlaste tütarde röövimise nende süüks.\n\n24 Ja sündis, et kuningas rahunes tema rahva suhtes ja ta ütles neile: Lähme minu rahvale vastu ilma relvadeta ja ma vannun sulle vandega, et minu rahvas ei surma sinu rahvast.\n\n25 Ja sündis, et nad järgnesid kuningale ja läksid ilma relvadeta kohtuma laamanlastega. Ja sündis, et nad kohtusid laamanlastega; ja laamanlaste kuningas kummardus maani nende ees ja palus Limhi rahva eest.\n\n26 Ja kui laamanlased nägid Limhi rahvast, et nad olid ilma relvadeta, halastasid nad nende peale ja rahunesid nende suhtes ning pöördusid koos oma kuningaga rahus nende oma maale tagasi.\n\n", "mosiah 21": "[center][font_size=26]21. peatükk[/font_size][/center]\n\n[i]Laamanlased ründavad ja võidavad Limhi rahva. Limhi rahvas kohtab Ammonit ja nad pööratakse usule. Nad jutustavad Ammonile kahekümne neljast jeredlaste plaadist. Ligikaudu 122–121 eKr.[/i]\n\n1 Ja sündis, et Limhi ja tema rahvas pöördusid tagasi Nefi linna ja hakkasid taas maal rahus elama.\n\n2 Ja sündis, et pärast mitmeid päevi hakkasid laamanlased taas nefilaste vastu viha ärgitama ja nad hakkasid ilmuma ümberringi maa piirile.\n\n3 Nüüd, nad ei julgenud neid tappa vande pärast, mille nende kuningas oli andnud Limhile; aga nad lõid neid põsele ja kasutasid oma võimu nende üle; ja hakkasid panema nende õlgadele raskeid koormaid ja ajama neid kui tummi eesleid –\n\n4 jah, kõik see sündis, et Issanda sõna võiks täide minna.\n\n5 Ja nüüd, nefilaste kannatused olid suured ja neil ei olnud mingit võimalust end nende käest vabastada, sest laamanlased olid nad ümber piiranud igast küljest.\n\n6 Ja sündis, et rahvas hakkas nurisema kuningaga oma kannatuste üle ja nad soovisid minna nende vastu lahingusse. Ja nad vaevasid kuningat oma kaebustega üliväga, seepärast ta lubas neil teha nii, nagu nad soovisid.\n\n7 Ja nad kogunesid taas kokku ja panid endale selga kaitserüü ning läksid laamanlaste vastu, et ajada nad oma maalt välja.\n\n8 Ja sündis, et laamanlased said neist võitu ja ajasid nad tagasi ning surmasid neist paljud.\n\n9 Ja nüüd, Limhi rahva seas oli suur lein ja kurtmine; lesk leinas oma abikaasat, poeg ja tütar leinasid oma isa ja vennad oma vendi.\n\n10 Nüüd, maal oli väga palju leski ja nad kaeblesid vägevalt päevast päeva, sest neid oli vallanud suur hirm laamanlaste ees.\n\n11 Ja sündis, et nende pidev kaeblemine ärgitas ülejäänud Limhi rahva laamanlaste vastu vihale ja nad läksid taas võitlema; aga nad löödi taas tagasi, kannatades suuri kaotusi.\n\n12 Jah, nad läksid taas, nimelt kolmandat korda, ja kannatasid samal moel; ja need, kes ei langenud, pöördusid taas tagasi Nefi linna.\n\n13 Ja nad alandasid end kuni põrmuni välja, alistudes orjaikkele, alistudes löökidele ja sinna-tänna ajamisele ning koormamisele vastavalt nende vaenlaste soovidele.\n\n14 Ja nad alandasid end koguni alandlikkuse sügavustesse ning hüüdsid vägevalt Jumala poole; jah, koguni päev läbi hüüdsid nad oma Jumala poole, et ta päästaks nad nende kannatustest.\n\n15 Ja nüüd, Issand oli aeglane kuulma nende hüüdu nende süütegude pärast; ometi kuulis Issand nende hüüde ja hakkas pehmendama laamanlaste südant, nii et nad hakkasid kergendama nende koormaid; siiski ei pidanud Issand kohaseks vabastada neid orjusest.\n\n16 Ja sündis, et tasapisi hakkas neid maal saatma edu ja nad hakkasid kasvatama rohkem teravilja ning pudulojuste ja veisekarju, nii et nad ei kannatanud nälga.\n\n17 Nüüd, seal oli suur arv naisi, rohkem kui oli mehi; seepärast käskis kuningas Limhi, et iga mees peab andma toetust leskede ja nende laste ülalpidamiseks, et nad ei sureks nälga; ja seda nad tegid suure arvu langenute pärast.\n\n18 Nüüd, Limhi rahvas hoidis kokku nii üksteise lähedusse kui võimalik ja kaitses oma teravilja ja karjasid.\n\n19 Ja kuningas ise ei söandanud minna linnamüüride vahelt välja, ilma et ta oleks võtnud oma valvurid endaga kaasa, kartes, et ta võib ühel või teisel viisil langeda laamanlaste kätte.\n\n20 Ja ta lasi oma rahval ümberringi maad valvata, et nad saaksid mingil moel kätte need preestrid, kes põgenesid kõnnumaale, kes olid röövinud laamanlaste tütred ja kes olid lasknud nende peale tulla nii suurel hävitusel.\n\n21 Sest nad tahtsid nad kinni võtta, et neid karistada; sest nad olid tulnud ööpimeduses Nefi maale ja viinud ära nende teravilja ja palju nende hinnalisi asju; seepärast nad varitsesid neid.\n\n22 Ja sündis, et laamanlaste ja Limhi rahva vahel ei olnud enam rahutusi kuni selle ajani välja, kui Ammon ja tema vennad maale tulid.\n\n23 Ja kuna kuningas oli oma valvuritega linnaväravaist väljas, avastas ta Ammoni ja tema vennad; ja arvates, et nad on Noa preestrid, seepärast lasi ta nad kinni võtta ja siduda ning vanglasse heita. Ja kui nad oleksid olnud Noa preestrid, oleks ta lasknud nad surmata.\n\n24 Aga kui ta avastas, et nad ei ole, vaid et nad on tema vennad ja on tulnud Sarahemla maalt, täitus ta ülimalt suure rõõmuga.\n\n25 Nüüd, kuningas Limhi oli saatnud enne Ammoni tulekut väikese rühma mehi Sarahemla maad otsima; aga nad ei leidnud seda ja nad eksisid kõnnumaal.\n\n26 Ometi nad leidsid maa, mis oli olnud asustatud; jah, maa, mis oli kaetud kuivade luudega; jah, maa, mis oli olnud asustatud ja mis oli olnud hävitatud ja nad, oletades, et see maa oli Sarahemla, pöördusid tagasi Nefi maale, saabudes maa piiridesse mitte väga palju päevi enne Ammoni tulekut.\n\n27 Ja nad tõid endaga kaasa ülestähenduse; nimelt selle rahva ülestähenduse, kelle luud nad olid leidnud; ja see oli uurendatud metallplaatidele.\n\n28 Ja nüüd, Limhi täitus taas rõõmuga, kui ta kuulis Ammoni suust, et kuningas Moosial on Jumala and, mille abil ta võib tõlkida selliseid uurendusi; jah, ja samuti Ammon rõõmustas.\n\n29 Siiski, Ammon ja ta vennad olid kurvad, et nii palju nende vendi oli tapetud.\n\n30 Ja samuti, et kuningas Noa ja tema preestrid olid pannud inimesi tegema nii palju patte ja süütegusid Jumala vastu; ja nad samuti leinasid Abinadi surma pärast ja ka Alma lahkumise ning nende inimeste pärast, kes koos temaga läksid, kes olid moodustanud Jumala kiriku Jumala jõu ja väega ning usuga sõnadesse, mida Abinadi oli rääkinud.\n\n31 Jah, nad leinasid nende lahkumise pärast, sest nad ei teadnud, kuhu nad olid põgenenud. Nüüd, nad oleksid rõõmuga nendega ühinenud, sest ka nemad ise olid sõlminud Jumalaga lepingu, et nad teenivad teda ja peavad kinni tema käskudest.\n\n32 Ja nüüd, Ammoni tulekust peale oli ka kuningas Limhi Jumalaga lepingu sõlminud ja ka paljud tema rahva seast, et nad teenivad teda ja peavad kinni tema käskudest.\n\n33 Ja sündis, et kuningas Limhi ja paljud tema rahva seast soovisid saada ristitud; aga kogu maal ei olnud kedagi, kellel oleks olnud Jumala volitus. Ja Ammon keeldus seda tegemast, pidades end väärituks teenijaks.\n\n34 Seepärast nad ei moodustanud sel ajal endi seas kirikut, oodates Issanda Vaimu. Nüüd, nad soovisid saada Alma ja tema vendade sarnaseks, kes olid põgenenud kõnnumaale.\n\n35 Nad soovisid saada ristitud tõenduseks ja tunnistuseks, et tahavad teenida Jumalat kogu südamest; ometi lükkasid nad selle aja edasi; ja aruanne nende ristimisest antakse hiljem.\n\n36 Ja nüüd, Ammoni ja tema rahva ning kuningas Limhi ja tema rahva ainus mõte oli päästa end laamanlaste käest ja orjusest.\n\n", "mosiah 22": "[center][font_size=26]22. peatükk[/font_size][/center]\n\n[i]Tehakse plaane rahva põgenemiseks laamanlaste orjusest. Laamanlased joodetakse purju. Rahvas põgeneb, pöördub tagasi Sarahemlasse ja saab kuningas Moosia alamaks. Ligikaudu 121–120 eKr.[/i]\n\n1 Ja nüüd, sündis, et Ammon ja kuningas Limhi hakkasid rahvaga nõu pidama, kuidas end orjusest vabastada, ja nad lasid koguni rahval kokku tulla; ja nad tegid seda, et saada teada rahva arvamust selle asja kohta.\n\n2 Ja sündis, et nad ei leidnud orjusest vabanemiseks mingit teist teed, kui et võtta oma naised ja lapsed ja oma pudulojuste ja veisekarjad ja oma telgid ning lahkuda kõnnumaale; sest laamanlased olid nii arvukad, et Limhi rahval oli võimatu nendega võidelda, mõteldes vabastada end orjusest mõõga abil.\n\n3 Nüüd, sündis, et Giideon läks ja seisis kuninga ette ning ütles temale: Nüüd, oo kuningas, sa oled siiani palju kordi kuulda võtnud mu sõnu, kui me oleme võidelnud meie vendade laamanlastega.\n\n4 Ja nüüd, oo kuningas, kui sa ei pea mind tulutuks teenijaks või kui sa oled siiani mingilgi määral mu sõnu kuulanud ja neist on sulle kasu olnud, koguni nõnda ma soovin, et sa kuulaksid mu sõnu selgi korral, ja ma olen sinu teenija ning vabastan selle rahva orjusest.\n\n5 Ja kuningas andis talle loa rääkimiseks. Ja Giideon ütles temale:\n\n6 Vaata seda tagumist läbikäiku läbi tagumise müüri linna tagaosas. Laamanlased ehk laamanlaste valvurid on ööpimeduses joobnud; seepärast saatkem sellele rahvale läkitus, et nad koguksid kokku oma pudulojuste ja veisekarjad, et need ööpimeduses kõnnumaale ajada.\n\n7 Ja ma lähen vastavalt sinu käsule ja maksan viimase veiniandami laamanlastele ja nad joovad end purju; ja me läheme läbi salajase läbikäigu nende laagrist vasakul pool, kui nemad on joobnud ja magavad.\n\n8 Nii me lahkume oma naiste ja oma lastega, oma pudulojuste- ja veisekarjadega kõnnumaale ja me rändame ümber Siilomi maa.\n\n9 Ja sündis, et kuningas võttis Giideoni sõnu kuulda.\n\n10 Ja kuningas Limhi lasi oma rahval oma karjad kokku koguda; ja ta saatis laamanlastele veiniandami; ja samuti saatis ta neile veel veini kingiks; ja nad jõid piiramatult seda veini, mida kuningas Limhi oli neile saatnud.\n\n11 Ja sündis, et kuningas Limhi rahvas lahkus ööpimeduses kõnnumaale koos oma pudulojuste ja veisekarjadega ja nad läksid kõnnumaal ümber Siilomi maa ning suundusid Sarahemla maa poole Ammoni ja tema vendade juhtimisel.\n\n12 Ja nad olid võtnud kõnnumaale kaasa kõik oma kulla ja hõbeda ja oma hinnalised asjad, mida nad võisid kanda, ja ka nende toiduvarud ning nad jätkasid oma teekonda.\n\n13 Ja pärast mitmeid päevi kõnnumaal jõudsid nad Sarahemla maale ja ühinesid Moosia rahvaga ning said tema alamateks.\n\n14 Ja sündis, et Moosia võttis nad rõõmuga vastu, ja ta samuti võttis vastu nende ülestähendused ja ka ülestähendused, mis Limhi rahvas oli leidnud.\n\n15 Ja nüüd, sündis, et kui laamanlased avastasid, et Limhi rahvas oli ööpimeduses maalt lahkunud, saatsid nad sõjaväe kõnnumaale neid taga ajama.\n\n16 Ja kui nad olid neid taga ajanud kaks päeva, ei suutnud nad enam nende jälgi ajada; seepärast olid nad kõnnumaal ära eksinud.\n\n", "mosiah 23": "Aruanne Almast ja Issanda rahvast, kelle kuningas Noa rahvas kõnnumaale ajas.\n\nHõlmab peatükid 23 ja 24.\n\n[center][font_size=26]23. peatükk[/font_size][/center]\n\n[i]Alma keeldub olemast kuningas. Ta teenib ülempreestrina. Issand talitseb oma rahvast ja laamanlased vallutavad Heelami maa. Amulon, kuningas Noa paheliste preestrite juht, valitseb laamanlaste ainuvalitseja alamana. Ligikaudu 145–121 eKr.[/i]\n\n1 Nüüd, kuna Issand oli Almat hoiatanud, et kuningas Noa sõjaväed on tulemas neid ründama, ja olles teatanud sellest oma rahvale, seepärast nad kogusid kokku oma karjad ja võtsid oma teravilja ning lahkusid kõnnumaale kuningas Noa vägede eest.\n\n2 Ja Issand tugevdas neid, nõnda et kuningas Noa rahvas ei jõudnud neile järele, et neid hävitada.\n\n3 Ja nad põgenesid kaheksa päeva teekonna kaugusele kõnnumaale.\n\n4 Ja nad jõudsid maale, jah, nimelt väga kaunile ja meeldivale maale, puhta vee maale.\n\n5 Ja nad püstitasid oma telgid ja hakkasid maad viljelema ning hakkasid ehitama maju, jah, nad olid töökad ja nägid usinasti vaeva.\n\n6 Ja rahvas soovis, et Alma oleks nende kuningas, kuna tema rahvas armastas teda.\n\n7 Ent tema ütles nendele: Vaata, ei ole otstarbekas, et meil on kuningas, sest nõnda ütleb Issand: Te ei tohi pidada ühte inimest teisest ülemaks; ehk üks inimene ei tohi mõelda, et ta on teisest üle; seepärast ma ütlen teile, et ei ole otstarbekas, et teil oleks kuningas.\n\n8 Ometi, kui oleks võimalik, et teil oleks alati kuningaks õigemeelne mees, oleks kuninga olemasolek teile hea.\n\n9 Aga pidage meeles kuningas Noa ja tema preestrite süütegusid; ja mina ise langesin lõksu ja tegin palju asju, mis on jäledad Issanda silmis, mis pani mind tõsiselt meelt parandama.\n\n10 Ometi, pärast rohkeid kannatusi, kuulis Issand mu hüüdu ja vastas mu palvetele ja on teinud minust tööriista enda käes, et tuua nii paljud teist tema tõe tundmisele.\n\n11 Ometi ei hoople ma selle üle, sest ma ei ole vääriline enda üle hooplema.\n\n12 Ja nüüd, ma ütlen teile, kuningas Noa on teid rõhunud ja te olete olnud orjuses tema ja ta preestrite käes ja nad on juhatanud teid süütegudesse; seepärast te olite seotud süütegude ahelatega.\n\n13 Ja nüüd, kuna te olete neist ahelaist vabastatud Jumala väel, jah, nimelt kuningas Noa ja tema rahva käest ja samuti süütegude ahelaist, just samuti ma soovin, et te jääksite kindlaks sellele vabadusele, millega teid on vabaks tehtud, ja et te ei usaldaks ühtegi inimest olema enda üle kuningaks.\n\n14 Ja samuti ärge usaldage kedagi oma õpetajaks või jumalasulaseks muidu kui juhul, kui ta on Jumala mees, kes kõnnib tema teedel ja peab kinni tema käskudest.\n\n15 Nõnda õpetas Alma oma rahvale, et iga inimene peab armastama oma ligimest nagu iseennast, et nende seas ei oleks tülisid.\n\n16 Ja nüüd, Alma oli nende ülempreester, kuna ta oli nende kiriku asutaja.\n\n17 Ja sündis, et keegi ei saanud volitust jutlustada või õpetada muidu kui Jumalalt tema kaudu. Seepärast ta pühitses kõik nende preestrid ja kõik nende õpetajad; ja kedagi ei pühitsetud, ilma et nad oleksid õiglased mehed.\n\n18 Seepärast nad vaatasid oma rahva järele ja kosutasid neid sellega, mis õigemeelsusele kohane.\n\n19 Ja sündis, et neid hakkas maal saatma ülim edu ja nad nimetasid selle maa Heelamiks.\n\n20 Ja sündis, et Heelami maal nad paljunesid ja neid saatis ülim edu ja nad ehitasid linna, mille nad nimetasid Heelami linnaks.\n\n21 Ometi peab Issand vajalikuks oma rahvast talitseda; jah, ta paneb proovile nende kannatlikkuse ja nende usu.\n\n22 Ometi – kes iganes paneb oma lootuse temale, see saab viimsel päeval üles tõstetud. Jah, ja nõnda oli see ka selle rahvaga.\n\n23 Sest vaata, ma näitan teile, et nad viidi orjusesse ja mitte keegi teine ei saanud neid vabastada kui Issand, nende Jumal, jah, nimelt Aabrahami ja Iisaki ja Jaakobi Jumal.\n\n24 Ja sündis, et ta vabastas nad ja ta näitas neile oma võimsat väge ja suur oli nende rõõm.\n\n25 Sest vaata, sündis, et ajal, mil nad olid Heelami maal, jah, Heelami linnas, mil nad selle ümber põldu harisid, vaata, laamanlaste sõjavägi oli ületanud maa piiri.\n\n26 Nüüd, sündis, et Alma vennad põgenesid oma põldudelt ja kogunesid kokku Heelami linna ning olid väga kohkunud laamanlaste ilmumisest.\n\n27 Aga Alma astus ette ja seisis nende keskele ja õhutas neid, et nad ei kardaks, vaid peaksid meeles Issandat, oma Jumalat, ja tema vabastab nad.\n\n28 Seepärast nad vaigistasid oma hirmu ja hakkasid hüüdma Issanda poole, et ta pehmendaks laamanlaste südant, et nad heidaksid armu neile ja nende naistele ja nende lastele.\n\n29 Ja sündis, et Issand pehmendas laamanlaste südant. Ja Alma ja tema vennad läksid ette ja andsid end nende kätte; ja laamanlased võtsid Heelami maa oma valdusesse.\n\n30 Nüüd, laamanlaste sõjavägi, kes oli järgnenud kuningas Limhi rahvale, oli ekselnud kõnnumaal mitu päeva.\n\n31 Ja vaata, nad olid leidnud need kuningas Noa preestrid kohas, mida nad kutsusid Amuloniks; ja need olid võtnud Amuloni maa oma valdusesse ning olid hakanud maad viljelema.\n\n32 Nüüd, nende preestrite juhi nimi oli Amulon.\n\n33 Ja sündis, et Amulon palus laamanlasi ja ta saatis nende naised, kes olid laamanlaste tütred, et paluda oma vendi, et nad ei hävitaks nende mehi.\n\n34 Ja laamanlased halastasid Amuloni ja tema vendade peale ja ei hävitanud neid nende naiste pärast.\n\n35 Ja Amulon ja tema vennad liitusid laamanlastega ja nad rändasid kõnnumaal, otsides Nefi maad, kui nad leidsid Heelami maa, mis oli Alma ja tema vendade valduses.\n\n36 Ja sündis, et laamanlased lubasid Almale ja tema vendadele, et nad kingivad neile nende elu ja nende vabaduse, kui nad näitavad neile teed, mis viib Nefi maale.\n\n37 Ent kui Alma oli näidanud nendele teed, mis viis Nefi maale, ei tahtnud laamanlased oma lubadusest kinni pidada, vaid panid vahid ümber Heelami maa pidama vahti Alma ja tema vendade üle.\n\n38 Ja ülejäänud neist läksid Nefi maale ja mõned nendest pöördusid tagasi Heelami maale ja tõid samuti endaga kaasa valvurite naised ja lapsed, kes olid maale maha jäetud.\n\n39 Ja laamanlaste kuningas oli lubanud Amulonil olla kuningas ja valitseja oma rahva üle, kes oli Heelami maal; ometi ei olnud tal võimu teha midagi, mis võiks olla laamanlaste kuninga tahtmise vastu.\n\n", "mosiah 24": "[center][font_size=26]24. peatükk[/font_size][/center]\n\n[i]Amulon kiusab taga Almat ja tema rahvast. Nad tuleb surmata, kui nad palvetavad. Issand paneb nende koormad tunduma kergetena. Ta vabastab nad orjusest ja nad pöörduvad tagasi Sarahemlasse. Ligikaudu 145–120 eKr.[/i]\n\n1 Ja sündis, et Amulon võitis laamanlaste kuninga silmis poolehoiu; seepärast, laamanlaste kuningas lubas temale ja tema vendadele, et nad määratakse tema rahvale õpetajateks, jah, nimelt rahvale, kes olid Semloni maal ja Siilomi maal ja Amuloni maal.\n\n2 Sest laamanlased olid võtnud oma valdusesse kõik need maad; seepärast, laamanlaste kuningas oli määranud kuningad kõikidele nendele maadele.\n\n3 Ja nüüd, laamanlaste kuninga nimi oli Laaman, olles saanud oma nime oma isa nime järgi; ja seepärast kutsuti teda kuningas Laamaniks. Ja ta oli rohkearvulise rahva kuningas.\n\n4 Ja ta määras Amuloni vendade seast õpetajad igale maale, mis oli tema rahva valduses; ja nõnda hakati nefi keelt õpetama kogu laamanlaste rahva hulgas.\n\n5 Ja nad olid üksteisesse sõbralikult suhtuv rahvas; ometi ei tundnud nad Jumalat, ka ei õpetanud Amuloni vennad neile midagi Issandast, nende Jumalast ega Moosese seadusest ega õpetanud nad neile Abinadi sõnu.\n\n6 Aga nad õpetasid neile, et nad peavad kirjutama oma ülestähendust ja et nad võiksid üksteisele kirjutada.\n\n7 Ja nõnda hakkasid laamanlased rikkust juurde saama; ja nad hakkasid üksteisega kaupu vahetama ja kasvasid suureks ja muutusid kavalaks ja targaks rahvaks, mis puutub maailma tarkusesse; jah, väga kavalaks rahvaks, kes tundis heameelt kõiksugu pahelisusest ja rüüstamisest muidu kui nende oma vendade seas.\n\n8 Ja nüüd, sündis, et Amulon hakkas kasutama oma võimu Alma ja tema vendade üle ja hakkas teda taga kiusama ja lasi oma lastel nende lapsi taga kiusata.\n\n9 Sest Amulon tundis Almat, et ta oli olnud üks kuninga preestritest ja et see oli tema, kes uskus Abinadi sõnu ja oli kuninga juurest minema aetud ja seepärast oli ta tema peale vihane; sest ta oli kuningas Laamani alam, siiski kasutas ta võimu nende üle ja koormas neid töödega ning pani sundijad nende üle.\n\n10 Ja sündis, et nende kannatused olid nii suured, et nad hakkasid hüüdma vägevalt Jumala poole.\n\n11 Ja Amulon käskis neil lõpetada oma hüüded ja ta pani vahid neid valvama, et kes iganes leitakse hüüdmast Jumala poole, see surmatakse.\n\n12 Ja Alma ja tema rahvas ei tõstnud oma häält Issanda, oma Jumala poole, vaid valasid välja oma südamed temale; ja tema teadis nende südamete mõtteid.\n\n13 Ja sündis, et nende kannatustes tuli neile Issanda hääl, öeldes: Tõstke pea püsti ja olge täis tröösti, sest ma tean seda lepingut, mille te olete minuga teinud; ja ma teen oma rahvaga lepingu ja vabastan nad orjusest.\n\n14 Ja ma kergendan samuti koormaid, mis on asetatud teie õlgadele, kuni selleni välja, et te ei tunne neid oma seljal, nimelt nii kaua, kui te olete orjuses; ja seda ma teen, et te võiksite seista edaspidi kui minu tunnistajad; ja et te võiksite kindlalt teada, et mina, Issand Jumal, toetan oma rahvast nende kannatustes.\n\n15 Ja nüüd, sündis, et koormad, mis olid asetatud Alma ja tema vendade peale, tehti kergeks; jah, Issand andis neile jõudu, nii et nad jaksasid vaevata kanda oma koormaid ja nad alistusid kõiges rõõmsameelselt ja kannatlikkusega Issanda tahtele.\n\n16 Ja sündis, et nii suur oli nende usk ja nende kannatlikkus, et Issanda hääl tuli neile taas, öeldes: Olge täis tröösti, sest homme ma vabastan teid orjusest!\n\n17 Ja ta ütles Almale: Sa mine selle rahva ees ja ma tulen sinuga ja vabastan selle rahva orjusest!\n\n18 Nüüd, sündis, et Alma ja tema rahvas kogusid öö jooksul kokku oma karjad ja samuti oma teravilja; jah, nad kogusid oma karju kokku koguni terve öö.\n\n19 Ja hommikul lasi Issand sügava une tulla laamanlaste peale, jah, kõik nende sundijad olid sügavas unes.\n\n20 Ja Alma ja tema rahvas lahkusid kõnnumaale ja kui nad olid päev läbi rännanud, püstitasid nad oma telgid orgu ja nad panid orule nimeks Alma, kuna tema juhtis neid teel kõnnumaal.\n\n21 Jah, ja Alma orus valasid nad välja oma tänu Jumalale, kuna ta oli olnud nende vastu halastav ja oli kergendanud nende koormaid ja oli vabastanud nad orjusest; sest nad olid orjuses ja keegi ei saanud neid vabastada muidu kui Issand, nende Jumal.\n\n22 Ja nad tänasid Jumalat, jah, kõik nende mehed ja kõik nende naised ja kõik nende lapsed, kes oskasid rääkida, tõstsid oma hääled oma Jumala ülistamises.\n\n23 Ja nüüd, Issand ütles Almale: Kiirusta ja vii ennast ja see rahvas sellelt maalt välja, sest laamanlased on ärganud ja järgnevad sulle; seepärast lahku sellelt maalt ja ma peatan laamanlased selles orus, nii et nad ei pääse siit kaugemale seda rahvast taga ajades.\n\n24 Ja sündis, et nad lahkusid orust ja läksid oma teekonnale kõnnumaale.\n\n25 Ja pärast seda, kui nad olid olnud kõnnumaal kaksteist päeva, saabusid nad Sarahemla maale; ja kuningas Moosia võttis nad samuti rõõmuga vastu.\n\n", "mosiah 25": "[center][font_size=26]25. peatükk[/font_size][/center]\n\n[i]Muleki järglased Sarahemlas saavad nefilasteks. Nad saavad teada Alma ja Seenifi rahvast. Alma ristib Limhi ja kogu tema rahva. Moosia volitab Almat organiseerima Jumala Kirikut. Ligikaudu 120 eKr.[/i]\n\n1 Ja nüüd, kuningas Moosia lasi kõik inimesed kokku koguda.\n\n2 Nüüd, seal ei olnud nii palju Nefi lapsi ehk nii palju neid, kes olid Nefi järglased, kui oli Sarahemla rahvast, kes olid Muleki järglased ja need, kes tulid koos temaga kõnnumaale.\n\n3 Ja seal ei olnud nii palju Nefi rahvast ja Sarahemla rahvast, kui oli laamanlasi; jah, nad ei olnud pooltki nii arvukad.\n\n4 Ja nüüd, kogu Nefi rahvas oli kokku tulnud ja samuti ka kogu Sarahemla rahvas, ja nad olid kogunenud kahte rühma.\n\n5 Ja sündis, et Moosia luges ja lasi lugeda Seenifi ülestähendusi oma rahvale; jah, ta luges Seenifi rahva ülestähendusi ajast, mil nad lahkusid Sarahemla maalt, kuni nad taas tagasi pöördusid.\n\n6 Ja ta luges samuti aruannet Almast ja tema vendadest ja kõikidest nende kannatustest alates ajast, mil nad lahkusid Sarahemla maalt, kuni ajani, mil nad taas tagasi pöördusid.\n\n7 Ja nüüd, kui Moosia oli lõpetanud ülestähenduste lugemise, haaras tema rahvast, kes oli maal, imestus ja hämmastus.\n\n8 Sest nad ei teadnud, mida mõelda, sest kui nad nägid neid, kes olid orjusest vabastatud, täitusid nad ülimalt suure rõõmuga.\n\n9 Ja taas, kui nad mõtlesid oma vendade peale, kelle laamanlased olid tapnud, täitusid nad kurbusega ja koguni valasid palju kurbusepisaraid.\n\n10 Ja taas, kui nad mõtlesid Jumala otsesele headusele ja tema väele Alma ja tema vendade vabastamisel laamanlaste käest ja orjusest, tõstsid nad oma hääled ja tänasid Jumalat.\n\n11 Ja taas, kui nad mõtlesid laamanlaste peale, kes olid nende vennad, nende patusele ja rüvedale olukorrale, täitusid nad valu ja ahastusega nende hingede heaolu pärast.\n\n12 Ja sündis, et need, kes olid Amuloni ja tema vendade lapsed, kes olid võtnud endale naiseks laamanlaste tütred, ei olnud rahul oma isade käitumisega ja nad ei tahtnud enam, et neid kutsutakse nende isade nime järgi, seepärast nad võtsid endile Nefi nime, et neid kutsutaks Nefi lasteks ja arvataks nende hulka, keda kutsutakse nefilasteks.\n\n13 Ja nüüd, kogu Sarahemla rahvas arvati nefilaste hulka ja seda sellepärast, et kuningriiki ei oldud kunagi antud kellelegi muule kui nendele, kes olid Nefi järglased.\n\n14 Ja nüüd, sündis, et kui Moosia oli lõpetanud rahvale rääkimise ja lugemise, soovis ta, et ka Alma kõneleks rahvale.\n\n15 Ja Alma kõneles neile, kui nad olid kogunenud suurtesse rühmadesse ja ta läks ühest rühmast teise, jutlustades rahvale meeleparandust ja usku Issandasse.\n\n16 Ja ta õhutas Limhi ja tema vendade rahvast, kõiki neid, keda oli vabastatud orjusest, et nad peaksid meeles, et see oli Issand, kes neid vabastas.\n\n17 Ja sündis, et pärast seda, kui Alma oli õpetanud rahvale palju asju ja oli lõpetanud neile rääkimise, soovis kuningas Limhi, et ta võiks saada ristitud ja kogu tema rahvas soovis, et nad võiksid samuti saada ristitud.\n\n18 Seepärast, Alma läks vette ja ristis neid; jah, ta ristis nad samal viisil nagu oma vendi Mormoni vetes; jah, ja kõik need, keda ta ristis, kuulusid Jumala kirikusse ning seda nende usu pärast Alma sõnadesse.\n\n19 Ja sündis, et kuningas Moosia andis Almale loa, et ta võib rajada kirikuid üle kogu Sarahemla maa; ja ta andis talle väe pühitseda kõikidele kirikutele preestreid ja õpetajaid.\n\n20 Nüüd, seda tehti seepärast, et oli nii palju inimesi, et üks õpetaja ei saanud neid kõiki juhtida ega saanud nad kõik kuulda Jumala sõna ühel koosviibimisel.\n\n21 Seepärast kogunesid nad eraldi rühmadesse, mida kutsuti kirikuteks; igal kirikul olid omad preestrid ja omad õpetajad ja iga preester jutlustas sõna vastavalt sellele, kuidas ta selle Alma suust sai.\n\n22 Ja nõnda, kuigi seal oli palju kirikuid, olid nad kõik üks kirik, jah, nimelt Jumala kirik; sest kõikides kirikutes ei jutlustatud midagi muud kui meeleparandust ja usku Jumalasse.\n\n23 Ja nüüd, Sarahemla maal oli seitse kirikut. Ja sündis, et kes iganes soovis võtta enda peale Kristuse ehk Jumala nime, nemad ühinesid Jumala kirikutega;\n\n24 ja neid kutsuti Jumala rahvaks. Ja Issand valas oma Vaimu nende peale ning nad olid õnnistatud ja neid saatis maal edu.\n\n", "mosiah 26": "[center][font_size=26]26. peatükk[/font_size][/center]\n\n[i]Uskmatud juhivad paljud Kiriku liikmed pattu. Almale lubatakse igavene elu. Need, kes parandavad meelt ja ristitakse, saavad andeks. Kiriku patustele liikmetele, kes parandavad meelt ja tunnistavad üles Almale ja Issandale, antakse andeks; muidu ei loeta neid Kiriku rahva hulka. Ligikaudu 120–100 eKr.[/i]\n\n1 Nüüd, sündis, et pealekasvavas põlvkonnas olid paljud, kes ei mõistnud kuningas Benjamini sõnu, sest sel ajal, kui ta oma rahvale rääkis, olid nad väikesed lapsed; ja nad ei uskunud oma isade pärimustesse.\n\n2 Nad ei uskunud, mis oli öeldud surnute ülestõusmise kohta ega uskunud nad ka Kristuse tulekusse.\n\n3 Ja nüüd, nende uskmatuse pärast nad ei võinud mõista Jumala sõna ja nende südamed olid muutunud kõvaks.\n\n4 Ja nad ei tahtnud saada ristitud ega liituda kirikuga. Ja nad olid usu poolest erinev rahvas ja jäid nii alatiseks, nimelt oma lihalikku ja patusesse olukorda, sest nad ei tahtnud hüüda Issanda, oma Jumala poole.\n\n5 Ja nüüd, Moosia valitsemise ajal nad ei olnud pooltki nii arvukad, kui Jumala rahvas, aga vendade vaheliste lahkhelide pärast nende arv suurenes.\n\n6 Sest sündis, et nad petsid paljusid, kes olid kirikust, oma meelitavate sõnadega ja panid neid tegema palju pattu; seepärast oli otstarbekas, et kirik neid kirikusolijaid, kes patustasid, manitseks.\n\n7 Ja sündis, et õpetajad viisid nad preestrite ette ja andsid nad üle preestritele; ja preestrid viisid nad Alma ette, kes oli ülempreester.\n\n8 Nüüd, kuningas Moosia oli andnud Almale volituse kiriku üle.\n\n9 Ja sündis, et Alma ei teadnud nende kohta; kuid nende vastu oli palju tunnistajaid; jah, inimesed seisid ja tunnistasid väga palju nende süütegude kohta.\n\n10 Nüüd, midagi sellist polnud kirikus varem juhtunud; seepärast oli Alma oma hinges rahutu ja ta lasi nad viia kuninga ette.\n\n11 Ja ta ütles kuningale: Vaata, me oleme toonud sinu ette palju neid, keda nende vennad süüdistavad; jah, ja neid on tabatud kõiksugu süütegudelt. Ja nad ei paranda meelt oma süütegudest; seepärast me oleme toonud nad sinu ette, et sina mõistaksid nende üle kohut vastavalt nende kuritegudele.\n\n12 Aga kuningas Moosia ütles Almale: Vaata, mina ei mõista nende üle kohut; seepärast ma annan nad sinu kätte kohtumõistmiseks.\n\n13 Ja nüüd, Alma vaim oli taas rahutu ja ta läks ja küsis Issandalt, mida ta peaks tegema selle asjaga, sest ta kartis, et ta toimib valesti Jumala silmis.\n\n14 Ja sündis, et kui ta oli Jumalale kogu oma hinge välja valanud, tuli temale Issanda hääl, öeldes:\n\n15 Õnnistatud oled sina, Alma, ja õnnistatud on need, kes ristiti Mormoni vetes. Sina oled õnnistatud oma ülimalt suure usu pärast juba üksnes minu teenija Abinadi sõnadesse.\n\n16 Ja õnnistatud on nemad, kuna neil on ülimalt suur usk juba üksnes nendesse sõnadesse, mis sina oled neile rääkinud.\n\n17 Ja õnnistatud oled sina, kuna sa oled rajanud selle rahva sekka kiriku, ja neid kinnitatakse ja nad saavad olema minu rahvas.\n\n18 Jah, õnnistatud on see rahvas, kes on valmis kandma minu nime; sest minu nime järgi neid kutsutakse ja nad on minu.\n\n19 Ja kuna sa oled küsinud minult üleastujate kohta, oled sa õnnistatud.\n\n20 Sa oled minu teenija ja ma teen sinuga lepingu, et sa saad igavese elu; ja sa teeni mind ja mine edasi minu nimel ja kogu kokku minu lambad.\n\n21 Ja see, kes tahab kuulda minu häält, on minu lammas ja tema võtke kirikusse vastu ja ka mina võtan tema vastu.\n\n22 Sest vaata, see on minu kirik; kes iganes on ristitud, saab ristitud meeleparanduseks. Ja keda te iganes vastu võtate, usub minu nimesse ja temale andestan ma vabalt.\n\n23 Sest see olen mina, kes võtab enda peale maailma patud; sest see olen mina, kes on loonud inimesed; ja see olen mina, kes annab sellele, kes usub kuni lõpuni, koha oma paremal käel.\n\n24 Sest vaata, minu nime järgi neid kutsutakse ja kui nad tunnevad mind, siis astuvad nad ette ja neil on igaveseks koht minu paremal käel.\n\n25 Ja sünnib, et kui kõlab teine pasun, siis astuvad ette need, kes mind mitte kunagi ei tundnud, ja seisavad minu ette.\n\n26 Ja siis nad saavad teada, et mina olen Issand, nende Jumal, et mina olen nende Lunastaja, ent nad ei tahtnud saada lunastatud.\n\n27 Ja siis ma tunnistan neile, et ma ei ole kunagi neid tundnud; ja nad lahkuvad igavikulisse tulle, mis on valmistatud kuradile ja tema inglitele.\n\n28 Seepärast ma ütlen sulle, et sedasama, kes ei taha minu häält kuulda, ära võta vastu minu kirikusse, sest teda ei võta mina vastu viimsel päeval.\n\n29 Seepärast ma ütlen sulle: Mine; ja kes iganes paneb minu vastu toime üleastumise, tema üle mõista kohut vastavalt pattudele, mis ta on teinud; ja kui ta tunnistab üles oma patud sinu ja minu ees ning parandab meelt siira südamega, sellele sa andesta ja mina andestan talle samuti.\n\n30 Jah, ja nii sageli, kui minu rahvas meelt parandab, andestan ma neile nende eksimused minu vastu.\n\n31 Ja ka teie andestage oma eksimused üksteisele, sest tõesti, ma ütlen sulle: See, kes ei andesta oma ligimese eksimusi, kui ta ütleb, et ta meelt parandab, seesama on toonud ennast süüdimõistmise alla.\n\n32 Nüüd, ma ütlen sulle: Mine, ja kes iganes ei paranda meelt oma pattudest, seda ei saa minu rahva hulka arvata, ja nüüdsest peale peetagu sellest kinni.\n\n33 Ja sündis, et kui Alma oli kuulnud neid sõnu, kirjutas ta need üles, et tal oleksid need ja et ta võiks kiriku rahva üle kohut mõista vastavalt Jumala käskudele.\n\n34 Ja sündis, et Alma läks ja mõistis kohut nende üle, keda oli tabatud süütegudelt, vastavalt Issanda sõnale.\n\n35 Ja kes iganes parandasid meelt oma pattudest ja neid tunnistasid, need ta luges kiriku rahva hulka.\n\n36 Ja need, kes ei tahtnud tunnistada oma patte ega parandada meelt oma süütegudest, neid ei arvatud kiriku rahva hulka, vaid nende nimed kustutati.\n\n37 Ja sündis, et Alma korrastas kõik kiriku asjad ja neil oli taas rahu ning neid saatis ülim edu kiriku asjades; ja nad kõndisid Jumala ees ettevaatlikult, paljusid vastu võttes ja paljusid ristides.\n\n38 Ja nüüd, kõike seda tegid Alma ja tema kaastöölised, kes olid kiriku üle, kõndides täie usinusega, õpetades kõiges Jumala sõna, kannatades kõiksugu kannatusi, olles kõikide nende tagakiusamise all, kes ei kuulunud Jumala kirikusse.\n\n39 Ja nad manitsesid oma vendi; ja ka neid manitseti, igaühte Jumala sõnaga tema pattude ehk nende pattude järgi, mis ta oli teinud, olles saanud Jumalalt käsu lakkamatult palvetada ja tänada kõige eest.\n\n", "mosiah 27": "[center][font_size=26]27. peatükk[/font_size][/center]\n\n[i]Moosia keelab tagakiusamise ja teeb kohustuslikuks võrdsuse. Alma noorem ja Moosia neli poega püüavad Kirikut hävitada. Ilmub ingel ja käsib neil oma halb tegevus järele jätta. Alma lüüakse tummaks. Kogu inimkond peab sündima uuesti, et saada osa päästest. Alma ja Moosia pojad kuulutavad rõõmusõnumeid. Ligikaudu 100–92 eKr.[/i]\n\n1 Ja nüüd, sündis, et tagakiusamised, mida uskmatud panid toime kiriku vastu, muutusid nii suureks, et kirik hakkas nurisema ja kaebama oma juhtidele selle üle; ja nad kaebasid Almale. Ja Alma esitas selle küsimuse nende kuningale Moosiale. Ja Moosia pidas nõu oma preestritega.\n\n2 Ja sündis, et kuningas Moosia saatis läkituse üle kogu ümbruskondse maa, et ükski uskmatu ei tohi taga kiusata neid, kes kuuluvad Jumala kirikusse.\n\n3 Ja oli range käsk kõigis kirikutes, et nende hulgas ei tohi olla mingit tagakiusamist, vaid et nende vahel peab olema võrdsus;\n\n4 et nad ei laseks mingil uhkusel ega upsakusel rikkuda oma rahu; et iga inimene austaks oma ligimest nagu iseennast, tehes enda ülalpidamiseks tööd omaenda kätega.\n\n5 Jah, ja kõik nende preestrid ja õpetajad pidid nägema vaeva enda ülalpidamiseks omaenda kätega kõigil muudel juhtudel kui haiguse või suure puuduse puhul; ja neid asju tehes oli neil külluses Jumala armu.\n\n6 Ja maal algas taas suur rahu ja rahvas muutus väga arvukaks ja hakkas maa pinnal laiali hajuma; jah, põhja ja lõunasse, itta ja läände, ehitades suuri linnu ja külasid igasse ilmakaarde.\n\n7 Ja Issand toetas neid ja lasi edul neid saata ning nendest sai suur ja jõukas rahvas.\n\n8 Nüüd, Moosia pojad arvati uskmatute hulka ja samuti oli nende hulka arvatud üks Alma poegadest, keda kutsuti Almaks tema isa järgi; ometi sai temast väga paheline ja ebajumalat kummardav mees. Ja ta oli paljude sõnadega mees ja ta rääkis rahvale palju meelitusi; seepärast juhtis ta paljusid rahva seast tema järgi süütegusid toime panema.\n\n9 Ja ta sai suureks takistuseks Jumala kiriku edule; varastades inimeste südameid, põhjustades suuri lahkhelisid rahva hulgas, andes Jumala vaenlasele võimaluse kasutada oma võimu nende üle.\n\n10 Ja nüüd, sündis, et kui ta käis ringi, et hävitada Jumala kirikut – sest ta käis salaja ringi koos Moosia poegadega, püüdes hävitada kirikut ja juhtida Issanda rahvast eksiteele, mis on vastuolus Jumala või koguni kuninga käskudega –\n\n11 ja nagu ma ütlesin teile, kui nad Jumala vastu mässates ringi käisid, vaata, nendele ilmus Issanda ingel; ja ta tuli alla nagu pilve sees ja ta rääkis otsekui kõuemürina häälega, mis pani maa, millel nad seisid, värisema.\n\n12 Ja nii suur oli nende hämmastus, et nad langesid maha ega mõistnud sõnu, mida ta neile rääkis.\n\n13 Ometi ta hüüdis uuesti, öeldes: Alma, tõuse üles ja astu ette, sest miks sa kiusad taga Jumala kirikut? Sest Issand on öelnud: See on minu kirik ja mina rajan selle; ja seda ei kukuta miski muu kui minu rahva üleastumised.\n\n14 Ja ingel ütles taas: Vaata, Issand on kuulnud oma rahva palveid ja ka oma teenija Alma palveid, kes on sinu isa; sest ta on palunud sinu pärast suure usuga, et sind toodaks tõe tundmisele; seepärast, sel põhjusel olen ma tulnud, et veenda sind Jumala väes ja võimus, et tema teenijate palvetele vastataks vastavalt nende usule.\n\n15 Ja nüüd, vaata, kas sa saad vaielda Jumala väe vastu? Sest vaata, kas mu hääl ei pane mitte maad värisema? Ja kas sa mitte ei näe mind enda ees? Ja Jumal on mind saatnud.\n\n16 Nüüd, ma ütlen sinule: Mine ja pea meeles oma isade vangistust Heelami maal ja Nefi maal; ja pea meeles, kui suuri asju ta on nendele teinud, sest nad olid orjuses ja ta on nad vabastanud. Ja nüüd, ma ütlen sinule, Alma: Mine oma teed ja ära püüa enam kirikut hävitada, et nende palved saaks vastatud ja seda koguni siis, kui sa ise soovid saada kõrvale heidetud.\n\n17 Ja nüüd, sündis, et need olid viimased sõnad, mida ingel rääkis Almale, ja ta lahkus.\n\n18 Ja nüüd, Alma ning need, kes olid temaga, langesid taas maha, sest suur oli nende hämmastus; sest oma silmaga olid nad näinud Issanda inglit ja ta hääl oli kui kõuemürin, mis raputas maad, ja nad teadsid, et ei olnud midagi muud kui Jumala vägi, mis võis raputada maad ja panna selle värisema nii, nagu käriseks see lõhki.\n\n19 Ja nüüd, Alma hämmastus oli nii suur, et ta jäi tummaks, nii et ta ei saanud oma suud avada; jah, ja ta jäi nõrgaks kuni selleni välja, et ta ei saanud liigutada oma käsi; seepärast need, kes temaga olid, võtsid ta ja kandsid teda abituna, kuni ta koguni asetati oma isa ette.\n\n20 Ja nad jutustasid tema isale kõigest, mis oli nendega juhtunud, ja ta isa rõõmustas, sest ta teadis, et see oli Jumala vägi.\n\n21 Ja ta lasi rahvahulgal kokku koguneda, et nad võiksid tunnistada, mis Issand oli teinud tema pojale ja ka nendele, kes olid koos temaga.\n\n22 Ja ta lasi preestritel koguneda kokku ja nad hakkasid paastuma ja palvetama Issanda, oma Jumala poole, et ta avaks Alma suu, et ta võiks rääkida ja et ka tema jäsemed võiksid tagasi saada oma jõu – et rahva silmad avaneksid, et näha ja tunda Jumala headust ja hiilgust.\n\n23 Ja sündis, et kui nad olid paastunud ja palvetanud kaks päeva ja kaks ööd, said Alma jäsemed tagasi oma jõu ja ta tõusis üles ja hakkas neile rääkima, käskides neid olla täis tröösti:\n\n24 Sest, ütles ta, ma olen parandanud meelt oma pattudest ja Issand on mind lunastanud; vaata, ma olen sündinud Vaimust.\n\n25 Ja Issand ütles minule: Ära imesta, et kogu inimkond, jah, mehed ja naised, kõik rahvused, hõimud, keeled ja rahvad peavad olema uuesti sündinud; jah, Jumalast sündinud, muudetud nende lihalikust ja langenud seisundist õigemeelsuse seisundisse, olles Jumala poolt lunastatud ja saades tema poegadeks ja tütardeks;\n\n26 ja nõnda saavad neist uued olevused, ja kui nad seda ei tee, ei saa nad mingil juhul pärida Jumala kuningriiki.\n\n27 Ma ütlen teile: Kui asi ei ole nii, heidetakse nad kõrvale; ja seda ma tean, sest mind peaaegu heideti kõrvale.\n\n28 Ometi, pärast paljudest raskustest läbitungimist ja surmasuus meelt parandades on Issand arvanud heaks oma halastuses mind igavikulisest põlemisest välja tõmmata ja ma olen Jumalast sündinud.\n\n29 Mu hing on lunastatud kibeduse sapist ja süütegude ahelaist. Ma olin kõige pimedamas sügavikus, kuid nüüd näen ma Jumala imepärast valgust. Mu hinge piinas igavene piin, aga mind tõmmati välja ja mu hing ei valuta enam.\n\n30 Ma hülgasin oma Lunastaja ja salgasin selle, mida meie isad olid rääkinud; aga nüüd, et nad võiksid ette näha, et ta tuleb ja et ta peab meeles igat tema loodud olevust, teeb ta ennast ilmsiks kõikidele.\n\n31 Jah, iga põlv nõtkub ja iga keel tunnistab tema ees. Jah, tõepoolest viimsel päeval, kui kõik inimesed seisavad tema ees, et ta nende üle kohut mõistaks; siis nad tunnistavad, et tema on Jumal; siis need, kes elavad maailmas ilma Jumalata, tunnistavad, et igavikulise karistuse kohtuotsus on nende suhtes õiglane; ja nad värisevad ja vabisevad ja kohkuvad tagasi tema kõikenägeva pilgu all.\n\n32 Ja nüüd, sündis, et sellest ajast peale hakkas Alma mööda kogu maad reisides rahvast õpetama, ja samuti need, kes olid koos Almaga siis, kui neile ilmus ingel, kuulutades kogu rahvale asjadest, mida nad olid kuulnud ja näinud ja jutlustades Jumala sõna paljudes kannatustes, olles suuresti uskmatute taga kiusata ja saades neist paljude hoopide osaliseks.\n\n33 Aga kõigest sellest hoolimata olid nad suureks trööstiks kirikule, kinnitades nende usku ning õhutades pikameelsuse ja suure vaevaga neid Jumala käskudest kinni pidama.\n\n34 Ja neli nendest olid Moosia pojad; ja nende nimed olid Ammon ja Aaron ja Omner ja Himni; need olid Moosia poegade nimed.\n\n35 Ja nad rändasid läbi kogu Sarahemla maa ja kõikide inimeste hulgas, kes olid kuningas Moosia valitsemise all, püüdes innukalt parandada kõike seda kahju, mis nad olid kirikule teinud, tunnistades üles kõik oma patud ja kuulutades kõike seda, mida nad olid näinud, ja selgitades prohvetlikke kuulutusi ja pühakirju kõikidele, kes soovisid neid kuulata.\n\n36 Ja nõnda nad olid tööriistadeks Jumala käes, tuues paljusid tõe tundmisele, jah, teadmisele nende Lunastajast.\n\n37 Ja kui õnnistatud nad on! Sest nad kuulutasid rahu, nad kuulutasid häid sõnumeid heast ja nad kuulutasid rahvale, et Issand valitseb.\n\n", "mosiah 28": "[center][font_size=26]28. peatükk[/font_size][/center]\n\n[i]Moosia pojad lähevad jutlustama laamanlastele. Moosia tõlgib jeredlaste plaadid kahte nägija kivi kasutades. Ligikaudu 92 eKr.[/i]\n\n1 Nüüd, sündis, et pärast seda, kui Moosia pojad olid teinud kõike seda, võtsid nad väikese arvu inimesi endaga kaasa ja pöördusid tagasi oma isa, kuninga juurde ja soovisid, et ta annaks neile loa, et nad võiksid koos nendega, kelle nad olid välja valinud, minna Nefi maale, et nad võiksid jutlustada seda, mis nad olid kuulnud, ja et nad võiksid jagada oma vendadele laamanlastele Jumala sõna –\n\n2 et ehk võivad nad tuua neid teadmisele Issandast, nende Jumalast, ja veenda neid nende isade süüs, ja et ehk nad võivad nad välja ravida nefilaste vihkamisest, et ka nemad võiksid rõõmustada Issanda, oma Jumala üle, et nad muutuksid üksteise vastu sõbralikeks, nii et ei oleks enam tülisid kogu maal, mille Issand, nende Jumal, on neile andnud.\n\n3 Nüüd, nad soovisid, et päästet kuulutataks igale loodule, sest nad ei suutnud taluda, et ükski inimhing hukkuks; jah, tõepoolest pelk mõte, et ükski hing peaks taluma lõputut piina, pani nad värisema ja vabisema.\n\n4 Ja nõnda mõjutas neid Issanda Vaim, sest nad olid patustajatest kõige põlastusväärsemad. Ja oma lõpmatus halastuses arvas Issand heaks neile armu heita; ometi kannatasid nad palju hingeahastust oma süütegude pärast, kannatades palju ja kartes, et nad heidetakse igaveseks kõrvale.\n\n5 Ja sündis, et nad palusid oma isa mitmeid päevi, et nad võiksid minna Nefi maale.\n\n6 Ja kuningas Moosia läks ja küsis Issandalt, kas ta peaks laskma oma poegadel minna laamanlaste hulka sõna jutlustama.\n\n7 Ja Issand ütles Moosiale: Lase neil minna, sest paljud saavad uskuma nende sõnu ja nad saavad igavese elu; ja ma vabastan su pojad laamanlaste käest.\n\n8 Ja sündis, et Moosia andis neile loa minna ja teha nende palve järgi.\n\n9 Ja nad asusid oma teekonnale kõnnumaale, et minna laamanlaste sekka sõna jutlustama ja ma annan aruande nende tegevusest edaspidi.\n\n10 Nüüd, kuningas Moosial ei olnud kedagi, kellele kuningriik üle anda, sest mitte ükski tema poegadest ei tahtnud kuningriiki vastu võtta.\n\n11 Seepärast võttis ta need ülestähendused, mis olid uurendatud vaskplaatidele ja ka Nefi plaatidele, ning kõik asjad, mida ta oli pidanud ja hoidnud vastavalt Jumala käskudele pärast seda, kui ta oli tõlkinud ja lasknud kirjutada üles need ülestähendused, mis olid kuldplaatidel, mis Limhi rahvas oli leidnud ja mis Limhi oli temale üle andnud.\n\n12 Ja seda ta tegi oma rahva suure ärevuse pärast, sest nad soovisid nii väga teada saada nendest inimestest, kes olid hävitatud.\n\n13 Ja nüüd, ta tõlkis need nende kahe kivi abil, mis olid kinnitatud kaareservadesse.\n\n14 Nüüd, need asjad olid valmistatud algusest peale ja need anti edasi põlvest põlve keelte tõlkimise otstarbel.\n\n15 Ja Issanda käsi on neid pidanud ja hoidnud, et ta saaks igale olevusele, kes seda maad valdama saavad, ilmsiks teha oma rahva süüteod ja jäledused.\n\n16 Ja kel iganes on need asjad, seda kutsutakse nägijaks, vana aja kombe kohaselt.\n\n17 Nüüd, pärast seda, kui Moosia oli lõpetanud nende ülestähenduste tõlkimise, vaata, see andis aruande rahvast, kes oli hävitatud; ajast, mil nad hävitati, tagasi kuni suure torni ehitamiseni, ajani, mil Issand segas inimeste keele ja nad hajutati laiali kogu maa pinnal, jah, ja tõepoolest sellest ajast tagasi kuni Aadama loomiseni.\n\n18 Nüüd, see aruanne põhjustas Moosia rahvale ülimat leina; jah, neid täitis nukrus; ometi andis see neile palju teadmisi, mille üle nad rõõmustasid.\n\n19 Ja sellest aruandest kirjutatakse edaspidi; sest vaata, on otstarbekas, et kõik inimesed teaksid neid asju, millest selles aruandes kirjutatakse.\n\n20 Ja nüüd, nagu ma teile ütlesin, et pärast seda, kui kuningas Moosia oli teinud neid asju, võttis ta vaskplaadid ja kõik asjad, mida ta oli pidanud, ja andis need üle Almale, kes oli Alma poeg; jah, kõik ülestähendused ja ka tõlkijad, ning andis need üle temale ja käskis teda, et ta peaks ja hoiaks neid ja samuti peaks ülestähendust rahvast, andes need ühelt põlvelt teisele, just nagu neid oli antud sellest ajast saadik, kui Lehhi lahkus Jeruusalemmast.\n\n", "mosiah 29": "[center][font_size=26]29. peatükk[/font_size][/center]\n\n[i]Moosia teeb ettepaneku, et kohtunikud valitaks kuninga asemel. Ebaõiglased kuningad juhivad oma rahva pattu. Alma noorem valitakse rahva hääletusel ülemkohtunikuks. Ta on ka ülempreester Kiriku üle. Alma vanem ja Moosia surevad. Ligikaudu 92–91 eKr.[/i]\n\n1 Nüüd, kui Moosia oli teinud seda, läkitas ta üle kogu maa kõikide inimeste sekka, soovides teada nende tahet, kes peaks olema nende kuningas.\n\n2 Ja sündis, et rahva hääl tuli, öeldes: Me soovime, et sinu poeg Aaron oleks meie kuningas ja meie valitseja.\n\n3 Nüüd, Aaron oli läinud üles Nefi maale, seepärast ei saanud kuningas temale kuningriiki üle anda; ka ei oleks Aaron endale kuningriiki võtnud; samuti ei olnud ükski Moosia poegadest nõus võtma endale kuningriiki.\n\n4 Seepärast saatis kuningas Moosia taas rahvale; jah, ta saatis rahvale nimelt kirjaliku sõna. Ja need olid sõnad, mis olid kirjutatud, öeldes:\n\n5 Vaadake, oo teie minu rahvas ehk minu vennad, sest nendeks ma teid pean, ma soovin, et te arutaksite asja, mida te olete kutsutud arutama – sest te soovite saada kuningat.\n\n6 Nüüd, ma teatan teile, et see, kellele kuningriik õigustatult kuulub, on keeldunud ega võta kuningriiki vastu.\n\n7 Ja nüüd, kui keegi teine määratakse tema asemele, vaata, ma kardan, et teie keskel tõusevad tülid. Ja kes teab, kas mitte mu poeg, kellele kuningriik kuulub, ei saa vihaseks ega tõmba endaga kaasa osa sellest rahvast, mis põhjustaks sõdasid ja tülisid teie keskel, mis annaks põhjust suureks verevalamiseks ja Issanda teede moonutamiseks, jah, ja hävitaks paljude inimeste hinged.\n\n8 Nüüd, ma ütlen teile, olgem targad ja kaalutlegem neid asju, sest meil ei ole õigust hävitada minu poega; ka ei ole meil õigust hävitada kedagi teist, kui ta määrataks tema asemele.\n\n9 Ja kui mu poeg pöörduks taas oma uhkuse ja tühiste asjade juurde, ta tühistaks, mis ta on öelnud, ja nõuaks oma õigust kuningriigile, mis paneks teda ja ka seda rahvast tegema palju pattu.\n\n10 Ja nüüd, olgem targad ja vaadakem tulevikku nendes asjades ja tehkem seda, mis kindlustab rahu sellele rahvale.\n\n11 Seepärast ma olen oma ülejäänud päevad teie kuningas; ometi, määrakem kohtunikud mõistma kohut selle rahva üle vastavalt meie seadusele ja me korraldame ümber selle rahva asjad, sest me määrame targad mehed kohtunikeks, kes mõistavad kohut selle rahva üle vastavalt Jumala käskudele.\n\n12 Nüüd, on parem, kui inimese üle mõistab kohut Jumal, mitte inimene, sest Jumala kohtumõistmised on alati õiglased, aga inimese kohtumõistmised ei ole alati õiglased.\n\n13 Seepärast, kui oleks võimalik, et te saaksite kuningateks õiglased mehed, kes paneksid maksma Jumala seadused ja mõistaksid sellele rahvale kohut vastavalt tema käskudele; jah, kui teil oleksid kuningateks mehed, kes teeksid koguni nii, nagu tegi minu isa Benjamin sellele rahvale – ma ütlen teile, kui see oleks alati nii, siis oleks otstarbekas, et teil oleksid alati kuningad teie üle valitsemas.\n\n14 Ja koguni mina ise olen teinud tööd kogu oma jõu ja võimetega, mis mul on, et õpetada teile Jumala käske ja kehtestada rahu kogu maal, et ei oleks sõdu ega tülisid ega varastamist ega röövimist ega mõrvamist ega mingisuguseid süütegusid;\n\n15 ja kes iganes on toime pannud süütegusid, teda ma olen karistanud vastavalt kuriteole, mis ta on teinud, seaduse järgi, mille andsid meile meie isad.\n\n16 Nüüd, ma ütlen teile, et kuna kõik inimesed ei ole õiglased, siis ei ole otstarbekas, et teil oleks kuningas või kuningad teie üle valitsemas.\n\n17 Sest vaata, kui palju süütegusid võib üks paheline kuningas põhjustada, jah, ja kui suurt hävitust!\n\n18 Jah, pidage meeles kuningas Noad, tema pahelisust ja tema jäledusi ja samuti tema rahva pahelisust ja jäledusi. Vaata, milline suur hävitus tuli nende peale; ja oma süütegude pärast viidi nad ka orjusesse.\n\n19 Ja kui ei oleks olnud nende kõiketeadva Looja vaheleastumist ja seda nende siira meeleparanduse pärast, oleksid nad jäänud vältimatult siiani orjusesse.\n\n20 Aga vaata, ta vabastas nad, sest et nad alandasid end tema ees; ja kuna nad hüüdsid vägevalt tema poole, ta vabastas nad orjusest; ja nõnda tegutseb Issand oma väega kõikidel juhtudel inimlaste seas, sirutades oma halastava käsivarre nende poole, kes panevad oma lootuse temale.\n\n21 Ja vaata, nüüd, ma ütlen teile, et te ei saa ülekohtust kuningat troonilt tõugata muidu kui suure tüli ja palju verevalamisega.\n\n22 Sest vaata, tal on ta sõbrad süütegudes ja ta hoiab oma valvurid enda ümber; ja ta kisub maha nende seadused, kes on enne teda valitsenud õigemeelsuses, ja trambib oma jalge alla Jumala käsud.\n\n23 Ja ta jõustab seaduseid ja saadab neid oma rahva hulka; jah, seaduseid, mis on tema enda pahelisuse järgi; ja need, kes tema seadustele ei kuuletu, laseb ta hävitada; ja kes iganes talle vastu hakkab, ta saadab oma sõjaväe nende vastu sõdima; ja kui ta saab, siis ta hävitab nad; ja nõnda moonutab ebaõiglane kuningas kõige õigemeelsuse teid.\n\n24 Ja nüüd, vaata, ma ütlen teile, ei ole otstarbekas, et sellised jäledused teie peale tuleksid.\n\n25 Seepärast, valige selle rahva hääletusega kohtunikud, et teile mõistetaks kohut vastavalt seadustele, mis on antud teile meie isade kaudu, mis on õiged ja mis anti neile Issanda käega.\n\n26 Nüüd, ei ole tavaline, et rahva hääl soovib midagi, mis on vastand sellele, mis on õige, vaid on tavaline, et väiksem osa rahvast soovib seda, mis ei ole õige; seepärast te peate seda jälgima ja tegema sellest oma seaduse – ajada oma asju rahva hääle kaudu.\n\n27 Ja kui tuleb aeg, et rahva hääl valib süüteod, siis on aeg, et Jumala kohtumõistmised tulevad teie peale; jah, siis on aeg, et ta nuhtleb teid suure hävitusega, just nagu ta siiani seda maad nuhelnud on.\n\n28 Ja nüüd, kui teil on kohtunikud ja nad ei mõista teie üle kohut vastavalt seadusele, mis on antud, siis te võite lasta kõrgemal kohtunikul neile kohut mõista.\n\n29 Kui teie kõrgemad kohtunikud ei tee õigemeelseid kohtuotsuseid, siis laske koguneda väiksel rühmal oma alamatest kohtunikest ja nemad mõistku kohut teie kõrgemate kohtunike üle vastavalt rahva häälele.\n\n30 Ja ma käsin teil teha neid asju Issanda kartuses ja ma käsin teil teha neid asju ja et teil ei oleks kuningat, et kui need inimesed teevad pattu ja süütegusid, siis vastutus oleks nende endi peade peal.\n\n31 Sest vaata, ma ütlen teile, et paljude inimeste patud on põhjustatud nende kuningate süütegudest; seepärast nende kuningad on vastutavad nende süütegude eest.\n\n32 Ja nüüd, ma soovin, et seda ebavõrdsust ei oleks enam sellel maal, eriti mitte minu rahva hulgas; vaid ma soovin, et see maa oleks vabaduse maa ja iga inimene võiks nautida oma õigusi ja eesõigusi ühteviisi nii kaua, kui Issand arvab heaks meil elada ja maad pärida, jah, nimelt nii kaua, kuni keegi meie järglastest jääb maa palgele.\n\n33 Ja palju muud kirjutas kuningas Moosia neile, avaldades neile kõik õigemeelse kuninga katsumused ja mured; jah, kõik oma hingevalud oma rahva pärast ja kõik rahva nurinad oma kuninga vastu; ja ta selgitas seda kõike neile.\n\n34 Ja ta rääkis neile, et see ei peaks nii olema, vaid et kogu rahvas peaks jagama koormat, nii et iga inimene võiks kanda oma osa.\n\n35 Ja ta avaldas neile ka kõik ebasoodsad olud, millega nad peavad vaeva nägema, kui neid valitseb ebaõiglane kuningas;\n\n36 jah, kõik tema süüteod ja jäledused ja kõik sõjad ja tülid ja verevalamised ja varastamine ja röövimine ja hooramine ja kõiksugu süüteod, mida ei saa siin kokku lugeda – öeldes neile, et neid asju ei peaks olema, et need on Jumala käskudega eriti vastuolus.\n\n37 Ja nüüd, sündis, et pärast seda, kui kuningas Moosia oli saatnud need asjad edasi rahva hulka, veendusid nad tema sõnade tõesuses.\n\n38 Seepärast loobusid nad soovist saada kuningat ja nad läksid ülimalt elevile selle üle, et igal inimesel kogu maal võivad olla võrdsed võimalused; jah, ja kõik inimesed väljendasid tahet vastutada omaenda pattude eest.\n\n39 Seepärast, sündis, et nad kogunesid üle kogu maa rühmadesse, et hääletada selle kohta, kes peaksid olema nende kohtunikeks, et mõista neile kohut vastavalt seadusele, mis oli neile antud, ja nad rõõmustasid üliväga vabaduse üle, mis neile antud oli.\n\n40 Ja nende armastus Moosia vastu kasvas tugevaks, jah, nad pidasid temast rohkem lugu kui ühestki teisest inimesest, sest nad ei näinud temas hirmuvalitsejat, kes otsib omakasu, jah, seda kasu, mis rikub hinge; sest ta ei olnud neilt sisse nõudnud rikkust; ka ei olnud ta tundnud heameelt verevalamisest, vaid ta oli kehtestanud maal rahu ja lasknud oma rahval vabaneda kõiksugu orjusest; seepärast nad austasid teda väga, jah, ülimal määral.\n\n41 Ja sündis, et nad määrasid kohtunikud end valitsema ehk enda üle kohut mõistma vastavalt seadusele, ja seda nad tegid üle kogu maa.\n\n42 Ja sündis, et Alma määrati esimeseks ülemkohtunikuks, olles ka ülempreester, kuna tema isa oli selle ameti temale üle andnud ja andnud tema hooleks kõik kiriku asjad.\n\n43 Ja nüüd, sündis, et Alma kõndis Issanda teid mööda ja ta pidas kinni tema käskudest ja tegi õigemeelseid kohtuotsuseid ning kogu maal valitses pidev rahu.\n\n44 Ja nõnda algas kohtunike valitsemine kogu Sarahemla maal, kõikide inimeste hulgas, keda kutsuti nefilasteks, ja Alma oli esimene ja ülemkohtunik.\n\n45 Ja nüüd, sündis, et tema isa suri kaheksakümne kahe aasta vanuselt, olles elanud selleks, et täita Jumala käske.\n\n46 Ja sündis, et ka Moosia suri oma valitsemise kolmekümne ja kolmandal aastal, olles kuuskümmend ja kolm aastat vana; kõik kokku viissada ja üheksa aastat ajast, kui Lehhi lahkus Jeruusalemmast.\n\n47 Ja nõnda lõppes kuningate valitsemine Nefi rahva üle ja nõnda lõppesid Alma päevad, kes oli nende kiriku asutaja.\n\n", "alma 1": "[center][font_size=26]Alma Poja Alma raamat[/font_size][/center]\n\nAruanne Almalt, kes oli Alma poeg, Nefi rahva esimene ja ülem kohtunik ja ka Kiriku ülempreester. Aruanne kohtunike valitsemisest ja sõdadest ning tülidest rahva hulgas. Ja samuti aruanne nefilaste ja laamanlaste vahelisest sõjast vastavalt Alma, esimese ja ülema kohtuniku ülestähendusele.\n\n[center][font_size=26]1. peatükk[/font_size][/center]\n\n[i]Nehor õpetab valeõpetusi, rajab kiriku, paneb aluse preestripettusele ja surmab Giideoni. Nehor hukatakse tema kuritegude pärast. Preestripettus ja tagakiusamised levivad rahva seas. Preestrid peavad end ise ülal, rahvas hoolitseb vaeste eest ja Kirikut saadab edu. Ligikaudu 91–88 eKr.[/i]\n\n1 Nüüd, sündis, et Nefi rahva kohtunike valitsemise esimesel aastal, sellest ajast peale, kui kuningas Moosia oli läinud kõige maailma teed, olles võidelnud hea võitluse, kõndinud laitmatult Jumala ees, jätmata kedagi enda asemel valitsema; ometi oli ta kehtestanud seadused ja rahvas tunnustas neid; seepärast olid nad kohustatud kinni pidama seadustest, mis ta oli andnud.\n\n2 Ja sündis, et Alma esimesel valitsemisaastal kohtujärjel toodi tema ette kohtumõistmiseks üks mees, mees, kes oli suur ja tuntud oma suure jõu poolest.\n\n3 Ja ta oli käinud rahva seas ringi, jutlustades neile seda, mida ta nimetas Jumala sõnaks, olles kiriku vastu; kuulutades rahvale, et iga preester ja õpetaja peab võitma rahva lugupidamise ja et nad ei pea nägema vaeva omaenda kätega, vaid peavad olema rahva ülalpidamisel.\n\n4 Ja ta samuti tunnistas rahvale, et terve inimkond päästetakse viimsel päeval ja et neil ei ole vaja karta ega väriseda, vaid nad tõstku oma pea ja rõõmustagu; sest Issand on loonud kõik inimesed ja ta ka lunastas kõik inimesed ja lõpuks saavad kõik inimesed igavese elu.\n\n5 Ja sündis, et ta õpetas neid asju nii palju, et paljud uskusid tema sõnu, koguni nii paljud, et nad hakkasid teda ülal pidama ja talle raha andma.\n\n6 Ja ta hakkas olema südames uhkust täis ja kandma väga kalleid riideid; jah, ja ta hakkas koguni rajama kirikut vastavalt sellele, mida ta jutlustas.\n\n7 Ja sündis, et kui ta oli minemas jutlustama nendele, kes uskusid tema sõnu, kohtas ta meest, kes kuulus Jumala kirikusse, jah, nimelt ühte nende õpetajatest; ja ta hakkas temaga ägedalt vaidlema, et ta võiks kiriku rahvast eksiteele juhtida; aga see mees seisis talle vastu, manitsedes teda Jumala sõnadega.\n\n8 Nüüd, mehe nimi oli Giideon ja see oli tema, kes oli tööriistaks Jumala käes Limhi rahva orjusest vabastamisel.\n\n9 Nüüd, kuna Giideon seisis talle vastu Jumala sõnadega, sai ta Giideoni peale vihaseks ja tõmbas oma mõõga välja ning hakkas teda lööma. Nüüd, Giideon, kuna ta oli kõrges eas, seepärast ei suutnud ta tema löökidele vastu panna, seepärast sai ta mõõga läbi surma.\n\n10 Ja kiriku rahvas võttis kinni mehe, kes oli tema tapnud, ja viis ta Alma ette kohtumõistmiseks vastavalt kuritegudele, mis ta oli toime pannud.\n\n11 Ja sündis, et ta seisis Alma ees ja kaitses ennast suure julgusega.\n\n12 Aga Alma ütles temale: Vaata, see on esimene kord, kui preestripettus on toodud selle rahva sekka. Ja vaata, sa ei ole mitte ainult süüdi preestripettuses, vaid oled seda katsunud mõõga läbi peale sundida; ja kui preestripettus oleks sellele rahvale peale sunnitud, see põhjustaks nende täieliku hävitamise.\n\n13 Ja sa oled valanud õigemeelse mehe verd, jah, mehe, kes on teinud palju head selle rahva seas; ja kui me heidame sulle armu, tuleks tema veri kättemaksuna meie peale.\n\n14 Seepärast oled sa surma mõistetud seaduse järgi, mille Moosia, meie viimane kuningas, on meile andnud ja see rahvas on seda tunnustanud, seepärast peab see rahvas sellest seadusest kinni pidama.\n\n15 Ja sündis, et nad võtsid ta kinni; ja tema nimi oli Nehor; ja nad viisid ta Manti künka tippu ja seal, taeva ja maa vahel pandi ta või õigemini ta tunnistas, et see, mida ta oli õpetanud inimestele, on vastuolus Jumala sõnaga, ja seal kannatas ta häbistavat surma.\n\n16 Ometi ei teinud see lõppu preestripettuse levimisele üle maa; sest oli palju neid, kes armastasid maailma tühiseid asju ja nad käisid ringi, jutlustades valeõpetusi, ja seda nad tegid rikkuse ja austuse pärast.\n\n17 Ometi ei julgenud nad valetada, kui tõde oli teada, hirmust seaduse ees, sest valetajaid karistati; seepärast nad teesklesid, et nad jutlustavad vastavalt oma usule; ja nüüd, seadusel ei olnud mingit võimu ühegi inimese üle tema usu pärast.\n\n18 Ja nad ei julgenud hirmust seaduse ees varastada, sest selliseid karistati; ka ei julgenud nad röövida ega mõrvata, sest seda, kes mõrvas, karistati surmaga.\n\n19 Ent sündis, et igaüks, kes ei kuulunud Jumala kirikusse, hakkas taga kiusama neid, kes kuulusid Jumala kirikusse ja olid võtnud enda peale Kristuse nime.\n\n20 Jah, nad kiusasid neid taga ja vaevasid neid kõiksugu sõnadega ja seda nende alandlikkuse pärast, sest nad ei olnud uhked endi silmis ja kuna nad andsid üksteisele edasi Jumala sõna ilma rahata ja ilma hinnata.\n\n21 Nüüd, kiriku rahva seas oli range seadus, et ükski inimene, kes kuulub kirikusse, ei hakkaks taga kiusama neid, kes ei kuulunud kirikusse, ja et ei oleks mingit tagakiusamist nende endi keskel.\n\n22 Ometi olid nende seas paljud, kes hakkasid uhkust tundma ja tuliselt vaidlema oma vastastega koguni kakluseni välja; jah, nad lõid üksteist rusikatega.\n\n23 Nüüd, see oli Alma valitsemise teisel aastal ja see oli kiriku paljude vaevade põhjuseks; jah, see oli kiriku paljude kannatuste põhjuseks.\n\n24 Sest paljude süda oli kõvaks muutunud ja nende nimed olid ära kustutatud, nii et neid ei mäletatud enam Jumala rahva hulgas. Ja paljud eraldusid ka ise nende hulgast.\n\n25 Nüüd, see oli suur katsumus nendele, kes jäid usule kindlaks; ometi olid nad vankumatud ja kõrvalekaldumatud Jumala käskudest kinnipidamisel ja nad talusid kannatlikult tagakiusamist, mis neile kuhjati.\n\n26 Ja kui preestrid jätsid oma töö, et anda rahvale edasi Jumala sõna, siis jättis ka rahvas oma töö, et kuulata Jumala sõna. Ja kui preestrid olid edastanud neile Jumala sõna, pöördusid nad kõik taas usinalt oma töö juurde tagasi; ja preester ei pidanud ennast kuulajaskonnast paremaks, sest jutlustaja ei olnud parem kui kuulaja ega õpetaja parem kui õpilane; ja nõnda olid nad kõik võrdsed ja nad kõik tegid tööd, iga inimene vastavalt oma jõule.\n\n27 Ja nad jagasid oma varandust vaestele ja abivajajatele ning haigetele ja vaevatutele, iga inimene vastavalt sellele, mis tal oli, ja nad ei kandnud kalleid rõivaid, ometigi olid nad puhtad ja nägusad.\n\n28 Ja nõnda nad panid kehtima kiriku asjad ja nõnda saabus neil taas pidev rahu kõigist tagakiusamistest hoolimata.\n\n29 Ja nüüd, kiriku vankumatuse tõttu hakkasid nad saama ääretult rikkaks, nii et neil oli külluses kõike, mida iganes nad vajasid – külluses pudulojuste ja veisekarju ja igasuguseid nuumloomi ja samuti külluses teravilja ja kulda ja hõbedat ja hinnalisi asju ning külluses siidi ja peenelt põimitud linast ja kõiksugu head toimset kangast.\n\n30 Ja nõnda, heal järjel, ei saatnud nad ära kedagi, kes oli alasti või kes oli näljas või kes oli janus või kes oli haige või kes polnud saanud kosutust; ja nad ei kinnitanud oma südant rikkuse külge, seepärast olid nad helded kõigi, nii vanade kui ka noorte, nii orjade kui ka vabade, nii meeste kui ka naiste vastu olenemata sellest, kas nad kuulusid kirikusse või ei kuulunud kirikusse, tegemata vahet inimeste vahel, kui keegi abi vajas.\n\n31 Ja nõnda saatis neid edu ja nad said palju rikkamaks kui need, kes ei kuulunud nende kirikusse.\n\n32 Sest need, kes ei kuulunud nende kirikusse, andsid voli nõidustele ja ebajumalakummardamisele ja laiskusele ja lobisemisele ja kadetsemisele ja tülitsemisele; kandes kalleid rõivaid ja olles uhkust täis omaenda enesehinnangu tõttu; taga kiusates, valetades, varastades, röövides, hoorates ja mõrvates ja pannes toime kõiksugu pahelisust; ometi rakendati seadust kõigi kohta, kes sellest üle astusid, kuivõrd see võimalik oli.\n\n33 Ja sündis, et nõnda nendele seadust rakendades, nii et iga inimene kannatas vastavalt sellele, mida ta oli teinud, muutusid nad vaiksemaks ega julgenud teha kurja, kui see oli teada; seepärast, Nefi rahva seas oli väga rahulik kuni kohtunike valitsemise viienda aastani.\n\n", "alma 2": "[center][font_size=26]2. peatükk[/font_size][/center]\n\n[i]Amlisi püüdleb kuningaks ja rahvas hääletab ta maha. Tema järgijad asetavad ta kuningaks. Amlisilased sõdivad nefilastega ja nad saavad lüüa. Laamanlased ja amlisilased ühendavad oma jõud ja nad võidetakse. Alma surmab Amlisi. Ligikaudu 87 eKr.[/i]\n\n1 Ja sündis, et nende valitsemise viiendal aastal tekkis rahva seas tüli, sest üks mees, keda kutsuti Amlisiks, tema, olles väga kaval mees, jah, tark mees, mis maailma tarkusesse puutub, tema, olles samasugune mees kui see, kes surmas mõõgaga Giideoni, kes hukati vastavalt seadusele –\n\n2 nüüd, see Amlisi oli oma kavaluse abil tõmmanud endaga kaasa palju inimesi; koguni nii palju, et nad hakkasid muutuma väga võimsaks ja nad püüdsid panna Amlisit rahvale kuningaks.\n\n3 See tekitas ärevust kiriku rahva ja ka kõigi nende seas, keda Amlisi veenmised kaasa ei tõmmanud; sest nad teadsid, et vastavalt nende seadusele peavad niisugused asjad olema kehtestatud rahvahääletusega.\n\n4 Seepärast, kui see oleks võimalik, et Amlisi saaks rahva poolehoiu, tema, olles paheline mees, jätaks nad ilma nende õigustest ja eesõigustest kirikus, sest tema kavatsus oli hävitada Jumala kirik.\n\n5 Ja sündis, et rahvas kogus end kokku üle kogu maa, iga inimene vastavalt oma seisukohale, kas see oli siis Amlisi poolt või vastu, eri rühmadesse, vaieldes palju ja tülitsedes omavahel hämmastaval kombel.\n\n6 Ja nõnda nad kogunesid, et anda oma hääl selles asjas, ja see pandi kohtunike ette.\n\n7 Ja sündis, et rahva hääl oli Amlisi vastu, nii et teda ei pandud rahva üle kuningaks.\n\n8 Nüüd, see põhjustas suurt rõõmu nende südames, kes olid tema vastu; aga Amlisi ärgitas neid üles, kes olid tema poolt, vihale nende vastu, kes tema poolt ei olnud.\n\n9 Ja sündis, et nad kogusid end kokku ja pühitsesid Amlisi oma kuningaks.\n\n10 Nüüd, kui Amlisi tehti kuningaks nende üle, käskis ta neil haarata relvad oma vendade vastu, ja seda ta tegi, et ta võiks allutada nad endale.\n\n11 Nüüd, Amlisi rahvast eristati Amlisi nime järgi, olles kutsutud amlisilasteks, ja ülejäänuid nimetati nefilasteks ehk Jumala rahvaks.\n\n12 Seepärast olid nefilased teadlikud amlisilaste kavatsusest ja seepärast valmistusid nad neid kohtama; jah, nad relvastusid mõõkade ja saablite ja vibude ja noolte ja kivide ja lingudega ning kõiksugu erinevate sõjariistadega.\n\n13 Ja nõnda olid nad ette valmistatud, et kohtuda amlisilastega nende tulekul. Ja neil olid määratud väepealikud ja kõrgemad väepealikud ning ülemjuhatajad vastavalt nende arvule.\n\n14 Ja sündis, et Amlisi relvastas oma mehed kõiksugu erinevate sõjariistadega ja ta määras ka valitsejad ja juhid oma rahvale, juhtima neid sõtta oma vendade vastu.\n\n15 Ja sündis, et amlisilased jõudsid Amnihu künkale, mis oli ida pool Siidoni jõge, mis voolas mööda Sarahemla maast, ja seal hakkasid nad sõdima nefilastega.\n\n16 Nüüd, Alma, olles Nefi rahva ülemkohtunik ja valitseja, seepärast läks ta oma rahvaga, jah, oma väepealike ja ülemjuhatajatega, jah, oma vägede eesotsas amlisilaste vastu võitlema.\n\n17 Ja nad hakkasid tapma amlisilasi Siidonist itta jääval künkal. Ja amlisilased võitlesid nefilastega suure jõuga, nii et paljud nefilastest langesid amlisilaste ees.\n\n18 Ometi Issand tugevdas nefilaste kätt, nii et nad tapsid amlisilasi suurtes tapatalgutes, et need hakkasid nende eest põgenema.\n\n19 Ja sündis, et nefilased ajasid amlisilasi taga terve selle päeva ja tapsid neid suurtes tapatalgutes, nii et amlisilastest oli tapetud kaksteist tuhat viissada kolmkümmend ja kaks hinge ja nefilastest oli tapetud kuus tuhat viissada kuuskümmend ja kaks hinge.\n\n20 Ja sündis, et kui Alma ei suutnud enam amlisilasi taga ajada, lasi ta oma rahval püstitada telgid Giideoni orgu, milline org oli saanud nime Giideoni järgi, kelle Nehor oli oma käega mõõgaga tapnud; ja sellesse orgu püstitasid nefilased ööseks oma telgid.\n\n21 Ja Alma saatis salakuulajad jälgima amlisilaste jääki, et ta võiks teada nende plaane ja nende salasepitsusi, nii et ta võiks end kaitsta nende vastu, et ta võiks hoida oma rahvast hävingust.\n\n22 Nüüd, need, keda ta oli saatnud välja amlisilaste laagrit jälgima, olid Seram ja Amnor ja Manti ja Limher; nemad olid need, kes läksid oma meestega, et jälgida amlisilaste laagrit.\n\n23 Ja sündis, et järgmisel päeval tulid nad suure rutuga tagasi nefilaste laagrisse, olles suures hämmelduses ja hirmust löödud, öeldes:\n\n24 Vaata, me jälgisime amlisilaste laagrit ja oma suureks hämmastuseks me nägime Minoni maal, ülalpool Sarahemla maad, Nefi maa suunas arvukaid laamanlaste vägesid; ja vaata, amlisilased on nendega ühinenud;\n\n25 ja nad on rünnanud meie vendi sellel maal; ja nad on põgenemas nende eest oma pudulojustega ja oma naiste ja lastega meie linna suunas; ja kui me ei kiirusta, võtavad nad meie linna enda kätte ja meie isad ja meie naised ja meie lapsed tapetakse.\n\n26 Ja sündis, et Nefi rahvas võttis oma telgid ja lahkus Giideoni orust oma linna poole, mis oli Sarahemla linn.\n\n27 Ja vaata, kui nad läksid üle Siidoni jõe, laamanlased ja amlisilased, olles sama arvukad kui mere liiv, ründasid neid, et neid hävitada.\n\n28 Ometi nefilased, olles tugevdatud Issanda käega, olles palunud teda vägevalt, et ta päästaks neid nende vaenlaste käest, seepärast Issand kuulis nende hüüde ja tugevdas neid ja laamanlased ja amlisilased langesid nende ees.\n\n29 Ja sündis, et Alma võitles mõõgaga Amlisiga mees mehe vastu ja nad võitlesid ägedalt teineteisega.\n\n30 Ja sündis, et rakendanud suurt usku, hüüdis Alma Jumala mehena, öeldes: Oo Issand, halasta ja jäta mind ellu, et ma võiksin olla sinu käes tööriistaks, et päästa ja hoida seda rahvast!\n\n31 Nüüd, kui Alma oli öelnud need sõnad, võitles ta taas Amlisiga ja ta sai jõudu, nii et ta surmas mõõgaga Amlisi.\n\n32 Ja ta võitles ka laamanlaste kuningaga, aga laamanlaste kuningas põgenes Alma eest ja saatis oma valvurid Almaga võitlema.\n\n33 Aga Alma koos oma valvuritega võitles laamanlaste kuninga valvuritega, kuni ta nad tappis ja ära ajas.\n\n34 Ja nõnda ta puhastas maa või õigemini Siidoni jõe läänepoolse kalda, visates nende laamanlaste kehad, kes olid langenud, Siidoni vetesse, et nii oleks ta rahval ruumi jõge ületada ja võidelda laamanlaste ja amlisilastega lääne pool Siidoni jõge.\n\n35 Ja sündis, et kui nad kõik olid ületanud Siidoni jõe, hakkasid laamanlased ja amlisilased nende eest põgenema vaatamata sellele, et nad olid nii arvukad, et neid ei saadud kokku lugeda.\n\n36 Ja nad põgenesid nefilaste eest kõnnumaa poole, mis oli läänes ja põhjas, kaugele maa piiri taha ja nefilased ajasid neid kõigest jõust taga ja surmasid neid.\n\n37 Jah, nad kohtasid igal pool vastupanu ja neid tapeti ja aeti taga, kuni nad olid hajutatud läänes ja põhjas, kuni nad olid jõudnud kõnnumaale, mida kutsuti Hermontsiks, ja see oli see osa kõnnumaast, mis oli täis metsikuid ja näljaseid kiskjaid.\n\n38 Ja sündis, et paljud surid kõnnumaal oma haavade kätte ja need kiskjad ja ka raisakotkad õgisid neid ja nende luud on leitud ja kuhjatud maa peale.\n\n", "alma 3": "[center][font_size=26]3. peatükk[/font_size][/center]\n\n[i]Amlisilased olid märgistanud end vastavalt prohvetlikule sõnale. Laamanlasi neeti nende vastuhaku pärast. Inimesed toovad endile ise oma needused. Nefilased võidavad veel ühe laamanlaste sõjaväe. Ligikaudu 87–86 eKr.[/i]\n\n1 Ja sündis, et need nefilased, kes ei olnud sõjariistade läbi langenud, pärast seda, kui nad olid matnud need, kes olid tapetud – nüüd, tapetute arvu ei loetud kokku nende arvu suuruse pärast – kui nad olid lõpetanud oma surnute matmise, pöördusid nad kõik tagasi oma maadele ja oma majadesse ja oma naiste ning oma laste juurde.\n\n2 Nüüd, paljud naised ja lapsed olid mõõga läbi surma saanud ja samuti paljud nende pudulojuste ja veisekarjad; ja ka paljud nende viljapõllud olid hävitatud, sest inimhulgad tallasid need maha.\n\n3 Ja nüüd, kõik need laamanlased ja amlisilased, kes olid langenud Siidoni jõe kaldal, visati Siidoni vetesse ja vaata, nende luud on mere sügavustes ja neid on palju.\n\n4 Ja amlisilasi võis nefilastest eristada, sest nad olid laamanlaste kombe kohaselt oma otsaesised punasega märgistanud; ometi ei olnud nad püganud päid laamanlaste moodi.\n\n5 Nüüd, laamanlaste pead olid pöetud; ja nad olid alasti peale naha, mis oli seotud nende niuete ümber, ja samuti nende kaitserüü, mis oli neile ümber seotud, ja nende vibud ja nende nooled ja nende kivid ja nende lingud ja nii edasi.\n\n6 Ja laamanlaste nahk oli tume, vastavalt märgile, mis oli pandud nende isade peale, mis oli needuseks nendele üleastumiste ja vastuhakkamise pärast oma vendadele, kes olid Nefi, Jaakob ja Joosep ja Sam, kes olid õiglased ja pühad mehed.\n\n7 Ja nende vennad tahtsid neid hävitada, seepärast nad olid neetud ja Issand Jumal pani nendele märgi, jah, Laamanile ja Lemuelile ja ka Ismaeli poegadele ja ismaellastest naistele.\n\n8 Ja seda tehti, et nende seemet võiks eristada nende vendade seemnest, et seeläbi Issand Jumal võiks hoida oma rahvast, et nad ei seguneks ega usuks ebaõigeid pärimusi, mis osutuks neile hävituseks.\n\n9 Ja sündis, et kes iganes segas oma seemne laamanlaste omadega, tõi oma seemne peale sama needuse.\n\n10 Seepärast, kes iganes lasi laamanlastel end eemale juhtida, kutsuti nende nime järgi ja nende peale pandi märk.\n\n11 Ja sündis, et kes iganes ei tahtnud uskuda laamanlaste pärimusi, vaid uskusid neid ülestähendusi, mis olid välja toodud Jeruusalemma maalt, ja ka oma isade pärimusi, mis olid õiged, kes uskusid Jumala käskusid ja pidasid neist kinni, hüüti nefilasteks ehk Nefi rahvaks, sellest ajast peale –\n\n12 ja need on nemad, kes on kirjutanud oma rahvast ülestähendusi, mis on õiged, ja samuti laamanlaste rahvast.\n\n13 Nüüd, me pöördume taas tagasi amlisilaste juurde, sest ka nende peale oli pandud märk; jah, nad ise panid endale märgi, jah, nimelt punase märgi oma otsaesisele.\n\n14 Nii on täide läinud Jumala sõna, sest need on sõnad, mida ta ütles Nefile: Vaata, laamanlased olen ma neednud ja ma panen nende peale märgi, et nemad ja nende seeme oleksid eraldatud sinust ja sinu seemnest nüüdsest ajast peale ja igavesti, kui nad ei paranda meelt oma pahedest ega pöördu minu poole, et ma võiksin nende peale halastada.\n\n15 Ja taas: Ma panen märgi selle peale, kes segab oma seemne sinu vendadega, et ka nemad oleksid neetud.\n\n16 Ja taas: Ma panen märgi selle peale, kes võitleb sinu ja sinu seemne vastu.\n\n17 Ja taas: Ma ütlen, et see, kes sinust lahkub, seda ei kutsuta enam sinu seemneks; ja ma õnnistan sind ja neid, keda iganes kutsutakse sinu seemneks, nüüdsest ja igavesti; ja need olid Issanda lubadused Nefile ja tema seemnele.\n\n18 Nüüd, amlisilased ei teadnud, et kui nad hakkasid märgistama oma otsaesiseid, täitsid nad Jumala sõna; ometi olid nad avalikult Jumalale vastu hakanud; seepärast oli otstarbekas, et nende peale langeks needus.\n\n19 Nüüd, ma soovin, et te näeksite, et nad tõid enda peale needuse ja koguni nõnda toob iga inimene, kes neetakse, oma süüdimõistmise ise enda peale.\n\n20 Nüüd, sündis, et mitte palju päevi pärast lahingut, mis võideldi Sarahemla maal laamanlaste ja amlisilastega, oli seal teine laamanlaste sõjavägi, kes tuli Nefi rahvale kallale samas kohas, kus esimene sõjavägi kohtus amlisilastega.\n\n21 Ja sündis, et sõjavägi saadeti neid maalt välja ajama.\n\n22 Nüüd, Alma ise, olles haavast vaevatud, ei läinud seekord laamanlaste vastu võitlema.\n\n23 Vaid ta saatis rohkearvulise sõjaväe nende vastu ja nad läksid ja surmasid palju laamanlasi ja ajasid ülejäänud neist oma maa piiridest välja.\n\n24 Ja seejärel pöördusid nad taas tagasi ja hakkasid kehtestama maal rahu ega muretsenud enam mõnda aega oma vaenlaste pärast.\n\n25 Nüüd, kõik see toimus, jah, kõik need sõjad ja tülid alustati ja lõpetati kohtunike valitsemise viiendal aastal.\n\n26 Ja ühel aastal saadeti tuhandeid ja kümneid tuhandeid hingi igavesse maailma, et nad võiksid lõigata oma palga oma tegude järgi, olid need siis head või olid need halvad, et lõigata igavest õnne või igavest õnnetust vastavalt sellele vaimule, millele nad otsustasid kuuletuda, oli see vaim siis hea või halb.\n\n27 Sest iga inimene saab palga sellelt, kellele ta on otsustanud kuuletuda ja seda vastavalt prohvetliku kuulutamise vaimu sõnadele; seepärast sündigu vastavalt tõele. Ja nõnda lõppeb kohtunike valitsemise viies aasta.\n\n", "alma 4": "[center][font_size=26]4. peatükk[/font_size][/center]\n\n[i]Alma ristib tuhandeid usulepöördunuid. Süüteod tulevad kirikusse ja kiriku edu takistatakse. Nefiiha määratakse ülemkohtunikuks. Alma pühendub ülempreestrina teenimistööle. Ligikaudu 86–83 eKr.[/i]\n\n1 Nüüd, sündis, et Nefi rahva kohtunike valitsemise kuuendal aastal ei olnud mingeid tülisid ega sõdu Sarahemla maal.\n\n2 Aga inimesed olid vaevatud, jah, suuresti vaevatud oma vendade kaotuse pärast ja samuti oma pudulojuste ja veisekarjade kaotuse pärast ja samuti oma viljapõldude kaotuse pärast, mis laamanlased olid jalgade all maha tallanud ja hävitanud.\n\n3 Ja nende kannatused olid nii suured, et igal hingel oli põhjust leinata, ja nad uskusid, et need on Jumala kohtuotsused, mis on saadetud neile nende pahelisuse ja nende jäleduste pärast; seepärast ärkas neis nende kohusetunne.\n\n4 Ja nad hakkasid kirikut täielikumalt rajama; jah, ja paljud said ristitud Siidoni vetes ja ühinesid Jumala kirikuga; jah, nad ristiti Alma käega, kes oli pühitsetud ülempreestriks kiriku liikmete üle oma isa Alma käega.\n\n5 Ja sündis, et kohtunike valitsemise seitsmendal aastal ühinesid umbes kolm tuhat viissada hinge Jumala kirikuga ja said ristitud. Ja nõnda lõppes Nefi rahva kohtunike valitsemise seitsmes aasta ja kogu see aeg oli seal pidev rahu.\n\n6 Ja sündis, et kohtunike valitsemise kaheksandal aastal hakkas kiriku rahvas minema uhkeks oma äärmiselt suure rikkuse pärast ja oma peene siidi ja oma peenelt põimitud linase riide pärast ja oma paljude pudulojuste ja veisekarjade ja oma kulla ja oma hõbeda ning kõiksugu hinnaliste asjade pärast, mis nad olid saanud tänu oma usinusele; ja kõige selle pärast olid nad oma enesehinnangu tõttu uhkust täis, sest nad hakkasid kandma väga kalleid rõivaid.\n\n7 Nüüd, see oli Almale suure kannatuse põhjuseks; jah, ja paljudele rahva seast, keda Alma oli pühitsenud õpetajateks ja preestriteks ja vanemateks kirikus; jah, paljud nendest tundsid suurt kurvastust pahelisuse pärast, mida nad nägid levimas nende inimeste keskel.\n\n8 Sest nad nägid ja vaatasid suure murega, et kiriku rahvas hakkas olema oma enesehinnangu tõttu uhkust täis ja seadma oma südant rikkuse ja maailma tühiste asjade külge, et nad hakkasid üksteisesse pilkavalt suhtuma ja nad hakkasid taga kiusama neid, kes ei uskunud nende tahtmist ja heaksarvamist mööda.\n\n9 Ja nõnda algasid sellel kohtunike valitsemise kaheksandal aastal kiriku rahva seas suured tülid; jah, oli kadedust ja riidu ja õelust ja tagakiusamist ja uhkust, mis ületas koguni nende uhkuse, kes ei kuulunud Jumala kirikusse.\n\n10 Ja nõnda lõppes kohtunike valitsemise kaheksas aasta ja pahelisus kirikus oli suureks komistuskiviks neile, kes ei kuulunud kirikusse, ja nõnda ei olnud kirikul enam edu.\n\n11 Ja sündis, et üheksanda aasta alguses nägi Alma kiriku pahelisust ja ta nägi ka, et kiriku eeskuju hakkas juhtima neid, kes ei olnud usklikud, ühelt süüteolt teisele, tuues sellega rahvale hävitust.\n\n12 Jah, ta nägi rahva seas suurt ebavõrdsust; mõned olid uhkust täis, põlates teisi, pöörates selja abivajajatele ja alastiolijatele ja nendele, kes olid näljas, ja nendele, kes olid janus, ja nendele, kes olid haiged ja vaevatud.\n\n13 Nüüd, see andis rahvale suure põhjuse kurtmiseks, samas kui mõned alandasid end, aidates neid, kes vajasid nende abi, andes oma vara vaestele ja abivajajatele, toites näljaseid ja kannatades kõiksugu kannatusi Kristuse pärast, kes pidi tulema vastavalt prohvetliku kuulutamise vaimule.\n\n14 Oodates seda päeva, lastes nõnda oma pattude andekssaamisel kestma jääda; täitudes suure rõõmuga surnute ülestõusmise pärast Jeesuse Kristuse tahtmist ja väge ja surma köidikuist vabastamist mööda.\n\n15 Ja nüüd, sündis, et Alma, nähes Jumala alandlike järgijate kannatusi ja tagakiusamisi, mis ülejäänud rahvas nende peale kuhjas, ja nähes kõike nende ebavõrdsust, muutus väga nukraks; ometi Issanda Vaim ei jätnud teda.\n\n16 Ja ta valis targa mehe, kes oli kiriku vanemate seas, ja andis talle vastavalt rahva häälele võimu, et tal võiks olla võim kehtestada seadusi vastavalt seadustele, mis olid antud, ja neid rakendada vastavalt rahva pahedele ja kuritegudele.\n\n17 Nüüd, selle mehe nimi oli Nefiiha ja ta määrati ülemkohtunikuks ning ta istus kohtujärjel, et mõista kohut ja valitseda rahvast.\n\n18 Nüüd, Alma ei loovutanud temale kiriku ülempreestri ametit, vaid jättis ülempreestri ameti endale; aga kohtujärje ta andis üle Nefiihale.\n\n19 Ja seda ta tegi, et ta ise võiks minna oma rahva sekka ehk Nefi rahva sekka, et ta võiks jutlustada neile Jumala sõna, et ärgitada neid meeles pidama oma kohust ja et ta võiks Jumala sõna läbi kaotada kõik uhkuse ja kavaluse ja kõik tülid, mis olid tema rahva keskel, nägemata mingit muud teed nende tagasivõitmiseks, kui tuua nende vastu kuuldavale puhas tunnistus.\n\n20 Ja nõnda, Nefi rahva kohtunike valitsemise üheksanda aasta alguses, andis Alma kohtujärje üle Nefiihale ja piirdus ise täielikult ülempreesterlusega Jumala püha korra järgi, sõna tunnistamisega vastavalt ilmutuse ja prohvetliku kuulutamise vaimule.\n\n", "alma 5": "Sõnad, mida Alma, ülempreester Jumala püha korra järgi, rääkis rahvale nende linnades ja külades üle kogu maa.\n\nHõlmab 5. peatüki.\n\n[center][font_size=26]5. peatükk[/font_size][/center]\n\n[i]Et saada osa päästest, peavad inimesed parandama meelt ja pidama kinni käskudest, olema uuesti sündinud, puhastama oma rõivad Kristuse vere kaudu, olema alandlikud ja vabastama end uhkusest ja kadedusest ning tegema õigemeelsuse tegusid. Hea Karjane kutsub oma rahvast. Need, kes teevad halba, on kuradi lapsed. Alma tunnistab oma õpetuse õigsusest ja käsib inimestel meelt parandada. Õigemeelsete nimed kirjutatakse eluraamatusse. Ligikaudu 83 eKr.[/i]\n\n1 Nüüd, sündis, et Alma hakkas jutlustama Jumala sõna rahvale, kõigepealt Sarahemla maal ja sealt edasi üle kogu maa.\n\n2 Ja need on sõnad, mida ta rääkis rahvale kirikus, mis rajati Sarahemla linnas, vastavalt tema enda ülestähendustele, öeldes:\n\n3 Mina, Alma, kelle pühitses Jumala kiriku ülempreestriks mu isa Alma, kellel oli selle tegemiseks Jumala vägi ja volitus, vaata, ma ütlen teile, et ta hakkas kirikut rajama maal, mis asus Nefi piirides; jah, maal, mida kutsuti Mormoni maaks; jah, ja ta ristis oma vennad Mormoni vetes.\n\n4 Ja vaata, ma ütlen teile, et nad päästeti kuningas Noa rahva käest Jumala halastuse ja väe läbi.\n\n5 Ja vaata, pärast seda viisid laamanlased nad kõnnumaal oma käega orjusesse; jah, ma ütlen teile, nad olid vangistuses ja taas Issand vabastas nad orjusest oma sõna väel ja meid toodi sellele maale ja ka siin hakkasime me üle kogu selle maa Jumala kirikut rajama.\n\n6 Ja nüüd, vaata, ma ütlen teile, mu vennad, teile, kes te kuulute sellesse kirikusse, kas te olete piisavalt meeles pidanud oma isade vangistust? Jah, ja kas te olete piisavalt meeles pidanud tema halastust ja pikameelsust nende vastu? Ja pealegi, kas te olete piisavalt meeles pidanud, et ta on päästnud nende hinged põrgust?\n\n7 Vaata, ta muutis nende südamed; jah, ta äratas nad sügavast unest ja nad ärkasid Jumalale. Vaata, nad olid keset pimedust; ometi olid nende hinged valgustatud igavikulise sõna valgusega; jah, nende ümber olid surma köidikud ja põrgu ahelad ja neid ootas igavikuline hävitus.\n\n8 Ja nüüd, ma küsin teilt, mu vennad, kas nad hävitati? Vaata, ma ütlen teile: Ei, neid ei hävitatud.\n\n9 Ja taas ma küsin, kas surma köidikud murti ja põrgu ahelad, mis neid ümbritsesid, kas need päästeti lahti? Ma ütlen teile: Jah, need päästeti lahti ja nende hinged avardusid ja nad laulsid lunastavat armastust. Ja ma ütlen teile, et nad on päästetud.\n\n10 Ja nüüd, ma küsin teilt, mis tingimustel nad on päästetud? Jah, mis alusel oli neil lootust päästele? Mis oli põhjuseks, et nad vabastati surma köidikutest, jah, ja ka põrgu ahelaist?\n\n11 Vaata, ma võin teile rääkida – kas mitte minu isa Alma ei uskunud sõnadesse, mis räägiti Abinadi suuga? Ja kas ta ei olnud mitte püha prohvet? Kas ta ei rääkinud Jumala sõnu ja kas minu isa Alma ei uskunud neid?\n\n12 Ja vastavalt tema usule toimus tema südames vägev muutus. Vaata, ma ütlen teile, et see on kõik õige.\n\n13 Ja vaata, ta jutlustas sõna teie isadele ja vägev muutus toimus ka nende südames ja nad alandasid end ja panid oma lootuse tõelisele ja elavale Jumalale. Ja vaata, nad olid ustavad kuni lõpuni; seepärast nad päästeti.\n\n14 Ja nüüd, vaata, ma küsin teilt, mu kiriku vennad, kas te olete vaimselt Jumalast sündinud? Kas te olete saanud tema peegelpildi oma näoilmesse? Kas te olete kogenud seda vägevat muutust oma südames?\n\n15 Kas te rakendate usku tema lunastusse, kes teid on loonud? Kas te vaatate ette usu silmadega ja näete seda surelikku keha tõstetuna surematusesse ja seda rikutust tõstetuna rikkumatusesse, et seista Jumala ees kohtumõistmiseks tegude järgi, mis on tehtud surelikus kehas?\n\n16 Ma ütlen teile, kas te võite kujutada endale ette, et te kuulete sel päeval Issanda häält teile ütlemas: Tulge minu juurde, teie õnnistatud, sest vaata, teie teod on olnud õigemeelsuse teod maa pinnal?\n\n17 Või kas te kujutate endale ette, et te võite valetada Issandale sel päeval ja öelda – Issand, meie teod on olnud õigemeelsed teod maa pinnal – ja et ta päästab teid?\n\n18 Või teiste sõnadega, kas te võite ette kujutada end viiduna Jumala kohtu ette, teie hinged täidetud süü ja süümepiinaga, mäletades kogu oma süüd, jah, mäletades täiuslikult kogu oma pahelisust, jah, mäletades, et te olete trotsinud Jumala käske?\n\n19 Ma ütlen teile, kas te võite sel päeval vaadata üles Jumala poole puhta südamega ja puhaste kätega? Ma ütlen teile, kas te võite vaadata üles nii, et Jumala peegelpilt on uurendatud teie näoilmesse?\n\n20 Ma ütlen teile, kas te võite mõtelda, et te saate päästetud, kui te olete end andnud kuradile alamaks?\n\n21 Ma ütlen teile, sel päeval te teate, et te ei või saada päästetud; sest ükski inimene ei või saada päästetud, kui ta riided ei ole pestud valgeks; jah, ta riided peavad olema puhastatud, kuni need on puhastatud kõikidest plekkidest selle verega, kellest meie isad on rääkinud, kes tuleb lunastama oma rahvast nende pattudest.\n\n22 Ja nüüd, ma küsin teilt, mu vennad, kuidas te end tunnete, kui te seisate Jumala kohtulaua ees vere ja kõiksugu roojasusega määritud rõivastes? Vaata, mida need asjad tunnistavad teie vastu?\n\n23 Vaata, kas nad mitte ei tunnista, et te olete mõrvarid, jah, ja samuti, et te olete süüdi kõiksugu pahelisuses?\n\n24 Vaata, mu vennad, kas te arvate, et niisugune võib saada koha Jumala kuningriigis, et istuda koos Aabrahami, Iisaki ja Jaakobiga ning ka kõikide pühade prohvetitega, kelle rõivad on puhastatud ja on määrimata, puhtad ja valged?\n\n25 Ma ütlen teile: Ei; kui te ei tee meie Loojat valetajaks algusest peale või ei arva, et ta on valetaja algusest peale, ei või te arvata, et niisugusel võib olla koht taevariigis; vaid nad aetakse välja, sest nad on kuradi kuningriigi lapsed.\n\n26 Ja nüüd, vaata, ma ütlen teile, mu vennad, kui te olete kogenud südame muutust ja kui te olete tundnud, nagu tahaksite laulda laulu lunastavast armastusest, siis ma tahaksin küsida, et kas te tunnete niimoodi nüüd?\n\n27 Kas te olete kõndinud, hoides end Jumala ees laitmatuna? Kas te võiksite öelda oma südames, kui teid kutsutaks sel hetkel surema, et te olete olnud piisavalt alandlikud? Et teie rõivad on puhastatud ja tehtud valgeks Kristuse vere kaudu, kes tuleb lunastama oma rahvast nende pattudest?\n\n28 Vaata, kas te olete lahti riietunud uhkusest? Ma ütlen teile, et kui te ei ole, siis te ei ole valmis kohtama Jumalat. Vaata, te peate valmistuma ruttu, sest taevariik on varsti lähedal ja sellisel ei ole igavest elu.\n\n29 Vaata, ma ütlen, on teie hulgas kedagi, kes ei ole lahti riietunud kadedusest? Ma ütlen teile, et selline ei ole valmis, ja ma tahan, et ta valmistuks ruttu, sest see tund on lähedal ja ta ei tea, millal see aeg tuleb; sest sellist ei peeta süütuks.\n\n30 Ja taas ma ütlen teile, on teie hulgas kedagi, kes pilkab oma venda või kes kuhjab tema peale tagakiusamisi?\n\n31 Häda niisugusele, sest ta ei ole valmis, ja aeg on lähedal, mil ta peab meelt parandama või ta ei või saada päästetud!\n\n32 Jah, tõepoolest, häda kõigile teile, te süütegude toimepanijad; parandage meelt, parandage meelt, sest Issand Jumal on öelnud seda!\n\n33 Vaata, ta saadab kutse kõikidele inimestele, sest halastuse käed on sirutatud nende poole ja ta ütleb: Parandage meelt ja ma võtan teid vastu.\n\n34 Jah, ta ütleb: Tulge minu juurde ja te sööte elupuu vilja; jah, te sööte ja joote eluleiba ja eluvett vabalt.\n\n35 Jah, tulge minu juurde ja tehke õigemeelsuse tegusid ja teid ei raiuta maha ega visata tulle –\n\n36 sest vaata, aeg on lähedal, et kes iganes ei kanna head vilja ehk kes iganes ei tee õigemeelsuse tegusid, sel on põhjust kaevelda ja leinata.\n\n37 Oo teie, süütegude toimepanijad; teie, kes te olete iseennast täis maailma tühiste asjade pärast; teie, kes te olete avalikult tunnistanud tundvat õigemeelsuse teid, olete ometi eksinud nagu karjuseta lambad, olgugi et karjane on teid kutsunud ja kutsub teid ikka veel, kuid teie ei taha tema häält kuulda võtta!\n\n38 Vaata, ma ütlen teile, et hea karjane kutsub teid; jah, ja ta kutsub teid omaenda nimel, mis on Kristuse nimi; ja kui te ei taha kuulda võtta hea karjase häält, seda nime, millega teid kutsutakse, vaata, siis teie ei ole hea karjase lambad.\n\n39 Ja nüüd, kui te ei ole hea karjase lambad, millisest lambatarast te siis olete? Vaata, ma ütlen teile, et teie karjane on kurat ja te olete tema lambatarast ja nüüd, kes saab seda eitada? Vaata, ma ütlen teile, kes iganes seda eitab, on valetaja ja kuradi laps.\n\n40 Sest ma ütlen teile, et mis iganes on hea, tuleb Jumalalt, ja mis iganes on halb, tuleb kuradilt.\n\n41 Seepärast, kui inimene teeb häid tegusid, võtab ta kuulda hea karjase häält ja ta järgneb temale; aga kes iganes teeb halbu tegusid, see saab kuradi lapseks, sest ta võtab kuulda tema häält ja järgneb temale.\n\n42 Ja kes iganes teeb seda, peab saama oma palga tema käest; seepärast, ta saab oma palgaks surma kõiges, mis puutub õigemeelsusesse, olles surnud kõikidele headele tegudele.\n\n43 Ja nüüd, mu vennad, ma soovin, et te kuulaksite mind, sest ma räägin oma hinge jõuga; sest vaata, ma olen rääkinud teile selgelt, et te ei saaks eksida, ehk ma olen rääkinud vastavalt Jumala käskudele.\n\n44 Sest mind on kutsutud rääkima niiviisi Jumala püha korra järgi, mis on Kristuses Jeesuses; jah, mul on kästud seista ja tunnistada sellele rahvale asjadest, mida meie isad on rääkinud tulevastest asjadest.\n\n45 Ja see ei ole kõik. Kas te ei arva, et ma tean seda isegi? Vaata, ma tunnistan teile, et ma tean, et see, millest ma olen rääkinud, on õige. Ja kuidas te arvate, et ma tean nende tõepärasust?\n\n46 Vaata, ma ütlen teile, et selle on mulle teatavaks teinud Jumala Püha Vaim. Vaata, ma olen paastunud ja palvetanud palju päevi, et ma võiksin neist asjust ise teada saada. Ja nüüd, ma tean ise, et need on õiged, sest Issand Jumal on oma Püha Vaimu kaudu need minule ilmsiks teinud; ja see on ilmutuse vaim, mis on minus.\n\n47 Ja pealegi ma ütlen teile, et mulle on ilmutatud nõnda, et sõnad, mis meie isad on rääkinud, on õiged; just nõnda on vastavalt prohvetliku kuulutamise vaimule, mis on minus, mis on samuti Jumala Vaimu avaldumine.\n\n48 Ma ütlen teile, et ma tean ise, et mis iganes ma ütlen teile selle kohta, mis on tulemas, on õige; ja ma ütlen teile, et ma tean, et Jeesus Kristus tuleb, jah, Poeg, Isa Ainusündinu, täis armu ja halastust ja tõde. Ja vaata, tema on see, kes tuleb ära võtma maailma patte; jah, iga inimese patte, kes usub vankumatult tema nimesse.\n\n49 Ja nüüd, ma ütlen teile, et see on see kord, mille järgi mind on kutsutud, jah, jutlustama oma armastatud vendadele, jah, ja igaühele, kes elab sellel maal; jah, jutlustama kõikidele, nii vanadele kui noortele, nii vangidele kui vabadele, jah, ma ütlen teile, vanad ja ka keskealised ning kasvav põlvkond, jah, et hüüda neile, et nad peavad meelt parandama ja uuesti sündima.\n\n50 Jah, nõnda ütleb Vaim: Parandage meelt, kõik te maa ääred, sest taevariik on peagi lähedal; jah, Jumala Poeg tuleb oma hiilguses, oma väes, majesteetlikkuses, jõus ja ülemvalitsemises. Jah, mu armsad vennad, ma ütlen teile, et Vaim ütleb: Vaata kogu maa Kuninga hiilgust, ja ka taeva Kuningas saab varsti särama kõikide inimlaste keskel.\n\n51 Ja Vaim ütleb mulle samuti, jah, hüüab mulle vägeva häälega, öeldes: Mine ja ütle sellele rahvale – Parandage meelt, sest kui te meelt ei paranda, ei saa te mingil juhul pärida taevariiki.\n\n52 Ja taas ma ütlen teile, Vaim ütleb: Vaata, kirves on pandud puu juurele; seepärast iga puu, mis ei kanna head vilja, raiutakse maha ja visatakse tulle; jah, tulle, mida ei saa hävitada, nimelt kustutamatusse tulle. Vaata ja pea meeles, seda on öelnud Püha.\n\n53 Ja nüüd, mu armsad vennad, ma ütlen teile, kas te võite nendele sõnadele vastu vaielda, jah, kas te saate need asjad kõrvale heita ja trampida Püha oma jalge alla; jah, kas te võite olla iseennast täis oma südame uhkuses; jah, kas te jätkate oma kallite rõivaste kandmist ja oma südame hoidmist maailma tühiste asjade küljes, oma rikkuse küljes?\n\n54 Jah, kas te visalt arvate, et üks teist on parem kui teine; jah, kas te jätkate oma vendade tagakiusamist, kes alandavad end ja kõnnivad Jumala püha korra järgi, millega nad on sellesse kirikusse toodud, olles pühitsetud Püha Vaimu kaudu, ja nad teevad tegusid, mis on kohased meeleparandusele –\n\n55 jah, ja kas te jätkate oma selja pööramist vaestele ja abivajajatele ja keeldute jagamast oma vara nendega?\n\n56 Ja lõpuks, kõik teie, kes te jätkate oma pahelisuses, ma ütlen teile, et nemad on need, kes raiutakse maha ja visatakse tulle, kui nad ei paranda kiiresti meelt.\n\n57 Ja nüüd, ma ütlen teile, kõik teie, kes te soovite järgneda hea karjase häälele, tulge välja paheliste seast ja olge eraldi ning ärge puutuge nende asju, mis pole puhtad; ja vaata, nende nimed kustutatakse, nii et paheliste nimesid ei arvata õigemeelsete nimede hulka, et võiks täide minna Jumala sõna, mis ütleb: Paheliste nimesid ei segata minu rahva nimedega.\n\n58 Sest õigemeelsete nimed kirjutatakse eluraamatusse ja nendele ma annan pärisosa oma paremal käel. Ja nüüd, mu vennad, mis on teil öelda selle vastu? Ma ütlen teile, kui te räägite selle vastu, ei tähenda see midagi, sest Jumala sõna peab täide minema.\n\n59 Sest, milline karjane on teie hulgas see, kellel on palju lambaid, kuid ei vaata nende järele, et hundid ei tungiks tema karja ega õgiks seda? Ja vaata, kui hunt tuleb tema karja, kas ta ei aja teda välja? Jah, ja lõpuks, kui ta saab, ta hävitab tema.\n\n60 Ja nüüd, ma ütlen teile, et hea karjane kutsub teid ja kui te võtate tema häält kuulda, viib ta teid oma lambatarasse ja te olete tema lambad; ja ta käsib teil mitte lasta endi sekka aplaid hunte, et te ei hukkuks.\n\n61 Ja nüüd, mina, Alma, käsin teid tema sõnadega, kes on käskinud mind, et te teete tähelepanelikult vastavalt sõnadele, mis ma olen teile rääkinud.\n\n62 Ma räägin käskival viisil teile, kes te kuulute kirikusse; ja neile, kes ei kuulu kirikusse, ma räägin kutsuval viisil, öeldes: Tulge ja saage ristitud meeleparanduseks, et te võiksite samuti elupuu viljast osa saada!\n\n", "alma 6": "[center][font_size=26]6. peatükk[/font_size][/center]\n\n[i]Sarahemla kirik puhastatakse ja seatakse korda. Alma läheb Giideonisse jutlustama. Ligikaudu 83 eKr.[/i]\n\n1 Ja nüüd, sündis, et pärast seda, kui Alma oli lõpetanud kõnelemise Sarahemla linnas rajatud kiriku rahvale, ta pühitses ametisse preestrid ja vanemad käte pealepanemise kaudu, vastavalt Jumala korrale juhtima kirikut ja vaatama selle järele.\n\n2 Ja sündis, et kes iganes ei kuulunud kirikusse, kes parandas meelt oma pattudest, ristiti meeleparanduseks ja võeti vastu kirikusse.\n\n3 Ja samuti sündis, et kes iganes kuulusid kirikusse, kes ei parandanud meelt oma pahedest ega alandanud end Jumala ees – ma mõtlen neid, kes olid südames uhkust täis – need hüljati ja nende nimed kustutati, et nende nimesid ei arvatud õigemeelsete omade hulka.\n\n4 Ja nõnda hakkasid nad Sarahemla linnas kiriku korda rajama.\n\n5 Ja nüüd, ma soovin, et te mõistaksite, et Jumala sõna oli vaba kõigile, nii et mitte kelleltki ei võetud eesõigust koguneda kokku, et kuulata Jumala sõna.\n\n6 Ometi oli Jumala lastel kästud sageli koguneda ja ühineda paastumises ning vägevas palves nende hingede heaoluks, kes ei tundnud Jumalat.\n\n7 Ja nüüd, sündis, et kui Alma oli teinud need korraldused, ta lahkus nende juurest, jah, kirikust, mis oli Sarahemla linnas, ja läks üle Siidoni jõest ida poole Giideoni orgu, sest sinna oli ehitatud linn, mida kutsuti Giideoni linnaks, mis oli orus, mida kutsuti Giideoniks, olles kutsutud mehe järgi, kes oli Nehori käega mõõgaga tapetud.\n\n8 Ja Alma läks ja hakkas kuulutama Jumala sõna kirikule, mis oli rajatud Giideoni orgu, vastavalt ilmutusele sõna tõepärasusest, millest olid rääkinud tema isad, ja vastavalt prohvetliku kuulutamise vaimule, mis oli temas, vastavalt tunnistusele Jeesusest Kristusest, Jumala Pojast, kes peab tulema lunastama oma rahvast nende pattudest, ja vastavalt pühale korrale, mille alusel ta oli kutsutud. Ja nõnda on see kirjutatud. Aamen.\n\n", "alma 7": "Alma sõnad, mis ta rääkis rahvale Giideonis, vastavalt tema enda ülestähendusele.\n\nHõlmab 7. peatüki.\n\n[center][font_size=26]7. peatükk[/font_size][/center]\n\n[i]Kristus sünnib Maarjast. Ta päästab lahti surma köidikud ja kannab oma rahva patud. Need, kes parandavad meelt, saavad ristitud ja peavad kinni käskudest, saavad igavese elu. Roojasus ei või pärida Jumala kuningriiki. Nõutavad on alandlikkus, usk, lootus ja ligimesearmastus. Ligikaudu 83 eKr.[/i]\n\n1 Vaata, mu armsad vennad, kuna mul on lubatud tulla teie juurde, seepärast ma püüan kõnelda teile oma sõnadega; jah, omaenda suuga, kuna see on esimene kord, kui ma räägin teile oma suu sõnadega, sest ma olen piirdunud täielikult kohtujärjega ja mul on olnud nii palju tegemist, et ma ei saanud tulla teie juurde.\n\n2 Ja ma ei oleks saanud tulla nüüdki, kui kohtujärge ei oleks üle antud teisele, et ta valitseks minu asemel; ja Issand on suures halastuses lubanud mul tulla teie juurde.\n\n3 Ja vaata, ma olen tulnud suurte lootuste ja suure sooviga, et ma leiaksin, et te olete alandanud end Jumala ees ja et te olete jätkanud, paludes tema armu; et ma leiaksin, et te olete tema ees süüta; et ma leiaksin, et teie ei ole sellises hirmsas kitsikuses, nagu meie vennad olid Sarahemlas.\n\n4 Ent õnnistatud olgu Jumala nimi, et ta on andnud mulle teada, jah, on andnud mulle äärmiselt suurt rõõmu teadmises, et nad on taas kindlalt tema õigemeelsuse teel.\n\n5 Ja vastavalt Jumala Vaimule, mis on minus, ma usun, et mul saab olema rõõmu ka teie üle; ometi ma ei soovi, et mu rõõm teie üle tuleks nii suurte kannatuste ja murega, mis mul on olnud Sarahemla vendade pärast, sest vaata, ma saan nende üle rõõmu tunda, olles kahlanud läbi suure kannatuse ja mure.\n\n6 Aga vaata, ma usun, et te ei ole sellises uskmatuses, nagu olid teie vennad; ma usun, et te ei ole oma südames uhkust täis; jah, ma usun, et teie süda ei ole kinni rikkuse ega maailma tühiste asjade küljes; jah, ma usun, et te ei kummarda ebajumalaid, vaid et te kummardate tõelist ja elavat Jumalat ja et te ootate igavikulises usus oma pattude andekssaamist, mis on tulemas.\n\n7 Sest vaata, ma ütlen teile, et tulemas on palju asju, ja vaata, üks on tähtsam kui kõik muu – sest vaata, aeg ei ole kaugel, kui tuleb Lunastaja ja elab oma rahva keskel.\n\n8 Vaata, ma ei ütle, et ta tuleb meie hulka ajal, mil ta elab oma surelikus elamus; sest vaata, Vaim ei ole mulle ütelnud, et asi oleks nõnda. Nüüd, sellest ma ei tea midagi, aga niipalju ma tean, et Issandal Jumalal on vägi teha kõiki asju vastavalt oma sõnale.\n\n9 Aga vaata, Vaim on ütelnud mulle niipalju, öeldes: Hüüa sellele rahvale, öeldes – Parandage meelt ja valmistage Issandale teed ning kõndige tema radadel, mis on tasased; sest vaata, taevariik on lähedal ja Jumala Poeg tuleb maa pinnale.\n\n10 Ja vaata, ta sünnib Maarjast Jeruusalemma lähedal, mis on meie esiisade maa, tema olles neitsi, hinnaline ja valitud anum, keda Püha Vaimu vägi varjab ja eostab, ning ta sünnitab poja, jah, nimelt Jumala Poja.\n\n11 Ja tema läheb, kannatades kõiksugu valusid ja kannatusi ja kiusatusi; ja seda seepärast, et läheks täide sõna, mis ütleb, et ta võtab enda peale oma rahva valud ja haigused.\n\n12 Ja ta võtab enda peale surma, et ta võiks päästa lahti surma köidikud, mis seovad tema rahvast; ja ta võtab enda peale nende jõuetused, et ta sisemus võiks olla täidetud halastusega vastavalt lihale, et ta võiks teada vastavalt lihale, kuidas aidata oma rahvast vastavalt nende jõuetusele.\n\n13 Nüüd, Vaim teab kõiki asju; ometi Jumala Poeg kannatab lihas, et ta võiks võtta enda peale oma rahva patud, et ta võiks ära kustutada nende üleastumised vastavalt oma vabastamisväele; ja nüüd, vaata, see on see tunnistus, mis on minus.\n\n14 Nüüd, ma ütlen teile, et te peate parandama meelt ja sündima uuesti, sest Vaim ütleb, et kui te ei sünni uuesti, ei saa te pärida taevariiki; seepärast tulge ja saage ristitud meeleparanduseks, et te saaksite puhtaks pestud oma pattudest, et teil oleks usku Jumala Tallesse, kes võtab ära maailma patud, kes on vägev päästma ja puhastama kõigest ebaõigsusest.\n\n15 Jah, ma ütlen teile, tulge ja ärge kartke, heitke kõrvale iga patt, mis teid kergesti tõkestab, mis seob teid hävitamiseni, jah, tulge ja minge edasi ja näidake oma Jumalale, et te soovite parandada meelt oma pattudest ja sõlmida temaga lepingu, et peate kinni tema käskudest, ning tunnistage seda temale tänasel päeval ristimisvette astudes.\n\n16 Ja kes iganes teeb seda ja peab sellest ajast alates kinni Jumala käskudest, sel on meeles, mis ma talle ütlen, jah, tal on meeles, et ma ütlesin talle, et ta saab igavese elu vastavalt Püha Vaimu tunnistusele, kes tunnistab minus.\n\n17 Ja nüüd, mu armsad vennad, kas te usute neid asju? Vaata, ma ütlen teile, jah, ma tean, et te usute neid; ja viis, kuidas ma tean seda, on minus oleva Vaimu ilmsikstegemise kaudu. Ja nüüd, kuna teie usk on selle suhtes tugev, jah, asjade suhtes, mis ma olen rääkinud, siis on mu rõõm suur.\n\n18 Sest nagu ma teile algusest peale ütlesin, et mul oli suur soov, et teie ei oleks kitsikuses nagu teie vennad, just samuti olen ma leidnud, et mu soovid on täitunud.\n\n19 Sest ma tajun, et te olete õigemeelsuse radadel; ma tajun, et te olete rajal, mis viib Jumala kuningriiki; jah, ma tajun, et te õgvendate tema teeradu.\n\n20 Ma tajun, et tema sõna tunnistuse kaudu on teile teatavaks tehtud, et ta ei saa kõndida kõveratel radadel; ega muuda ta seda, mis ta on öelnud; ega pöördu veidikenegi paremalt vasakule või sellest, mis on õige, selle poole, mis on vale, seepärast tema kulg on üks igavene ring.\n\n21 Ja ta ei ela templites, mis ei ole pühad; ka ei saa roojasust ega midagi, mis pole puhas, vastu võtta Jumala kuningriiki; seepärast ütlen ma teile, et tuleb aeg, jah, ja see on viimsel päeval, mil see, kes on roojane, jääb oma roojasusse.\n\n22 Ja nüüd, mu armsad vennad, ma olen öelnud seda teile, et ma võiksin äratada teid teie kohusetundele Jumala ees, et te võiksite kõndida laitmatult tema ees, et te võiksite kõndida Jumala püha korra järgi, mille järgi teid on vastu võetud.\n\n23 Ja nüüd, ma tahan, et te oleksite alandlikud ja alistuvad ja leebed; kergesti palutavad, täis kannatlikkust ja pikameelsust, olles mõõdukad kõiges; olles usinad Jumala käskudest kinnipidamisel igal ajal; paludes, mida iganes te vajate, nii vaimseid kui ka ajalikke asju; alati tänades Jumalat kõige eest, mida te saate.\n\n24 Ja vaadake, et teil oleks usku, lootust ja ligimesearmastust, siis on teil alati külluses häid tegusid.\n\n25 Ja Issand õnnistagu teid ja hoidku teie rõivad määrdumata, et teid võiks viia lõpuks taevariiki võtma istet koos Aabrahami, Iisaki ja Jaakobiga ning pühade prohvetitega, kes on olnud maailma algusest peale, hoides oma rõivad määrdumata, just nagu nende rõivad on määrdumata, et sealt enam mitte kunagi lahkuda.\n\n26 Ja nüüd, mu armsad vennad, ma olen rääkinud neid sõnu teile vastavalt Vaimule, kes tunnistab minus, ja minu hing rõõmustab ääretult selle äärmiselt suure usinuse ja tähelepanu üle, mida te olete osutanud minu sõna suhtes.\n\n27 Ja nüüd, Jumala rahu olgu teie ja teie majade ja maade peal ning teie pudulojuste ja veisekarjade peal ja kõige peal, mis teil on; teie naiste ja teie laste peal, teie usu ja heade tegude järgi sellest ajast ja igavesti. Ja nõnda ma olen rääkinud. Aamen.\n\n", "alma 8": "[center][font_size=26]8. peatükk[/font_size][/center]\n\n[i]Alma jutlustab ja ristib Melekis. Ta hüljatakse Ammoniihas ja ta lahkub. Ingel käsib tal tagasi pöörduda ja hüüda rahvale meeleparandust. Amulek võtab ta vastu ja nad jutlustavad kahekesi Ammoniihas. Ligikaudu 82 eKr.[/i]\n\n1 Ja nüüd, sündis, et Alma pöördus Giideoni maalt tagasi pärast seda, kui oli õpetanud Giideoni rahvale palju sellist, mida ei saa kirjutada, olles kehtestanud kiriku korra, nii nagu ta oli varem teinud Sarahemla maal, jah, ta pöördus tagasi oma majja Sarahemlas, et tehtud tööst puhata.\n\n2 Ja nõnda lõppes Nefi rahva kohtunike valitsemise üheksas aasta.\n\n3 Ja Nefi rahva kohtunike valitsemise kümnenda aasta algul sündis, et Alma lahkus sealt ja võttis ette teekonna Meleki maale Siidoni jõest lääne pool, läänes, kõnnumaa piiri ääres.\n\n4 Ja ta hakkas õpetama inimesi Meleki maal Jumala püha korra järgi, millega teda oli kutsutud, ja ta hakkas õpetama inimesi üle kogu Meleki maa.\n\n5 Ja sündis, et inimesed tulid tema juurde kõikjalt üle kogu maa, mis asus kõnnumaa ääres. Ja neid ristiti üle kogu maa.\n\n6 Nii et kui ta oli lõpetanud oma töö Melekis, lahkus ta sealt ja läks kolme päevatee kaugusele Meleki maast põhja poole ja ta jõudis linna, mida kutsuti Ammoniihaks.\n\n7 Nüüd, Nefi rahval oli kombeks kutsuda oma maid ja oma linnu ja oma külasid, jah, koguni kõiki oma väikseid külasid selle nime järgi, kes neid esimesena valdas, ja nõnda oli lugu ka Ammoniiha maaga.\n\n8 Ja sündis, et kui Alma saabus Ammoniiha linna, hakkas ta neile jutlustama Jumala sõna.\n\n9 Nüüd, Saatan oli saanud suure haarde Ammoniiha linna inimeste südametes; seepärast nad ei tahtnud Alma sõnu kuulda võtta.\n\n10 Ometi Alma nägi palju vaeva vaimus, heideldes Jumalaga vägevas palves, et ta valaks oma Vaimu inimeste peale, kes olid linnas; et ta lubaks samuti tal ristida neid meeleparanduseks.\n\n11 Ometi tegid nad oma südame kõvaks, öeldes talle: Vaata, me teame, et sa oled Alma, ja me teame, et sa oled selle kiriku ülempreester, mille sa oled rajanud mitmel pool maal vastavalt sinu pärimustele; ja me ei ole sinu kirikust ja me ei usu niisugustesse rumalatesse pärimustesse.\n\n12 Ja nüüd, me teame, et kuna me ei ole sinu kirikust, me teame, et sul ei ole meie üle mingit väge; ja sa oled loovutanud kohtujärje Nefiihale; seepärast pole sa meie ülemkohtunik.\n\n13 Nüüd, kui rahvas oli seda öelnud ja vastu rääkinud kõikidele tema sõnadele ja laimanud teda ja sülitanud tema peale ning lasknud ta oma linnast välja visata, lahkus ta sealt ja võttis ette teekonna linna poole, mida kutsuti Aaroniks.\n\n14 Ja sündis, et kui ta oli teel sinna, olles murest murtud, kahlates läbi paljude katsumuste ja hingepiina Ammoniiha linna inimeste pahelisuse pärast, siis sündis, et kui Alma oli nõnda murest murtud, vaata, ilmus temale Issanda ingel, öeldes:\n\n15 Õnnistatud oled sina, Alma; seepärast, tõsta oma pea püsti ja rõõmusta; sest sul on suur põhjus rõõmustamiseks; sest sa oled olnud ustav, pidades kinni Jumala käskudest sellest ajast peale, kui sa said temalt oma esimese sõnumi. Vaata, mina olen see, kes selle sulle edasi andis.\n\n16 Ja vaata, mind on saadetud sind käskima, et sa pöörduksid tagasi Ammoniiha linna ja jutlustaksid taas linna rahvale; jah, jutlusta neile. Jah, ütle neile, et kui nad ei paranda meelt, siis Issand Jumal hävitab nad.\n\n17 Sest vaata, nad uurivad praegu, et nad võiksid hävitada sinu rahva vabaduse (sest nõnda ütleb Issand), mis on vastuolus määruste ja kohtuotsuste ning käskudega, mis ta on andnud oma rahvale.\n\n18 Nüüd, sündis, et pärast seda, kui Alma oli saanud oma sõnumi Issanda inglilt, pöördus ta kiiresti Ammoniiha maale tagasi. Ja ta sisenes linna teist teed mööda, jah, teed mööda, mis on Ammoniiha linnast lõunas.\n\n19 Ja kui ta linna sisenes, oli ta näljane ja ta ütles ühele mehele: Kas sa annaksid alandlikule Jumala teenijale midagi süüa?\n\n20 Ja mees ütles temale: Ma olen nefilane ja ma tean, et sa oled Jumala püha prohvet, sest sina oled mees, kelle kohta ingel ütles nägemuses: Võta vastu! Seepärast, tule minuga minu majja ja ma jagan sinuga oma toitu, ja ma tean, et sina oled õnnistuseks mulle ja minu majapidamisele.\n\n21 Ja sündis, et mees võttis ta vastu oma majja ja meest kutsuti Amulekiks; ja ta tõi välja leiva ja liha ja pani Alma ette.\n\n22 Ja sündis, et Alma sõi leiba ja ta kõht sai täis; ja ta õnnistas Amulekki ja tema koda ja ta tänas Jumalat.\n\n23 Ja pärast seda, kui ta oli söönud ja ta kõht oli täis, ütles ta Amulekile: Mina olen Alma ja ma olen Jumala kiriku ülempreester üle kogu maa.\n\n24 Ja vaata, mind on kutsutud jutlustama Jumala sõna kogu selle rahva seas vastavalt ilmutuse ja prohvetliku kuulutamise vaimule; ja ma olin sellel maal ja nad ei tahtnud mind vastu võtta, vaid nad heitsid mu välja ja ma olin valmis igaveseks sellele maale selga pöörama.\n\n25 Ent vaata, mind on kästud, et ma pean taas tagasi pöörduma ja sellele rahvale prohvetlikult kuulutama, jah, ja tunnistama nende vastu nende süütegudest.\n\n26 Ja nüüd, Amulek, kuna sa oled mind toitnud ja oma majja võtnud, oled sa õnnistatud, sest ma olin näljane, sest ma olin mitu päeva paastunud.\n\n27 Ja Alma viibis mitu päeva Amuleki juures, enne kui ta hakkas rahvale jutlustama.\n\n28 Ja sündis, et rahvas kasvas veel tugevamaks oma süütegudes.\n\n29 Ja Almale tuli sõna, öeldes: Mine, ja ütle samuti minu teenijale Amulekile, minge ja kuulutage sellele rahvale prohvetlikult, öeldes – Parandage meelt, sest nõnda ütleb Issand, et kui te meelt ei paranda, nuhtlen ma seda rahvast oma vihas, jah, ja ma ei pööra oma ägedat viha ära.\n\n30 Ja Alma läks rahva hulka ja samuti Amulek, et kuulutada neile Jumala sõnu, ja nad olid täitunud Püha Vaimuga.\n\n31 Ja neile oli antud vägi, nii et neid ei saadud aheldada vangikodadesse; ka ei olnud võimalik, et ükski inimene oleks saanud neid tappa; ometi ei kasutanud nad oma väge enne, kui neid oli seotud köidikutesse ja heidetud vanglasse. Nüüd, see sai tehtud, et Issand saaks näidata nendes oma väge.\n\n32 Ja sündis, et nad läksid ja hakkasid rahvale jutlustama ja prohvetlikult kuulutama vastavalt vaimule ja väele, mis Issand oli neile andnud.\n\n", "alma 9": "Alma sõnad ja samuti Amuleki sõnad, mis kuulutati rahvale, kes olid Ammoniiha maal. Ja samuti nad heidetakse vanglasse ja vabastatakse Jumala imelise väe läbi, mis oli nendes, vastavalt Alma ülestähendusele.\n\nHõlmab peatükid 9–14 (kaasa arvatud).\n\n[center][font_size=26]9. peatükk[/font_size][/center]\n\n[i]Alma käsib Ammoniiha rahval meelt parandada. Issand on halastav laamanlaste vastu viimsetel päevadel. Kui nefilased hülgavad valguse, siis laamanlased hävitavad nad. Jumala Poeg tuleb varsti. Ta lunastab need, kes parandavad meelt, saavad ristitud ja kellel on usku tema nimesse. Ligikaudu 82 eKr.[/i]\n\n1 Ja taas, mina, Alma, saanud käsu Jumalalt, et ma pean võtma Amuleki ja minema ja jutlustama taas sellele rahvale ehk rahvale, kes oli Ammoniiha linnas; sündis, et kui ma hakkasin neile jutlustama, hakkasid nad minuga vaidlema, öeldes:\n\n2 Kes sa oled? Kas sa arvad, et me usume ühe mehe tunnistust, kui ta ka jutlustaks meile, et maa hävib?\n\n3 Nüüd, nad ei mõistnud sõnu, mida nad rääkisid, sest nad ei teadnud, et maa hävib.\n\n4 Ja nad ütlesid ka: Me ei usu sinu sõnu, kui sa ka kuulutaksid prohvetlikult, et see suur linn hävitatakse ühe päevaga.\n\n5 Nüüd, nad ei teadnud, et Jumal võib teha selliseid imepäraseid tegusid, sest nad olid kõvasüdameline ja kangekaelne rahvas.\n\n6 Ja nad ütlesid: Kes on Jumal, kes ei saada rohkem volitatuid kui ühe mehe selle rahva hulka kuulutama nendele tõde niisugustest suurtest ja imepärastest asjadest?\n\n7 Ja nad astusid ette, et oma käed minu külge panna; aga vaata, nad ei teinud seda. Ja ma seisin vapralt, et kuulutada neile; jah, ma tunnistasin vapralt neile, öeldes:\n\n8 Vaata, oo teie paheline ja rikutud põlvkond, kuidas olete te unustanud oma isade pärimuse; jah, kui ruttu olete te unustanud Jumala käsud.\n\n9 Kas te ei mäleta, et meie isa Lehhi juhiti Jumala käega Jeruusalemmast välja? Kas te ei mäleta, et tema juhtis neid kõiki läbi kõnnumaa?\n\n10 Ja kas te olete nii ruttu unustanud, kui mitmeid kordi ta vabastas meie isad nende vaenlaste käest ja hoidis neid hävitusest koguni nende vendade käe läbi?\n\n11 Jah, ja kui ei oleks olnud tema võrratut väge ja tema halastust ja pikameelsust meie suhtes, oleksime me maa pinnalt möödapääsmatult ära lõigatud juba ammu enne seda ajajärku ja võib-olla määratud lõputu häda ja viletsuse seisundisse.\n\n12 Vaata, nüüd, ma ütlen teile, et ta käsib teil meelt parandada, ja kui te meelt ei paranda, te ei või mingil juhul pärida Jumala kuningriiki. Aga vaata, see ei ole kõik – ta on käskinud teil meelt parandada või ta hävitab teid täielikult maa pinnalt; jah, ta nuhtleb teid oma vihas ja oma ägedas vihas ei pöördu ta ära.\n\n13 Vaata, kas te ei mäleta sõnu, mis ta rääkis Lehhile, öeldes nii: Kuivõrd te peate kinni minu käskudest, saadab teid maal edu? Ja taas, on öeldud nii: Kuivõrd te ei pea kinni minu käskudest, lõigatakse teid Issanda juurest ära.\n\n14 Nüüd, ma tahan, et te peaksite meeles, et kuivõrd laamanlased ei ole pidanud kinni Jumala käskudest, on nad Issanda juurest ära lõigatud. Nüüd, me näeme, et Issanda sõna on selles asjas õigeks osutunud ja laamanlased on tema juurest ära lõigatud nende üleastumiste algusest peale sellel maal.\n\n15 Ometi ma ütlen teile, et neil on kohtupäeval parem kui teil, kui te jääte oma pattudesse, jah, ja neil on koguni selles elus parem kui teil, kui te meelt ei paranda.\n\n16 Sest on palju lubadusi, mis on laienenud laamanlastele, sest nende isade pärimused on need, mis on pannud neid jääma teadmatusse; seepärast on Issand nende vastu halastav ja pikendab nende maalejäämist.\n\n17 Ja mingil ajajärgul tuuakse nad uskuma tema sõna ja teadma oma isade pärimuste ebaõigsust; ja paljud nendest saavad päästetud, sest Issand on halastav kõikide vastu, kes tema nime hüüavad;\n\n18 ent vaata, ma ütlen teile, et kui teie jätkate oma pahelisuses, ei pikendata teie elupäevi sel maal, sest teie vastu saadetakse laamanlased; ja kui te meelt ei paranda, tulevad nad ajal, mil te ei tea, ja teid nuheldakse täieliku hävitusega; ja see saab olema vastavalt Issanda ägedale vihale.\n\n19 Sest ta ei lase teil elada teie süütegudes, et hävitada tema rahvast. Ma ütlen teile: Ei; ta laseks pigem laamanlastel hävitada kogu tema rahva, keda kutsutakse Nefi rahvaks, kui oleks võimalik, et nad langeksid pattudesse ja üleastumistesse pärast seda, kui Issand, nende Jumal, on andnud neile nii palju valgust ja teadmist;\n\n20 jah, pärast seda, kui nad on olnud rahvas, keda Issand on kõrgelt soosinud; jah, pärast seda, kui nad on olnud soositud rohkem kui ükski teine rahvus, hõim, keel või rahvas; pärast seda, kui neile on antud teada kõik asjad vastavalt nende soovidele ja nende usule ja palvetele sellest, mis on olnud ja mis on ja mis tuleb;\n\n21 saanud Jumala Vaimu külastuse osaliseks; kõnelenud inglitega ja kuulnud Issanda häält neile kõnelemas; ja saanud endale prohvetliku kuulutamise vaimu ja ilmutuse vaimu ja ka palju ande, keeltega kõnelemise anni ja jutlustamise anni ja Püha Vaimu anni ja tõlkimise anni;\n\n22 jah, ja pärast seda, kui Jumal on nad vabastatud Jeruusalemma maalt Issanda käega, olles päästetud näljast ja haigusest ja kõiksugu erinevatest taudidest; ja nemad, olles kasvanud tugevaks lahingus, et neid ei hävitataks; olles kord korra järel toodud välja orjusest ja olles üleval peetud ja hoitud kuni praeguseni; ning neid on lastud saata edul, kuni nad on rikkad kõiksugu asjade poolest –\n\n23 ja nüüd, vaata, ma ütlen teile, et kui see rahvas, kes on saanud nii palju õnnistusi Issanda käest, peaks üle astuma neil oleva valguse ja teadmise vastu, ma ütlen teile, et kui asi on nii, et nad peaksid langema üleastumiste küüsi, siis on laamanlastel palju parem kui neil.\n\n24 Sest vaata, Issanda lubadused on laienenud laamanlastele, aga need ei ole mitte teile, kui te üle astute, sest kas Issand ei ole mitte selgelt lubanud ja kindlalt määranud, et kui te talle vastu hakkate, teid hävitatakse maa pinnalt täielikult?\n\n25 Ja nüüd, sel põhjusel, et teid ei hävitataks, on Issand saatnud oma ingli külastama paljusid oma rahva seast, kuulutades neile, et nad peavad minema ja hüüdma vägevalt sellele rahvale, öeldes: Parandage meelt, sest taevariik on lähedal;\n\n26 ja ei möödu palju päevi, kui Jumala Poeg tuleb oma hiilguses; ja tema hiilgus on Isa Ainusündinu hiilgus, täis armu, erapooletust ja tõde, täis kannatlikkust, halastust ja pikameelsust, kiire kuulma oma rahva hüüdeid ja vastama nende palvetele.\n\n27 Ja vaata, ta tuleb lunastama neid, kes ristitakse meeleparanduseks usu läbi tema nimesse.\n\n28 Seepärast, valmistage Issanda teed, sest aeg on lähedal, mil kõik inimesed korjavad oma tegude palga vastavalt sellele, millised nad on olnud – kui nad on olnud õigemeelsed, lõikavad nad oma hinge päästet vastavalt Jeesuse Kristuse väele ja vabastusele; ja kui nad on olnud halvad, lõikavad nad oma hinge needust vastavalt kuradi väele ja vangistusele.\n\n29 Nüüd, vaata, see on ingli hääl, hüüdmas rahvale.\n\n30 Ja nüüd, mu armsad vennad, sest te olete mu vennad ja te peaksite olema armastatud ja te peaksite tegema tegusid, mis on kohased meeleparandusele, nähes, et teie südamed on muutunud tõeliselt kõvaks Jumala sõna vastu, ja nähes, et te olete kadunud ja langenud rahvas.\n\n31 Nüüd, sündis, et kui mina, Alma, olin rääkinud neid sõnu, vaata, rahvas sai vihaseks minu peale, kuna ma ütlesin neile, et nad on kõvasüdameline ja kangekaelne rahvas.\n\n32 Ja ka seepärast, et ma ütlesin neile, et nad on kadunud ja langenud rahvas, vihastasid nad minu peale ja tahtsid panna oma kätt minu külge, et nad võiksid mu vanglasse heita.\n\n33 Ent sündis, et Issand ei lasknud neil mind seekord kinni võtta ja vanglasse heita.\n\n34 Ja sündis, et Amulek läks ja astus ette ja hakkas neile samuti jutlustama. Ja nüüd Amuleki sõnad ei ole kõik kirja pandud, ometi on osa neist kirjutatud sellesse raamatusse.\n\n", "alma 10": "[center][font_size=26]10. peatükk[/font_size][/center]\n\n[i]Lehhi on Manasse järglane. Amulek jutustab inglilt saadud käsust hoolitseda Alma eest. Rahvale heidetakse armu õigemeelsete inimeste palvete tõttu. Ebaõiglased seadusetundjad ja kohtunikud rajavad aluse rahva hävitamisele. Ligikaudu 82 eKr.[/i]\n\n1 Nüüd, need on sõnad, mida Amulek jutlustas rahvale, kes oli Ammoniiha maal, öeldes:\n\n2 Mina olen Amulek; ma olen Gidoona poeg, kes oli Ismaeli poeg, kes oli Aminadi järglane; ja see oli seesama Aminadi, kes tõlkis kirjutuse, mis oli templi seinal, mille Jumala sõrm oli kirjutanud.\n\n3 Ja Aminadi oli Nefi järglane, kes oli Lehhi poeg, kes tuli välja Jeruusalemma maalt, kes oli Manasse järglane, kes oli Joosepi poeg, kes oli oma vendade käega Egiptusesse müüdud.\n\n4 Ja vaata, ma pole mingi väikese kuulsusega mees kõikide nende seas, kes mind tunnevad; jah, ja vaata, mul on palju sugulasi ja sõpru ja ma olen ka saanud palju rikkust tänu oma töökusele.\n\n5 Ometi, peale kõige selle ei ole ma kunagi palju teadnud Issanda teedest ja tema saladustest ja imepärasest väest. Ma ütlesin, et ma ei ole sellest kunagi palju teadnud; ent vaata, ma eksisin, sest ma olen palju näinud tema saladusi ja tema imepärast väge, jah, koguni selle rahva elu hoidmisel.\n\n6 Ometi, ma tegin oma südame kõvaks, sest mind kutsuti palju kordi ja ma ei tahtnud kuulda; seepärast ma teadsin neist asjust, kuigi keeldusin teadmast; seepärast ma jätkasin oma südame pahelisuses mässamist Jumala vastu kuni selle seitsmenda kuu neljanda päevani välja, mis on kohtunike valitsemise kümnendal aastal.\n\n7 Kui ma olin teel, et külastada väga lähedast sugulast, vaata, Issanda ingel ilmus mulle ja ütles: Amulek, mine oma majja tagasi, sest sa pead andma süüa Issanda prohvetile, jah, pühale mehele, kes on Jumala valitud mees; sest ta on paastunud palju päevi selle rahva pattude pärast ja ta on näljane ja sa võta ta vastu oma majja ja anna talle süüa ja ta õnnistab sind ja sinu koda, ja Issanda õnnistus on sinu ja sinu majapidamise peal.\n\n8 Ja sündis, et ma kuuletusin ingli häälele ja pöördusin tagasi oma maja poole. Ja olles teel sinna, leidsin ma mehe, kelle kohta ingel mulle ütles: Võta ta oma majja – ja vaata, see oli seesama mees, kes on rääkinud teile Jumala asjadest.\n\n9 Ja ingel ütles mulle, et ta on püha mees; mispärast, ma tean, et ta on püha mees, kuna seda ütles mulle Jumala ingel.\n\n10 Ja taas, ma tean, et asjad, millest ta on tunnistanud, on õiged; sest vaata, ma ütlen teile, et nii tõesti, kui Issand elab, just samuti saatis ta oma ingli minule neid asju ilmsiks tegema ja seda ta tegi sel ajal, mil see Alma elas minu majas.\n\n11 Sest vaata, ta on õnnistanud mu majapidamist, ta on õnnistanud mind ja minu naisperet ja minu lapsi ja minu isa ja minu sugulasi; jah, koguni kogu minu suguvõsa on ta õnnistanud ja Issanda õnnistused on püsinud meie peal vastavalt sõnadele, mis ta rääkis.\n\n12 Ja nüüd, kui Amulek oli rääkinud need sõnad, oli rahvas hämmingus, nähes, et on rohkem kui üks tunnistaja, kes tunnistab asjadest, milles neid süüdistatakse, ja ka nendest asjadest, mis on tulemas, vastavalt prohvetliku kuulutamise vaimule, mis neis on.\n\n13 Ometi olid nende seas mõned, kes mõtlesid neid küsitleda, et nad võiksid oma kavalate plaanide abil nende sõnadest kinni hakata, et nad võiksid leida nende vastu tõendeid, et nad võiksid nad üle anda oma kohtunike kätte, et nende üle mõistetaks kohut seaduse järgi ja et nad tapetaks või heidetaks vanglasse vastavalt kuriteole, mille nad saaksid näiliselt välja tuua või milles nende vastu tunnistada.\n\n14 Nüüd, need mehed, kes püüdsid neid hävitada, olid seadusetundjad, keda rahvas oli palganud või määranud, et rakendada seadust oma kohtuskäimiste ajal ehk rahva kuritegude üle kohtumõistmisel kohtunike ees.\n\n15 Nüüd, need seadusetundjad tundsid kõiki rahva nõkse ja kavalusi; ja seda selleks, et nad võiksid oma ametis osavad olla.\n\n16 Ja sündis, et nad hakkasid küsitlema Amulekki, et nad võiksid seeläbi panna ta rääkima risti vastu oma sõnadele ehk minema vastuollu sõnadega, mis ta räägib.\n\n17 Nüüd, nad ei teadnud, et Amulek võib nende plaani läbi näha. Ent sündis, et kui nad hakkasid teda küsitlema, tajus ta nende mõtteid ja ta ütles neile: Oo te paheline ja rikutud põlvkond, te seadusetundjad ja silmakirjatsejad, sest te rajate kuradi aluseid, sest te panete lõkse ja püüniseid, et püüda Jumala pühasid.\n\n18 Te teete plaane, et moonutada õigemeelsete teid ja tuua oma pea peale Jumala viha, kuni selle rahva täieliku hävitamiseni välja.\n\n19 Jah, hästi ütles Moosia, kes oli meie viimane kuningas, kui ta oli valmis kuningriiki üle andma, kuid ei olnud kedagi, kellele seda anda, määrates, et seda rahvast valitsetagu nende oma hääle kaudu – jah, ta ütles hästi, et kui tuleb aeg, et selle rahva hääl valib süüteod, see tähendab, kui tuleb aeg, et see rahvas langeb üleastumiste küüsi, siis on nad küpsed hävitamiseks.\n\n20 Ja nüüd, ma ütlen teile, et hästi mõistab Issand kohut teie süütegude üle; hästi hüüab ta sellele rahvale oma inglite hääle kaudu: Parandage meelt, parandage meelt, sest taevariik on lähedal.\n\n21 Jah, hästi hüüab ta oma inglite hääle kaudu: Ma tulen alla oma rahva hulka erapooletuse ja õigusega oma kätes.\n\n22 Jah, ja ma ütlen teile, et kui ei oleks olnud õigemeelsete inimeste palveid, kes on praegu sellel maal, nuheldaks teid nüüd praegu täieliku hävitamisega; ometi ei sünniks see veeuputuse kaudu, nagu juhtus rahvaga Noa päevil, vaid see sünniks nälja ja katku ja mõõga läbi.\n\n23 Aga õigemeelsete inimeste palvete pärast on teile armu heidetud; nüüd, seepärast, kui te ajate õigemeelsed eneste seast välja, siis ei peata Issand oma kätt; vaid ta tuleb oma ägedas vihas teie vastu; siis teid lüüakse nälja ja katku ja mõõgaga ning see aeg on peagi käes, kui te meelt ei paranda.\n\n24 Ja nüüd, sündis, et rahvas oli veelgi vihasem Amuleki peale, ja nad hüüdsid, öeldes: See mees laimab meie seadusi, mis on õiglased, ja meie tarku seadusetundjaid, keda me oleme valinud.\n\n25 Ent Amulek sirutas välja oma käe ja hüüdis neile veelgi vägevamalt, öeldes: Oo te paheline ja rikutud põlvkond, miks on Saatan saanud sellise suure võimu teie südamete üle? Miks te annate talle järele, et ta võiks saada teie üle võimu, et teha teie silmad pimedaks, et te ei mõistaks sõnu, mis on räägitud nende tõesust mööda?\n\n26 Sest vaata, kas ma olen tunnistanud teie seaduse vastu? Te ei mõista; te ütlete, et mina olen rääkinud teie seaduse vastu; aga ma ei ole, vaid ma olen rääkinud teie seaduse poolt teie süüdimõistmiseks.\n\n27 Ja nüüd, vaata, ma ütlen teile, et selle rahva hävingule on hakatud juba alust panema teie seadusetundjate ja kohtunike õigemeelsusetusega.\n\n28 Ja nüüd, sündis, et kui Amulek oli rääkinud neid sõnu, hüüdis rahvas temale vastu, öeldes: Nüüd, me teame, et see mees on kuradi laps, sest ta on valetanud meile; sest ta on rääkinud meie seaduse vastu. Ja nüüd, ta ütleb, et ta ei ole selle vastu rääkinud.\n\n29 Ja taas, ta on laimanud meie seadusetundjaid ja meie kohtunikke.\n\n30 Ja sündis, et seadusetundjad panid neile südamele, et nad peaksid seda tema vastu meeles.\n\n31 Ja nende keskel oli üks, kelle nimi oli Seesrom. Nüüd, tema oli kõige tähtsam Amuleki ja Alma süüdistaja, olles nende hulgas kõige asjatundlikum, kuna tal oli rahva seas palju asjatalitusi.\n\n32 Nüüd, nende seadusetundjate eesmärgiks oli kasusaamine ja nad said seda vastavalt oma teenimistööle.\n\n", "alma 11": "[center][font_size=26]11. peatükk[/font_size][/center]\n\n[i]Esitatakse nefilaste rahasüsteem. Amulek väitleb Seesromiga. Kristus ei päästa inimesi nende pattudes. Ainult need, kes pärivad taevariigi, päästetakse. Kõik inimesed tõusevad surematusse. Pärast ülestõusmist pole surma. Ligikaudu 82 eKr.[/i]\n\n1 Nüüd, Moosia seaduses oli, et iga mees, kes on seaduse kohtunik, ehk need, kes olid määratud kohtunikeks, saavad palka vastavalt ajale, mil nad tegid tööd, et mõista kohut nende üle, kes olid toodud nende ette kohtumõistmiseks.\n\n2 Nüüd, kui üks inimene oli teisele võlgu ja ta ei tahtnud maksta seda, mis ta võlgnes, siis kaevati tema peale kohtunikule; ja kohtunik kasutas oma volitust ja saatis ametnikud välja, et see inimene toodaks tema ette; ja ta mõistis inimese üle kohut seaduse ja nende süütõendite põhjal, mis tema vastu esitati, ja nõnda sunniti inimest maksma seda, mis ta võlgnes, või tehti paljaks või aeti rahva hulgast välja kui varas ja röövel.\n\n3 Ja kohtunik sai palka vastavalt tema ajale – kuldsenin päevas või üks hõbesenum, mis on võrdne kuldseniniga, ja see on vastavalt kehtivale seadusele.\n\n4 Nüüd, need on nende erinevate kulla- ja hõbedatükkide nimed nende väärtuse järgi. Ja need nimed andsid nefilased, sest nemad ei rehkendanud nagu juudid, kes olid Jeruusalemmas; ka ei mõõtnud nad nagu juudid, vaid nad muutsid nende rehkendamis- ja mõõtmisviise vastavalt rahva meelele ja olukordadele igas põlvkonnas kuni kohtunike valitsemiseni, kui kuningas Moosia need kehtestas.\n\n5 Nüüd, rehkendamine käis nii – kuldsenin, kuldseon, kuldsuum ja kuldlimna.\n\n6 Hõbesenum, hõbeamnor, hõbeesrom ja hõbeonti.\n\n7 Hõbesenum oli võrdne kuldseniniga ja kumbki oli väärt üht mõõtu otra ja samuti üht mõõtu mistahes teravilja.\n\n8 Nüüd, kuldseoni väärtus oli kahekordne, mis oli seninil.\n\n9 Ja kuldsuumil oli kahekordselt see väärtus, mis seonil.\n\n10 Ja kuldlimna väärtus oli nende kõikide väärtus kokku.\n\n11 Ja hõbeamnor oli nii suur kui kaks senumit.\n\n12 Ja hõbeesrom oli nii suur kui neli senumit.\n\n13 Ja onti oli nii suur kui need kõik.\n\n14 Nüüd, siin on väiksemate numbrite väärtus nende rehkendamisel:\n\n15 siblon on pool senumist; seepärast, üks siblon poole mõõdu odra eest.\n\n16 Ja siblum on pool siblonit.\n\n17 Ja leah on pool siblumit.\n\n18 Nüüd, siin on nende väärtus nende arvutamisel.\n\n19 Nüüd, kuldantion on võrdne kolme sibloniga.\n\n20 Nüüd, see oli ainult kasusaamise eesmärgil, kuna nad said palka oma teenimistöö järgi; seepärast, nad ärgitasid rahvast märatsemisele ja kõiksugu rahurikkumisele ja pahelisusele, et neil võiks olla rohkem tööd, et nad võiksid saada raha vastavalt kohtuasjadele, mis toodi nende ette; seepärast ärgitasid nad rahvast üles Alma ja Amuleki vastu.\n\n21 Ja see Seesrom hakkas küsitlema Amulekki, öeldes: Kas te vastaksite mõnele küsimusele, mis ma teilt küsin? Nüüd, Seesrom oli mees, kes oli asjatundja kuradi plaanides, et ta saaks hävitada selle, mis on hea; seepärast, ta ütles Amulekile: Kas te vastate küsimustele, mis ma teile esitan?\n\n22 Ja Amulek ütles talle: Jah, kui see on kooskõlas Issanda Vaimuga, mis on minus; sest ma ei ütle midagi, mis on vastu Issanda Vaimule. Ja Seesrom ütles temale: Vaata, siin on kuus hõbeonti ja kõik need annan ma sulle, kui sa eitad Ülima olemasolu.\n\n23 Nüüd, Amulek ütles: Oo sa põrgu laps, miks sa tahad mind kiusatusse ajada? Kas sa ei tea, et õigemeelsed ei allu sellistele kiusatustele?\n\n24 Kas sa usud, et Jumalat ei ole? Ma ütlen sulle: Ei, sa tead, et Jumal on olemas, kuid sa armastad seda raha rohkem kui teda.\n\n25 Ja nüüd, sa oled valetanud mulle Jumala ees. Sa ütlesid mulle: Vaata, need kuus onti, millel on suur väärtus, ma annan sulle – kuigi oma südames oled sa otsustanud need endale hoida; ja sinu ainus soov oli, et mina eitaksin tõelist ja elavat Jumalat, et sul oleks põhjust mind hävitada. Ja nüüd, vaata, selle suure halva eest sa saad oma tasu.\n\n26 Ja Seesrom ütles temale: Sa ütled, et on olemas tõeline ja elav Jumal?\n\n27 Ja Amulek ütles: Jah, on olemas tõeline ja elav Jumal.\n\n28 Nüüd, Seesrom ütles: Kas on rohkem kui üks Jumal?\n\n29 Ja ta vastas: Ei.\n\n30 Nüüd, Seesrom ütles temale taas: Kuidas sa tead selliseid asju?\n\n31 Ja ta ütles: Ingel on mulle sellest teada andnud.\n\n32 Ja Seesrom ütles taas: Kes on see, kes tuleb? Kas see on Jumala Poeg?\n\n33 Ja ta ütles temale: Jah.\n\n34 Ja Seesrom ütles taas: Kas ta päästab oma rahva nende pattudes? Ja Amulek vastas ja ütles temale: Ma ütlen sulle, et ta ei tee seda, sest temal on võimatu eitada oma sõna.\n\n35 Nüüd, Seesrom ütles rahvale: Vaadake, et te peate meeles neid asju; sest ta ütles, et on olemas ainult üks Jumal; ja ometi ta ütleb, et Jumala Poeg tuleb, aga ta ei päästa oma rahvast – just nagu tal oleks volitus käskida Jumalat.\n\n36 Nüüd, Amulek ütleb taas temale: Vaata, sa oled valetanud, sest sa ütlesid, et ma rääkisin, nagu mul oleks volitus Jumalat käskida, kuna ma ütlesin, et tema ei päästa oma rahvast nende pattudes.\n\n37 Ja ma ütlen teile taas, et ta ei saa neid päästa nende pattudes, sest ma ei saa eitada tema sõna, ja ta on öelnud, et miski, mis pole puhas, ei saa pärida taevariiki; seepärast, kuidas te siis võite saada päästetud, kui te ei päri taevariiki? Seepärast, te ei saa olla päästetud teie pattudes.\n\n38 Nüüd, Seesrom ütles temale taas: Kas Jumala Poeg on tõeline Igavene Isa?\n\n39 Ja Amulek ütles temale: Jah, ta on tõeline taeva ja maa Igavene Isa ja kõige, mis nendes on; ta on algus ja lõpp, esimene ja viimane;\n\n40 ja ta tuleb maailma oma rahvast lunastama ja ta võtab enda peale nende üleastumised, kes usuvad tema nimesse, ja need on need, kes saavad igavese elu, ja pääste ei tule kellelegi teisele.\n\n41 Seepärast jäävad pahelised nii, nagu ei oleks mingit lunastust toimunud, peale surmaköidikute lahtipäästmise; sest vaata, saabub päev, mil kõik tõusevad surnuist ja seisavad Jumala ees ja nende üle mõistetakse kohut nende tegude järgi.\n\n42 Nüüd, on olemas surm, mida kutsutakse ajalikuks surmaks, ja Kristuse surm päästab lahti selle ajaliku surma köidikud, nii et kõik tõusevad üles sellest ajalikust surmast.\n\n43 Vaim ja keha ühendatakse taas selle täiuslikul kujul; nii jäse kui ka liiges taastatakse selle õigel kujul, just nagu me nüüd oleme praegusel ajal, ja meid viiakse seisma Jumala ette teadmisega, mis meil nüüdki on, ja meil on selgelt meeles kogu meie süü.\n\n44 Nüüd, see taastamine tuleb kõigile, nii vanadele kui noortele, nii orjadele kui vabadele, nii meestele kui naistele, nii pahelistele kui õigemeelsetele ja juuksekarvgi nende peast ei lähe kaduma, vaid iga asi taastatakse selle täiuslikul kujul nii, nagu see on praegu ehk nagu see on kehas, ja kõik tuuakse ja pannakse Poja, Kristuse ja Isa, Jumala ja Püha Vaimu, kes on üks Igavene Jumal, kohtu ette, et mõista kohut nende tegude järgi, olid need siis head või olid need halvad.\n\n45 Nüüd, vaata, ma olen rääkinud teile sureliku keha surmast ja ka sureliku keha ülestõusmisest. Ma ütlen teile, et surelik keha tõuseb üles surematuks kehaks, see on surmast, nimelt esimesest surmast elusse, nii et nad ei saa enam surra; nende vaimud ühinevad nende kehadega, nii et neid enam mitte kunagi ei lahutata; nõnda saab kõik vaimseks ja surematuks, nii et nad enam ei saa näha rikutust.\n\n46 Nüüd, kui Amulek oli lõpetanud need sõnad, oli rahvas taas hämmingus ja ka Seesrom hakkas värisema. Ja nõnda lõppesid Amuleki sõnad ehk see on kõik, mis ma olen kirjutanud.\n\n", "alma 12": "[center][font_size=26]12. peatükk[/font_size][/center]\n\n[i]Alma väitleb Seesromiga. Jumala saladusi võib usaldada ainult ustavatele. Inimeste üle mõistetakse kohut nende mõtete, uskumuste, sõnade ja tegude põhjal. Pahelised kannatavad vaimset surma. See surelik elu on prooviseisund. Lunastusplaan teeb teoks ülestõusmise ja usu läbi pattude andekssaamise. Meeltparandanud võivad nõuda halastust Ainusündinud Poja kaudu. Ligikaudu 82 eKr.[/i]\n\n1 Nüüd, Alma, nähes, et Amuleki sõnad olid vaigistanud Seesromi, sest ta nägi, et Amulek oli tabanud teda valetamas ja petmas, et hävitada teda, ja nähes, et ta hakkas oma süütunde all värisema, ta avas oma suu ja hakkas rääkima temale ja tunnistama õigeks Amuleki sõnu ja selgitama asju rohkem ehk avama pühakirju rohkem, kui Amulek oli teinud.\n\n2 Nüüd, sõnu, mida Alma rääkis Seesromile, kuulsid ümberringi seisvad inimesed, sest rahvahulk oli suur ja ta rääkis sel viisil:\n\n3 Nüüd, Seesrom, nähes, et sinu vale ja kavalus on paljastatud, sest sa ei ole valetanud mitte üksnes inimestele, vaid sa oled valetanud Jumalale; sest vaata, ta teab kõiki sinu mõtteid ja sa näed, et sinu mõtted on meile teada antud tema Vaimu kaudu;\n\n4 ja sa näed, et me teame, et sinu plaan oli üks väga kaval plaan vastavalt kuradi kavalusele, et valetada ja seda rahvast petta, et sa võiksid nad meie vastu pöörata, et meid teotada ja meid välja ajada –\n\n5 nüüd, see oli sinu vastase plaan ja ta on tarvitanud sinus oma väge. Nüüd, ma tahan, et sa peaksid meeles, et mida ma ütlen sulle, seda ma ütlen kõigile.\n\n6 Ja vaata, ma ütlen teile kõigile, et see oli vastase püünis, mille ta oli välja pannud selle rahva püüdmiseks, et ta võiks teid endale alistada, et ta võiks ümbritseda teid oma ahelatega, et ta võiks aheldada teid kuni igavikulise hävituseni vastavalt tema vangistamise väele.\n\n7 Nüüd, kui Alma oli rääkinud need sõnad, hakkas Seesrom veel rohkem värisema, sest ta veendus üha enam Jumala väes ja ta veendus ka selles, et Alma ja Amulek on temast teadlikud, sest ta veendus, et nad teavad tema mõtteid ja tema südame kavatsusi; sest neile oli antud vägi, et nad võiksid teada nendest asjadest vastavalt prohvetliku kuulutamise vaimule.\n\n8 Ja Seesrom hakkas neid usinalt küsitlema, et ta saaks rohkem teada Jumala kuningriigist. Ja ta ütles Almale: Mida see tähendab, mis Amulek on rääkinud surnute ülestõusmisest, et kõik tõusevad surnuist, nii õiglased kui ka ebaõiglased, ja viiakse seisma Jumala ette kohtumõistmiseks nende tegude järgi?\n\n9 Ja nüüd, Alma hakkas neid asju temale selgitama, öeldes: Paljudele on antud teada Jumala saladusi; ometi on nad pandud range käsu alla, et nad ei avaldaks midagi peale selle osa tema sõnast, mille ta annab inimlastele vastavalt tähelepanule ja usinusele, mis nad tema suhtes osutavad.\n\n10 Ja seepärast, see, kes teeb oma südame kõvaks, see saab väiksema osa sõnast, ja see, kes ei tee oma südant kõvaks, sellele antakse suurem osa sõnast, kuni talle antakse teada Jumala saladused, kuni ta teab neid täielikult.\n\n11 Ja need, kes teevad oma südame kõvaks, neile antakse väiksem osa sõnast, kuni nad ei tea tema saladustest midagi, ja siis võtab kurat nad vangi ning juhib oma tahtmist mööda alla hävitusse. Nüüd, see on see, mida peetakse silmas põrgu ahelate all.\n\n12 Ja Amulek on rääkinud selgelt surmast ja sellest surelikust seisundist surematusse seisundisse tõusmisest ja Jumala kohtulaua ette toomisest kohtumõistmiseks meie tegude järgi.\n\n13 Siis, kui meie süda on kõvaks muutunud, jah, kui me oleme teinud oma südame kõvaks sõna vastu, nii et seda meis ei leita, on meie olukord hirmus, sest siis oleme me süüdi mõistetud.\n\n14 Sest meie sõnad mõistavad meid süüdi; jah, kõik meie teod mõistavad meid süüdi; meid ei leita määrdumata ja ka meie mõtted mõistavad meid süüdi ning selles hirmsas seisundis ei julge me vaadata üles oma Jumala poole; ja me oleksime rõõmsad, kui saaksime käskida kaljusid ja mägesid, et need langeksid meie peale, et varjata meid tema eest.\n\n15 Aga see ei ole võimalik; me peame tulema ja seisma tema ees tema hiilguses ja ta võimus ja ta väes, majesteetlikkuses ja ülemvalitsemises ning tunnistama oma igavikuliseks häbiks, et kõik tema kohtumõistmised on õiglased, et ta on õiglane kõigis oma tegudes, ja et ta on inimlaste vastu halastav ning et tal on kõik vägi, et päästa iga inimene, kes usub tema nimesse ja kannab meeleparandusele vastavat vilja.\n\n16 Ja nüüd, vaata, ma ütlen teile, et siis tuleb surm, nimelt teine surm, mis on vaimne surm; siis on aeg, et kes iganes sureb ajalikku surma oma pattudes, sureb ka vaimsesse surma; jah, ta sureb selle suhtes, mis puutub õigemeelsusesse.\n\n17 Siis on aeg, mil nende piinad on kui tule- ja väävlijärv, mille leek tõuseb üles igavesest ajast igavesti; ja siis on aeg, et nad saavad aheldatud igavikuliseks hävituseks saatana väge ja vangistust mööda, sest tema on alistanud nad oma tahtmist mööda.\n\n18 Siis, ma ütlen teile, on nad just nagu lunastust ei oleks tehtudki; sest vastavalt Jumala õigusele ei saa neid lunastada ja nad ei saa surra, kuna rikutust enam ei ole.\n\n19 Nüüd, sündis, et kui Alma oli nende sõnade rääkimise lõpetanud, oli rahvas veel suuremas hämmingus.\n\n20 Aga seal oli üks Antioona, kes oli nende seas ülemvalitseja, ta astus ette ja ütles temale: Mis see on, mis sa oled ütelnud, et inimene tõuseb surnuist ja muudetakse sellest surelikust seisundist surematusse, nii et hing ei saa kunagi surra?\n\n21 Mida see pühakiri tähendab, mis ütleb, et Jumal pani keerubid ja tuleleegina sähviva mõõga ida poole Eedeni rohuaeda, et meie esimesed vanemad ei läheks aeda ega sööks elupuu vilja ning elaks igavesti? Ja nõnda me näeme, et ei olnud mingit võimalust, et nad elaksid igavesti.\n\n22 Nüüd, Alma ütles temale: See on asi, mida ma tahtsin selgitada. Nüüd, me näeme, et Aadam langes, süües keelatud vilja, vastavalt Jumala sõnale; ja nõnda me näeme, et tema langemise läbi sai kogu inimkonnast kadunud ja langenud rahvas.\n\n23 Ja nüüd, vaata, ma ütlen teile: kui Aadamal oleks olnud võimalik sel ajal elupuu vilja süüa, siis surma ei oleks olnud ja sõna oleks olnud kehtetu, tehes Jumalast valetaja, sest ta ütles: Kui sa sööd, pead sa kindlalt surema.\n\n24 Ja me näeme, et surm tuleb inimkonnale, jah, surm, millest on rääkinud Amulek, mis on ajalik surm; ometi anti inimesele aeg, mille jooksul ta võib meelt parandada; seepärast sai sellest elust prooviseisund, aeg ette valmistuda, et kohata Jumalat, aeg ette valmistuda selleks lõputuks seisundiks, millest me oleme rääkinud, mis on pärast surnute ülestõusmist.\n\n25 Nüüd, kui ei oleks olnud lunastusplaani, mis oli valmistatud maailma rajamisest peale, siis ei oleks saanud olla mingit surnute ülestõusmist; aga lunastusplaan oli valmistatud, mis teeb teoks surnute ülestõusmise, millest on räägitud.\n\n26 Ja nüüd, vaata, kui meie esimestel vanematel oleks olnud võimalik minna ja süüa elupuu vilja, nad oleksid olnud igavesti õnnetud, kuna neil ei oleks olnud ettevalmistusaega, ja nõnda lunastusplaan oleks nurjunud ja Jumala sõna oleks olnud jõustumata kehtetu.\n\n27 Aga vaata, see ei olnud nii, vaid inimestele oli määratud, et nad peavad surema; ja pärast surma peavad nad tulema kohtumõistmisele, nimelt sellele samale kohtumõistmisele, millest me oleme rääkinud, mis on lõpp.\n\n28 Ja pärast seda, kui Jumal oli määranud, et need asjad peaksid inimesele osaks saama, vaata, siis ta nägi, et on otstarbekas, et inimene teaks asjadest, mis ta on neile määranud;\n\n29 seepärast saatis ta nendega rääkima inglid, kes lasid inimestel näha tema hiilgust.\n\n30 Ja sellest ajast peale hakkasid nad hüüdma tema nime; seepärast Jumal vestles inimestega ja tegi neile teatavaks lunastusplaani, mis oli ette valmistatud maailma rajamisest peale, ja selle ta tegi neile teatavaks vastavalt nende usule ja meeleparandusele ja nende pühadele tegudele.\n\n31 Mispärast, ta andis inimestele käsud, sest nad olid kõigepealt üle astunud esimestest käskudest, seoses sellega, mis on ajalik, ja saanud Jumalate sarnasteks, eristades head halvast, millega nad panid end olukorda, kus tegutseda, ehk pandi olukorda, kus tegutseda oma tahtmist ja soove mööda tegemaks halba või tegemaks head –\n\n32 seepärast andis Jumal neile käsud pärast seda, kui oli neile teatavaks teinud lunastusplaani, et nad ei tohi teha halba, mille eest on karistuseks teine surm, mis on igavikuline surm, mis puutub õigemeelsusesse; sest selliste üle ei oleks lunastusplaanil võimu, sest õigluse töid ei saa hävitada vastavalt Jumala ülimale headusele.\n\n33 Aga Jumal kutsus inimesi oma Poja nimel (see oli lunastusplaan, mis oli valmistatud), öeldes: Kui te parandate meelt ja ei tee oma südant kõvaks, siis on mul halastust teie vastu minu Ainusündinud Poja kaudu.\n\n34 Seepärast, kes iganes parandab meelt ja ei tee oma südant kõvaks, võib nõuda halastust minu Ainusündinud Poja kaudu oma pattude andekssaamiseks; ja nemad pääsevad minu rahusse.\n\n35 Ja kes iganes teeb oma südame kõvaks ja paneb toime süütegusid, vaata, ma vannun oma vihas, et ta ei pääse minu rahusse.\n\n36 Ja nüüd, mu vennad, vaata, ma ütlen teile, et kui te teete oma südame kõvaks, ei pääse te Issanda rahusse; seepärast teie süüteod ärritavad teda, nii et ta saadab oma viha alla teie peale, nii nagu esimese ärritamise korral; jah, vastavalt tema sõnale viimase ärritamise korral samuti nagu esimeselgi korral, teie hingede igavikuliseks hävituseks; seepärast, vastavalt tema sõnale, viimaseks surmaks sama hästi kui esimeseks.\n\n37 Ja nüüd, mu vennad, nähes, et me teame neid asju ja need on õiged, parandagem meelt ja ärgem tehkem oma südant kõvaks, et me ei ärritaks Issandat, oma Jumalat, tõmmates tema viha alla enda peale, mis puutub nendesse tema teistesse käskudesse, mis ta on andnud meile, vaid mingem Jumala rahusse, mis on valmistatud vastavalt tema sõnale.\n\n", "alma 13": "[center][font_size=26]13. peatükk[/font_size][/center]\n\n[i]Mehed kutsutakse ülempreestriteks tänu nende äärmiselt suurele usule ja headele tegudele. Neil tuleb õpetada käske. Õigemeelsuse tõttu nad pühitsetakse ja nad pääsevad Issanda rahusse. Melkisedek oli üks nendest. Inglid kuulutavad häid teateid üle kogu maa. Nad ilmutavad Kristuse tegeliku tuleku. Ligikaudu 82 eKr.[/i]\n\n1 Ja taas, mu vennad, ma tahaksin suunata teie mõtted ajale, mil Issand Jumal andis need käsud oma lastele; ja ma tahan, et te peaksite meeles, et Issand Jumal pühitses ametisse preestrid oma püha korra järgi, mis on tema Poja korra järgi, et neid asju õpetataks rahvale.\n\n2 Ja need preestrid pühitseti ametisse tema Poja korra järgi sellisel viisil, et inimesed võiksid seeläbi teada, kuidas neil tuleb oodata tema Poega, et saada lunastust.\n\n3 Ja see on viis, mille järgi nad ametisse pühitseti – olles kutsutud ja ette valmistatud maailma rajamisest peale vastavalt Jumala etteteadmisele tänu nende äärmiselt suurele usule ja headele tegudele; kõigepealt jäeti nad valima head või halba; seepärast, kui nad olid valinud hea ja rakendanud ääretult suurt usku, kutsuti nad püha kutsega; jah, selle püha kutsega, mis on valmistatud sellistele koos ettevalmistatud lunastusega ja kooskõlas sellega.\n\n4 Ja nõnda on nad kutsutud sellesse pühasse kutsesse tänu nende usule, samas kui teised hülgasid Jumala Vaimu nende kõvasüdamelisuse ja nende meelepimeduse tõttu, samas, kui nii ei oleks, oleksid neil olnud sama suured eelised kui nende vendadel.\n\n5 Ehk lühidalt, kõigepealt olid nad oma vendadega samas seisuses; nõnda see püha kutse, olles ette valmistatud maailma rajamisest peale sellistele, kes ei tee oma südant kõvaks, olles Ainusündinud Poja lepituses ja lepituse läbi, kes oli ette valmistatud –\n\n6 ja nõnda, olles kutsutud selle püha kutsega ja pühitsetud Jumala püha korra ülempreesterlusse õpetama tema käske inimlastele, nii et ka nemad võiksid pääseda tema rahusse –\n\n7 see ülempreesterlus, olles tema Poja korra järgi, milline kord oli maailma rajamisest peale; ehk teiste sõnadega, olles ilma päevade alguseta või aastate lõputa, olles ette valmistatud igavikust kogu igavikuni vastavalt tema etteteadmisele kõigist asjadest –\n\n8 nüüd, nad pühitseti niiviisi – nad kutsuti püha kutsega ja pühitseti ametisse püha talitusega, ja võtsid enda peale püha korra ülempreesterluse, milline kutse ja talitus ja ülempreesterlus on ilma alguse või lõputa –\n\n9 nõnda saavad neist ülempreestrid igaveseks Poja, Isa Ainusündinu korra järgi, kes on ilma päevade alguseta või aastate lõputa, kes on täis armu, erapooletust ja tõde. Ja nõnda see on. Aamen.\n\n10 Nüüd, nagu ma ütlesin selle püha korra ehk selle ülempreesterluse kohta, paljud pühitseti ametisse ja nad said Jumala ülempreestriteks ning see sündis nende ääretult suure usu ja meeleparanduse ning nende õigemeelsuse tõttu Jumala ees, kuna nad valisid pigem meeleparanduse ja õigemeelsuse teod kui hukkumise;\n\n11 seepärast nad kutsuti selle püha korra järgi ja nad pühitseti ning nende rõivad pesti valgeks Talle verega.\n\n12 Nüüd, nemad, pärast seda, kui nad pühitseti Püha Vaimuga, kui nende rõivad tehti valgeks, kui nad olid Jumala ees puhtad ja ilma ühegi plekita, nad ei võinud vaadata patule muidu, kui jäledust tundes, ja oli palju, äärmiselt palju neid, kes tehti puhtaks ja kes pääsesid Issanda, oma Jumala rahusse.\n\n13 Ja nüüd, mu vennad, ma tahan, et te alandaksite end Jumala ees ja kannaksite meeleparandusele vastavat vilja, et ka teie võiksite pääseda sellesse rahusse.\n\n14 Jah, alandage end just nagu inimesed Melkisedeki päevadel, kes oli samuti ülempreester sellesama korra järgi, millest ma olen rääkinud, kes samuti võttis endale ülempreesterluse igaveseks.\n\n15 Ja see oli seesama Melkisedek, kellele Aabraham maksis kümnist, jah, nimelt meie isa Aabraham maksis kümnist, mis oli üks kümnendik kõigest sellest, mis tal oli.\n\n16 Nüüd, need talitused anti niiviisi, et seeläbi inimesed võiksid oodata Jumala Poega, mis oli tema korra võrdkuju või tema kord, ja seda selleks, et nad võiksid oodata teda, et oma patud andeks saada, et nad võiksid pääseda Issanda rahusse.\n\n17 Nüüd, see Melkisedek oli Saalemi maa kuningas ja tema rahvas oli kasvanud tugevaks süüteos ja jäleduses; jah, nad kõik olid eksinud; nad olid täis kõiksugu pahelisust.\n\n18 Aga Melkisedek, olles rakendanud vägevat usku ja võtnud vastu ülempreesterluse ameti Jumala püha korra järgi, jutlustas oma rahvale meeleparandusest. Ja vaata, nad parandasid meelt ja Melkisedek kehtestas oma päevil maal rahu; seepärast kutsuti teda rahuvürstiks, sest ta oli Saalemi kuningas ja ta valitses oma isa all.\n\n19 Nüüd, paljud olid enne teda ja paljud ka pärast teda, aga mitte keegi ei olnud suurem; seepärast, teda on eriti mainitud.\n\n20 Nüüd, mul ei tarvitse sellest jutustada; mis ma olen öelnud, sellest piisab. Vaata, pühakirjad on teie ees, kui te moonutate neid, siis on see teie endi hävituseks.\n\n21 Ja nüüd, sündis, et kui Alma oli neile öelnud need sõnad, sirutas ta oma käe nende poole ja hüüdis vägeva häälega, öeldes: Praegu on aeg meelt parandada, sest päästepäev läheneb;\n\n22 jah, ja Issanda hääl kuulutab seda ingli suuga kõikidele rahvastele; jah, kuulutab seda, et neil oleks rõõmusõnumeid suurest rõõmust; jah, ja ta kuulutab neid rõõmusõnumeid kogu oma rahva hulgas; jah, koguni neile, kes on maa pinnal laiali hajutatud; mispärast, need on jõudnud meieni.\n\n23 Ja need on tehtud meile teatavaks selgete sõnadega, et me võiksime mõista, et me ei võiks eksida ja seda seepärast, et me oleme rändajad võõral maal; seepärast, me oleme nii kõrgelt soositud, sest meil on need rõõmusõnumid, mida on meile kuulutatud kõikides meie viinamäe osades.\n\n24 Sest vaata, inglid kuulutavad seda praegu paljudele meie maal ja seda eesmärgiga valmistada inimlaste südamed tema sõna vastu võtma siis, kui ta tuleb oma hiilguses.\n\n25 Ja nüüd, me vaid ootame, et kuulda inglite suud meile kuulutamas rõõmustavaid uudiseid tema tulemisest; sest see aeg tuleb, me ei tea, kui varsti. Annaks Jumal, et see sünniks minu päevil; kuid olgu see varem või hiljem, selle üle ma rõõmustan.\n\n26 Ja see tehakse teatavaks õiglastele ja pühadele meestele inglite suuga tema tuleku ajal, et meie isade sõnad läheksid täide vastavalt sellele, mida nad rääkisid temast, mis oli vastavalt neis olnud prohvetliku kuulutamise vaimule.\n\n27 Ja nüüd, mu vennad, ma soovin oma südame põhjast, jah, koguni nii suure ängistusega, et mul hakkab valus, et te võtaksite kuulda minu sõnu ja heidaksite kõrvale oma patud ning ei lükkaks edasi oma meeleparanduse päeva;\n\n28 vaid et te alandaksite end Issanda ees ja hüüaksite tema püha nime ja oleksite valvsad ja palvetaksite pidevalt, et teid ei kiusataks rohkem, kui te jaksate kanda, ja laseksite end nõnda juhtida Pühal Vaimul, saades alandlikeks, tasasteks, alistuvateks, kannatlikeks, täis armastust ja kõike pikameelsust;\n\n29 usuga Issandasse; lootusega, et te saate igavese elu; südames alati Jumala armastus, et teid tõstetaks üles viimsel päeval ja te pääseksite tema rahusse.\n\n30 Ja andku Issand teile meeleparandust, et te ei tooks eneste peale tema viha, et teid ei seotaks põrgu ahelatega, et te ei peaks kannatama teist surma.\n\n31 Ja Alma rääkis rahvale veel palju rohkem sõnu, mida ei ole kirjutatud sellesse raamatusse.\n\n", "alma 14": "[center][font_size=26]14. peatükk[/font_size][/center]\n\n[i]Alma ja Amulek pannakse vangi ja neid lüüakse. Usklikud ja nende pühakirjad põletatakse tules. Issand võtab need märtrid hiilguses vastu. Vanglamüürid lõhestatakse ja need langevad. Alma ja Amulek päästetakse ja nende tagakiusajad tapetakse. Ligikaudu 82–81 eKr.[/i]\n\n1 Ja sündis, et pärast seda, kui ta lõpetas rahvale kõnelemise, uskusid paljud nendest tema sõnu ja hakkasid meelt parandama ja pühakirju uurima.\n\n2 Aga suurem osa nendest soovis, et nad võiksid Alma ja Amuleki hävitada, sest nad olid vihased Alma peale Seesromile öeldud sõnade selguse pärast; ja nad ütlesid ka, et Amulek on valetanud neile ja laimanud nende seadust ja ka nende seadusetundjaid ning kohtunikke.\n\n3 Ja nad olid ka vihased Alma ja Amuleki peale; ja kuna nad olid tunnistanud nii selgelt nende pahelisuse vastu, nad püüdsid neid salaja kõrvaldada.\n\n4 Ent sündis, et nad ei teinud seda, vaid võtsid nad ja sidusid nad tugevate köitega kinni ja viisid nad maa ülemkohtuniku ette.\n\n5 Ja rahvas läks ning tunnistas nende vastu – tunnistades, et nad on laimanud maa ning samuti kõigi sellel maal olevate inimeste seadust ja nende seadusetundjaid ja kohtunikke; ja samuti tunnistanud, et on ainult üks Jumal ja et ta saatvat oma Poja inimeste sekka, aga ta ei päästvat neid; ja palju sellist tunnistas rahvas Alma ja Amuleki vastu. Nüüd, seda tehti maa ülemkohtuniku ees.\n\n6 Ja sündis, et Seesrom oli räägitud sõnadest hämmastunud ja ta teadis ka meelepimedusest, mida ta oli põhjustanud rahva hulgas oma valelike sõnadega; ja teadlikkus omaenda süüst hakkas vaevama tema hinge; jah, teda hakkasid endasse mässima põrgupiinad.\n\n7 Ja sündis, et ta hakkas rahvale hüüdma, öeldes: Vaata, mina olen süüdi ja need mehed on Jumala ees määrdumatud. Ja ta hakkas sellest ajast peale nende eest kostma; aga nad laimasid teda, öeldes: Kas ka sina oled kuradist vaevatud? Ja nad sülitasid tema peale ja ajasid ta endi seast välja ja samuti kõik need, kes uskusid sõnadesse, mida Alma ja Amulek olid rääkinud; ja nad ajasid nad välja ning saatsid mehi nende pihta kive viskama.\n\n8 Ja nad tõid kokku nende naised ja lapsed, ja kes iganes uskus või oli õpetatud uskuma Jumala sõna, selle nad lasid visata tulle; ja nad tõid välja ka nende ülestähendused, mis sisaldasid pühakirju, ja viskasid ka need tulle, et need saaksid tules põletatud ning hävitatud.\n\n9 Ja sündis, et nad võtsid Alma ja Amuleki ja viisid nad hukkamisplatsile, et nad võiksid olla tunnistajaks nende hävitamisele, kes hävisid tules.\n\n10 Ja kui Amulek nägi naiste ja laste valu, kes tules hävisid, oli ka tema valudes ja ta ütles Almale: Kuidas me saame olla selle hirmsa sündmuse tunnistajaks? Seepärast sirutame välja oma käed ja rakendame Jumala väge, mis meis on, ja päästame nad leekidest.\n\n11 Ent Alma ütles temale: Vaim sunnib mind, et ma ei tohi oma kätt välja sirutada, sest vaata, Issand võtab nad hiilguses vastu enese juurde ja ta laseb neil seda teha ehk et rahvas võib seda neile teha vastavalt oma kõvasüdamelisusele, et kohtuotsused, mis ta neile oma vihas langetab, oleksid õiglased; ja süütute veri seisab tunnistajana nende vastu, jah, ja hüüab vägevalt nende vastu viimsel päeval.\n\n12 Nüüd, Amulek ütles Almale: Vaata, võib-olla nad põletavad ka meid.\n\n13 Ja Alma ütles: Sündigu Issanda tahtmist mööda! Aga vaata, meie töö ei ole lõpetatud, seepärast ei põleta nad meid.\n\n14 Nüüd, sündis, et kui nende kehad, kes olid tulle visatud, olid hävinud ja ka ülestähendused, mis olid tulle visatud koos nendega, tuli maa ülemkohtunik ja seisis Alma ja Amuleki ette, kui nad olid kinni seotud, ja ta lõi neile käega vastu põski ning ütles neile: Kas te pärast seda, mida te olete näinud, jutlustate veel sellele rahvale, et neid visatakse tule- ja väävlijärve?\n\n15 Vaata, te näete, et teil ei olnud väge päästa neid, kes visati tulle; ega ole ka Jumal päästnud neid, sest et nad olid teie usku. Ja kohtunik lõi neile taas vastu põski ja küsis: Mida te enda kaitseks kostate?\n\n16 Nüüd, see kohtunik kuulus selle Nehori usu ja korra juurde, kes surmas Giideoni.\n\n17 Ja sündis, et Alma ja Amulek ei vastanud temale midagi, ja ta lõi neid taas ning andis nad üle ametnikele, et neid vanglasse heidetaks.\n\n18 Ja kui nad olid kolm päeva vanglas olnud, tulid paljud seadusetundjad ja kohtunikud ja preestrid ja õpetajad, kes kuulusid Nehori usku; ja nad tulid vanglasse, et neid näha, ja nad küsitlesid neid paljude sõnade kohta, kuid nad ei vastanud neile midagi.\n\n19 Ja sündis, et kohtunik seisis nende ees ja ütles: Miks te ei vasta nende inimeste sõnadele? Kas te ei tea, et mul on võim teid leekidesse saata? Ja ta käskis neil rääkida, aga nad ei vastanud midagi.\n\n20 Ja sündis, et nad lahkusid ning läksid oma teed, kuid tulid järgmisel päeval taas; ja taas lõi kohtunik neile vastu põski. Ja paljud astusid ka ette ja lõid neid, öeldes: Kas te seisate veel ja arvustate seda rahvast ja mõistate hukka meie seaduse? Kui teil on nii suur vägi, miks te ei päästa end?\n\n21 Ja palju niisugust ütlesid nad nendele, kiristades oma hambaid ja sülitades nende peale, öeldes: Kuidas me välja näeme, kui me oleme neetud?\n\n22 Ja palju niisugust, jah, kõiksugu selliseid asju nad ütlesid neile, ja nõnda nad pilkasid neid mitmeid päevi. Ja nad ei andnud neile süüa, et nad nälgiksid, ja vett, et nad oleksid janus, ja nad võtsid samuti neilt nende riided, et nad oleksid alasti; ja nõnda nad seoti tugevate köitega ning aheldati vanglasse.\n\n23 Ja sündis, et kui nad olid kannatanud nõnda mitmeid päevi (ja see oli kaheteistkümnes päev kümnendal kuul, Nefi rahva kohtunike valitsemise kümnendal aastal), et Ammoniiha maa ülemkohtunik ja paljud nende õpetajatest ja nende seadusetundjatest läksid vanglasse, kus Alma ja Amulek olid köitega kinni seotud.\n\n24 Ja ülemkohtunik seisis nende ees ja lõi neid taas ning ütles neile: Kui teil on Jumala vägi, siis päästke end nendest köidikutest ja siis me usume, et Issand hävitab selle rahva vastavalt teie sõnadele.\n\n25 Ja sündis, et nad kõik läksid ja lõid neid, öeldes samu sõnu, kuni viimaseni välja; ja kui viimane oli neile rääkinud, oli Alma ja Amuleki peal Jumala vägi ja nad tõusid püsti ning seisid oma jalgadel.\n\n26 Ja Alma hüüdis, öeldes: Kui kaua me peame kannatama neid suuri kannatusi, oo Issand? Oo Issand, anna meile jõudu vastavalt meie usule Kristusesse, koguni meie vabastamiseni välja! Ja nad rebisid puruks köied, millega nad olid kinni seotud, ja kui inimesed seda nägid, hakkasid nad põgenema, sest neid oli vallanud hirm hävitada saamise ees.\n\n27 Ja sündis, et nende hirm oli nii suur, et nad langesid maha ja nad ei jõudnud vangla välisukseni; ja maapind rappus tugevasti ja vanglamüürid lõhenesid kaheks, nii et need langesid maha; ja ülemkohtunik ja seadusetundjad ja preestrid ja õpetajad, kes olid löönud Almat ja Amulekki, said surma nende langemisel.\n\n28 Ja Alma ja Amulek tulid vanglast välja ja nad ei olnud vigastatud, sest Issand oli andnud neile väe vastavalt nende usule, mis oli Kristuses. Ja nad tulid kohe vanglast välja ja nad olid köidikutest lahti päästetud; ja vangla oli kokku varisenud ja iga hing selle müüride vahel sai surma peale Alma ja Amuleki, ja nad läksid otsekohe linna.\n\n29 Nüüd, rahvas, kuulnud suurt müra, tuli joostes hulkadena kokku, et teada saada selle põhjust, ja kui nad nägid Almat ja Amulekki vanglast välja tulemas ja et vanglamüürid olid maha langenud, valdas neid suur hirm ja nad põgenesid Alma ja Amuleki juurest, just nagu kits põgeneb oma tallega kahe lõvi eest; ja nõnda nad põgenesid Alma ja Amuleki juurest.\n\n", "alma 15": "[center][font_size=26]15. peatükk[/font_size][/center]\n\n[i]Alma ja Amulek lähevad Sidomisse ja rajavad kiriku. Alma tervendab Seesromi, kes ühineb Kirikuga. Paljud ristitakse ja Kirikut saadab edu. Alma ja Amulek lähevad Sarahemlasse. Ligikaudu 81 eKr.[/i]\n\n1 Ja sündis, et Alma ja Amulek said käsu sellest linnast lahkuda, ja nad lahkusid ning läksid Sidomi maale välja; ja vaata, seal nad leidsid kõik need inimesed, kes olid lahkunud Ammoniiha maalt, kes olid välja aetud ja keda oli kividega loobitud selle pärast, et nad uskusid Alma sõnu.\n\n2 Ja nad jutustasid neile kõik, mis oli juhtunud nende naiste ja lastega ja ka neist endist ning sellest väest, mis nad vabastas.\n\n3 Ja ka Seesrom lamas Sidomis haigena põletavas palavikus, mille põhjuseks oli tema suur hingeahastus ta pahelisuse pärast, sest ta arvas, et Almat ja Amulekki ei ole enam; ja ta arvas, et nad on tema süütegude pärast tapetud. Ja see suur patt ja tema paljud teised patud vaevasid ta meelt, kuni see oli äärmiselt kurb, ilma et miski teda sellest vabastaks, seepärast hakkas teda kõrvetama põletav kuumus.\n\n4 Nüüd, kui ta kuulis, et Alma ja Amulek olid Sidomi maal, hakkas ta süda võtma julgust ja ta saatis neile viivitamatult sõnumi, soovides, et nad tuleksid tema juurde.\n\n5 Ja sündis, et nad läksid viivitamatult, kuuletudes sõnumile, mis ta oli neile saatnud; ja nad läksid Seesromi majja ja nad leidsid ta haigena tema voodist, väga nõrgana põletavas palavikus; ja samuti oli ta meel äärmiselt suures piinas tema süütegude pärast; ja kui ta neid nägi, sirutas ta välja oma käe ning palus neid, et nad teeksid ta terveks.\n\n6 Ja sündis, et Alma ütles temale tal käest kinni võttes: Kas sa usud Kristuse päästvasse väesse?\n\n7 Ja ta vastas ja ütles: Jah, ma usun kõiki sõnu, mida sa oled õpetanud.\n\n8 Ja Alma ütles: Kui sa usud Kristuse lunastusse, võid sa saada terveks.\n\n9 Ja ta ütles: Jah, ma usun, vastavalt sinu sõnadele.\n\n10 Ja seejärel hüüdis Alma Issanda poole, öeldes: Oo Issand, meie Jumal, halasta selle mehe peale ja tee ta terveks, vastavalt tema usule, mis on Kristuses!\n\n11 Ja kui Alma oli öelnud need sõnad, hüppas Seesrom jalgadele ja hakkas kõndima, ja see sündis kogu rahva suureks hämmastuseks; ja teadmine sellest levis üle kogu Sidomi maa.\n\n12 Ja Alma ristis Seesromi Issandale; ja sellest ajast peale hakkas ta jutlustama rahvale.\n\n13 Ja Alma rajas kiriku Sidomi maal ja pühitses preestrid ja õpetajad sellel maal ristima Issanda nimel igaüht, kes soovis saada ristitud.\n\n14 Ja sündis, et neid oli palju, sest nad tulid hulgakesi kõikidelt Sidomi ümberkaudsetelt aladelt, ja neid ristiti.\n\n15 Aga, mis puutub inimestesse, kes olid Ammoniiha maal, siis jäid nad ikka kõvasüdameliseks ja kangekaelseks rahvaks; ja nad ei parandanud meelt oma pattudest, vaid omistasid kõik Alma ja Amuleki väe kuradile, sest nad kuulusid Nehori usku ega uskunud meeleparandusse oma pattudest.\n\n16 Ja sündis, et Alma ja Amulek; Amulek, loobunud kõigest oma kullast ja hõbedast ja oma hinnalistest asjadest, mis olid Ammoniiha maal, Jumala sõna pärast, tema, hüljatuna nendest, kes kord olid olnud tema sõbrad, ja samuti tema isast ning sugulastest;\n\n17 seepärast, pärast seda, kui Alma oli rajanud kiriku Sidomis ja nähes suurt ohjeldatust, jah, nähes, et rahvas oli ohjeldatud, mis puutub nende südamete uhkusesse, ja hakkas alandama end Jumala ees ja hakkas kogunema oma pühamutesse, et kummardada Jumalat altari ees, olles valvsad ja paludes pidevalt, et neid päästetaks Saatana käest ja surmast ning hävitamisest –\n\n18 nüüd, nagu ma ütlesin, Alma, nähes kõiki neid asju, seepärast võttis ta Amuleki endaga kaasa ja tuli Sarahemla maale ja võttis ta oma majja ning hoolitses tema eest tema ahistustes ja tugevdas teda Issandas.\n\n19 Ja nõnda lõppes Nefi rahva kohtunike valitsemise kümnes aasta.\n\n", "alma 16": "[center][font_size=26]16. peatükk[/font_size][/center]\n\n[i]Laamanlased hävitavad Ammoniiha rahva. Soram juhib nefilased võidule laamanlaste üle. Alma ja Amulek ja paljud teised jutlustavad sõna. Nad õpetavad, et pärast oma ülestõusmist ilmub Kristus nefilastele. Ligikaudu 81–77 eKr.[/i]\n\n1 Ja Nefi rahva kohtunike valitsemise üheteistkümnendal aastal, teise kuu viiendal päeval, kui Sarahemla maal oli valitsenud sügav rahu ilma sõdadeta ja ilma tülideta mitmeid aastaid kuni üheteistkümnenda aasta teise kuu viienda päevani välja, sündis, et üle kogu maa oli kuulda sõjakisa.\n\n2 Sest vaata, laamanlaste sõjaväed olid tulnud maale üle kõnnumaapoolse piiri kuni Ammoniiha linnani välja ja hakkasid tapma inimesi ning hävitama linna.\n\n3 Ja nüüd, sündis, et enne kui nefilased jõudsid kokku saada küllaldaselt sõjaväge, et ajada neid maalt välja, olid nad hävitanud inimesed, kes olid Ammoniiha linnas ja ka mõned Noa maa piiri ümbruses ning viinud teised kõnnumaale vangi.\n\n4 Nüüd, sündis, et nefilased tahtsid tagasi saada neid, kes olid viidud ära vangidena kõnnumaale.\n\n5 Seepärast, tema, kes oli määratud nefilaste sõjavägede ülemjuhatajaks (ja tema nimi oli Soram ja tal oli kaks poega, Lehhi ja Aha) – nüüd, Soram ja tema kaks poega, teades, et Alma on kiriku ülempreester, ja olles kuulnud, et tal on prohvetliku kuulutamise vaim, seepärast nad läksid tema juurde ja soovisid temalt teada saada Issanda tahet, kuhu nad peaksid kõnnumaal minema, et otsida oma vendi, keda laamanlased olid vangi võtnud.\n\n6 Ja sündis, et Alma küsis Issandalt selle kohta. Ja Alma tuli tagasi ning ütles neile: Vaata, laamanlased lähevad üle Siidoni jõe lõunapoolsel kõnnumaal, kaugel üleval teisel pool Manti maa piire. Ja vaata, seal te kohtate neid ida pool Siidoni jõge ja seal annab Issand teile üle teie vennad, keda laamanlased on vangi võtnud.\n\n7 Ja sündis, et Soram ja tema pojad ületasid oma vägedega Siidoni jõe ja läksid kaugele Manti piiride taha lõunapoolsele kõnnumaale, mis oli Siidoni jõe idakaldal.\n\n8 Ja nad ründasid laamanlaste vägesid ja laamanlased hajutati ja aeti kõnnumaale; ja nad võtsid oma vennad, keda laamanlased olid vangi võtnud, ja neist vangistatutest ei olnud mitte ükski hing hukkunud. Ja nende vennad tõid nad tagasi, et oma maid endi valdusse võtta.\n\n9 Ja nõnda lõppes kohtunike valitsemise üheteistkümnes aasta; laamanlased olid maalt välja aetud ja Ammoniiha rahvas hävitatud; jah, iga elav ammoniihalane oli hävitatud ja samuti nende suur linn, mille kohta nad ütlesid, et Jumal ei suuda seda hävitada selle suuruse pärast.\n\n10 Aga vaata, ühe päevaga oli see laastatud ning koerad ja kõnnumaa metsikud loomad järasid seal luid.\n\n11 Ometi, pärast paljusid päevi kuhjati nende surnukehad maa pinnal hunnikusse ja kaeti õhukese kihiga. Ja nüüd, hais sellest oli nii hirmus, et rahvas ei läinud mitmeid aastaid Ammoniiha maad valdama. Ja seda kutsuti Nehorite laastamiseks, sest need, kes olid tapetud, kuulusid Nehori usku ja nende maad jäid laastatuks.\n\n12 Ja laamanlased ei tulnud enam sõdima nefilaste vastu enne, kui Nefi rahva kohtunike valitsemise neljateistkümnendal aastal. Ja nõnda oli Nefi rahval kolm aastat pidev rahu kogu maal.\n\n13 Ja Alma ja Amulek läksid edasi, jutlustades rahvale meeleparandusest nende templites ja nende pühamutes ja ka nende palvemajades, mis olid ehitatud juutide ehitusviisi järgi.\n\n14 Ja kõikidele, kes tahtsid kuulda nende sõnu, andsid nad pidevalt edasi Jumala sõna inimeste vahel vahet tegemata.\n\n15 Ja nõnda läksid Alma ja Amulek ja ka paljud teised, kes olid valitud selleks tööks, et jutlustada sõna üle kogu maa. Ja kirikute asutamine oli üldine kõikjal kogu maal, kõikidel ümberkaudsetel aladel, kogu Nefi rahva hulgas.\n\n16 Ja nende seas ei olnud mingit ebavõrdsust; Issand valas oma Vaimu kogu maa palgele, et valmistada ette inimlaste meeli ehk valmistada ette nende südameid vastu võtma sõna, mida õpetatakse neile Tema tuleku ajal –\n\n17 et nad ei oleks paadunud sõna vastu, et nad ei oleks uskmatud ega jätkaks hävituseni, vaid et nad võtaksid rõõmuga sõna vastu ja oleksid nagu oks poogitud tõelise viinapuu külge, et nad võiksid pääseda Issanda, oma Jumala rahusse.\n\n18 Nüüd, need preestrid, kes käisid rahva hulgas, jutlustasid kõiksugu valetamiste ja pettuste ja kadestamiste ja tülide ja õeluse ja sõimamiste ja varguste, röövimiste, rüüstamiste, mõrvamiste, abielurikkumiste ja kõiksugu himuruste vastu, hüüdes, et seda ei tohi olla –\n\n19 kuulutades seda, mis peab varsti sündima; jah, kuulutades Jumala Poja tulemisest, tema kannatustest ning surmast ja ka surnute ülestõusmisest.\n\n20 Ja paljud inimesed küsisid, kus see koht on, kuhu Jumala Poeg tuleb; ja neile õpetati, et ta ilmub neile pärast tema ülestõusmist, ja seda kuuldes tundis rahvas suurt heameelt ja rõõmu.\n\n21 Ja nüüd, pärast seda, kui kirik oli rajatud kogu maal – kui oli saadud võit kuradi üle ja Jumala sõna jutlustati selle puhtuses kogu maal ja Issand valas rahvale välja oma õnnistused – nõnda lõppes Nefi rahva kohtunike valitsemise neljateistkümnes aasta.\n\n", "alma 17": "Aruanne Moosia poegadest, kes loobusid oma õigustest kuningriigile Jumala sõna pärast ja läksid Nefi maale, et jutlustada laamanlastele; nende kannatused ja vabastamine – vastavalt Alma ülestähendustele.\n\nHõlmab peatükid 17–27 (kaasa arvatud).\n\n[center][font_size=26]17. peatükk[/font_size][/center]\n\n[i]Moosia poegadel on prohvetliku kuulutamise ja ilmutuse vaim. Nad lähevad erinevat teed, et kuulutada sõna laamanlastele. Ammon läheb Ismaeli maale ja hakkab kuningas Lamooni teenijaks. Ammon päästab kuninga karjad ja tapab tema vaenlased Seebuse vete juures. Salmid 1–3, ligikaudu 77 eKr; salm 4, ligikaudu 91–77 eKr; ja salmid 5–39, ligikaudu 91 eKr.[/i]\n\n1 Ja nüüd, sündis, et kui Alma läks Giideoni maalt lõunasse Manti maa poole, vaata, tema imestuseks kohtas ta Moosia poegi minemas Sarahemla maa poole.\n\n2 Nüüd, need Moosia pojad olid koos Almaga ajal, mil ingel talle esimest korda ilmus; seepärast oli Alma oma vendi nähes ülimalt rõõmus, ja mis tema rõõmu veelgi suurendas, oli see, et nad olid ikka veel tema vennad Issandas; jah, ja nad olid kasvanud tugevaks tõe tundmises, sest nad olid selge mõistmisega mehed ja nad olid usinalt uurinud pühakirju, et nad võiksid tunda Jumala sõna.\n\n3 Aga see ei ole kõik: nad olid pühendanud ennast rohkele palvetamisele ja paastumisele, seepärast oli neil prohvetliku kuulutamise vaim ja ilmutuse vaim ning kui nad õpetasid, siis õpetasid nad Jumala väe ja volitusega.\n\n4 Ja nad olid õpetanud Jumala sõna laamanlaste seas neliteist aastat, tuues suure eduga paljud tõe tundmisele; jah, nende sõnade jõul toodi paljud Jumala altari ette hüüdma tema nime ja tunnistama temale oma patte.\n\n5 Nüüd, need on olud, mis neid nende teekonnal saatsid, sest neil oli palju kannatusi; nad kannatasid palju nii kehaliselt kui ka hingeliselt, nagu nälga, janu ja kurnatust, nähes samuti palju vaeva vaimus.\n\n6 Nüüd, see oli nende teekond: Jätnud hüvasti oma isa Moosiaga kohtunike esimesel aastal, olles keeldunud vastu võtmast kuningriiki, mida nende isa soovis neile üle anda, ja mis oli ka rahva tahtmine;\n\n7 ometi lahkusid nad Sarahemla maalt; ja nad võtsid oma mõõgad ja odad ja vibud ja nooled ning lingud kaasa, ja seda nad tegid, et nad võiksid kõnnumaal endile toidupoolist hankida.\n\n8 Ja nõnda nad lahkusid kõnnumaale koos kõikide nendega, keda nad olid valinud, et minna üles Nefi maale laamanlastele Jumala sõna jutlustama.\n\n9 Ja sündis, et palju päevi rändasid nad kõnnumaal ja nad paastusid palju ning palvetasid palju, et Issand annaks neile osa oma Vaimust, mis läheks koos nendega ja jääks nende juurde, et nad võiksid olla tööriistaks Jumala käes, et kui võimalik tuua nende vendi, laamanlasi, teadmisele tõest, teadmisele nende isade pärimuste alatusest, mis ei ole õiged.\n\n10 Ja sündis, et Issand külastas neid oma Vaimuga ja ütles neile: Leidke tröösti! Ja neid trööstiti.\n\n11 Ja Issand ütles samuti neile: Minge laamanlaste, oma vendade sekka ja kehtestage minu sõna; ometi te peate olema kannatlikud pikameelsuses ja kannatustes, et te võiksite näidata neile head eeskuju minus, ja ma teen teid tööriistaks oma käes paljude hingede päästmiseks.\n\n12 Ja sündis, et Moosia pojad ja kõik need, kes nendega kaasas olid, said südames julgust, et minna laamanlaste juurde, et kuulutada neile Jumala sõna.\n\n13 Ja sündis, et kui nad saabusid laamanlaste maa piirile, siis nad eraldusid ja lahkusid üksteisest, lootes Issandale, et nad nende lõikusaja lõpul taas üksteist kohtavad, sest nad uskusid, et see on suur töö, mille nad olid endi peale võtnud.\n\n14 Ja kindlasti oli see suur, sest nad olid ette võtnud jutlustada Jumala sõna metsikule ja paadunud ja julmale rahvale; rahvale, kes tundis heameelt nefilaste mõrvamisest ja nende röövimisest ja rüüstamisest; sest nende südamed olid kinni rikkuse ehk kulla ja hõbeda ning vääriskivide küljes; aga neid asju tahtsid nad omandada mõrvade ja rüüstamistega, et nad ei peaks nende saamiseks nägema vaeva omaenda kätega.\n\n15 Nõnda olid nad väga laisk rahvas, kellest paljud kummardasid ebajumalaid, ja Jumala needus oli langenud neile nende isade pärimuste pärast; sellest hoolimata, meeleparanduse tingimustel kehtisid Issanda lubadused ka neile.\n\n16 Seepärast, see oli põhjuseks, miks Moosia pojad sellele tööle asusid, et ehk nad saavad tuua nad meeleparandusele; et ehk nad saavad tuua nad teadmisele lunastusplaanist.\n\n17 Seepärast nad läksid üksteisest lahku ja läksid nende sekka, iga mees üksinda, vastavalt Jumala sõnale ja väele, mis temale oli antud.\n\n18 Nüüd, Ammon, olles ülemaks nende seas või õigemini ta aitas neid, ja ta lahkus nende seast pärast seda, kui ta oli neid õnnistanud vastavalt nende mitmele ülesandele, olles edasi andnud neile Jumala sõna ehk juhendanud neid enne oma lahkumist, ja nõnda nad alustasid oma mitut teekonda läbi maa.\n\n19 Ja Ammon läks Ismaeli maale, mida nimetati Ismaeli poegade järgi, kellest samuti olid saanud laamanlased.\n\n20 Ja kui Ammon jõudis Ismaeli maale, võtsid ja sidusid laamanlased ta kinni, nagu neil oli kombeks kinni siduda kõik nefilased, kes nende kätte langesid, ja viia nad kuninga ette; ja nõnda jäeti kuninga meelevalda, kas nad tappa või hoida neid vangistuses või heita nad vanglasse või ajada nad maalt välja tema tahtmist ja soovi mööda.\n\n21 Ja nõnda kanti Ammon Ismaeli maad valitseva kuninga ette ja tema nimi oli Lamooni ja tema oli Ismaeli järglane.\n\n22 Ja kuningas küsis Ammonilt, kas tema soov on elada maal laamanlaste hulgas ehk tema rahva hulgas.\n\n23 Ja Ammon ütles temale: Jah, ma soovin elada selle rahva hulgas mõnda aega, jah, ja võib-olla kuni oma surmapäevani.\n\n24 Ja sündis, et kuningas Lamoonile meeldis Ammon väga ja ta lasi tema köidikud lahti päästa; ja ta soovis, et Ammon võtaks ühe tema tütardest naiseks.\n\n25 Aga Ammon ütles temale: Ei, aga ma olen su teenija. Seepärast sai Ammonist kuningas Lamooni teenija. Ja sündis, et ta pandi teiste teenijate sekka, valvama Lamooni karju vastavalt laamanlaste kombele.\n\n26 Ja kui ta oli olnud kuninga teenistuses kolm päeva, kui ta koos laamanlastest teenijatega läks nende karjadega joogikohale, mida kutsuti Seebuse veeks, ja kõik laamanlased ajavad oma karjad sinna, et nad võiksid saada vett –\n\n27 seepärast, kui siis Ammon ja kuninga teenijad olid ajamas oma karju sellesse joogikohta, vaata, hulk laamanlasi, kes olid käinud oma karju jootmas, asusid Ammoni ja kuninga teenijate karju laiali ajama, ja nad ajasid need nõnda laiali, et need põgenesid igas suunas.\n\n28 Nüüd, kuninga teenijad hakkasid nurisema, öeldes: Nüüd, kuningas surmab meid, nii nagu ta surmas meie vennad, kuna nende karjad olid laiali aetud nende inimeste pahelisuse pärast. Ja nad hakkasid väga nutma, öeldes: Vaata, meie karjad on juba laiali aetud.\n\n29 Nüüd, nad nutsid hirmust, et nad tapetakse. Nüüd, kui Ammon seda nägi, paisus ta süda rõõmust, sest ta ütles: ma näitan oma väge nendele, oma kaasteenijatele, ehk väge, mis on minus, et anda kuningale tagasi need karjad, et ma võiksin võita nende, oma kaasteenijate südamed, et ma võiksin panna neid uskuma oma sõnadesse.\n\n30 Ja nüüd, need olid Ammoni mõtted, kui ta nägi nende kannatusi, keda ta nimetas oma vendadeks.\n\n31 Ja sündis, et ta meelitas neid oma sõnadega, öeldes: Mu vennad, olge julged ja lähme karju otsima ja kogume need kokku ja toome tagasi joogikohale; ja nõnda me hoiame karjad kuningale alles ja ta ei surma meid.\n\n32 Ja sündis, et nad läksid karju otsima ja nad järgnesid Ammonile ja nad ruttasid kärmelt edasi ja nad jõudsid kuninga karjadest ette ja kogusid need taas kokku joogikoha juurde.\n\n33 Ja need mehed asusid taas nende karju laiali ajama, aga Ammon ütles oma vendadele: Piirake karjad ümber, et need ei põgeneks, ja ma lähen ning võitlen nende meestega, kes meie karju laiali ajavad.\n\n34 Seepärast, nad tegid, nagu Ammon neid käskis, ja ta läks ja asus nendega võitlema, kes seisid Seebuse vete ääres, ja neid ei olnud arvult vähe,\n\n35 seepärast nad ei kartnud Ammonit, sest nad arvasid, et üks nende meestest võib ta vabalt tappa, sest nad ei teadnud, et Issand oli lubanud Moosiale, et ta päästab ta pojad nende käest; ka ei teadnud nad midagi Issandast; seepärast nad tundsid heameelt oma vendade hävitamisest ja sel põhjusel asusid nad kuninga karju laiali ajama.\n\n36 Aga Ammon astus ette ja hakkas oma linguga nende pihta kive viskama; jah, ta lingutas nende sekka kive võimsa väega ja nõnda surmas ta neist teatud arvu, nii et tema vägi pani neid hämmastama; ometi olid nad vihased oma tapetud vendade pärast ja otsustasid, et ta peab langema; seepärast, nähes, et nad ei tabanud teda oma kividega, tulid nad oma nuiadega teda tapma.\n\n37 Ent vaata, igal mehel, kes tõstis oma nuia, et Ammonit lüüa, lõi ta oma mõõgaga käe maha, sest ta pani nende hoopidele vastu, lüües nende käsi oma mõõgateraga, nii et nad hämmastusid ning hakkasid tema eest põgenema; jah, ja neid ei olnud arvult vähe ja ta pani nad põgenema oma käte jõuga.\n\n38 Nüüd, kuus nendest olid langenud lingu läbi, aga oma mõõgaga ta ei tapnud kedagi muud kui nende juhi, ning ta lõi maha nii palju käsi, kui tema vastu tõsteti, ja neid ei olnud vähe.\n\n39 Ja kui ta oli nad kaugele minema ajanud, pöördus ta tagasi ning nad jootsid oma karju ja ajasid need tagasi kuninga karjamaale ja läksid siis kuninga juurde, kandes käsi, mis Ammoni mõõk oli maha löönud nendelt, kes teda tappa tahtsid, ja need viidi kuninga ette tõendina sellest, mida nad olid teinud.\n\n", "alma 18": "[center][font_size=26]18. peatükk[/font_size][/center]\n\n[i]Kuningas Lamooni arvab, et Ammon on Suur Vaim. Ammon õpetab kuningale loomisest, Jumala läbikäimistest inimestega ja lunastusest, mis tuleb Kristuse kaudu. Lamooni usub ja langeb maha nagu surnu. Ligikaudu 90 eKr.[/i]\n\n1 Ja sündis, et kuningas Lamooni lasi oma teenijatel ette astuda ja tunnistada kõigist asjadest, mida nad olid selle kohta näinud.\n\n2 Ja kui nad kõik olid tunnistanud sellest, mida nad olid näinud, ja ta oli teada saanud Ammoni ustavusest tema karjade hoidmisel ja ka tema suurest väest, võideldes nende vastu, kes tahtsid teda tappa, oli ta ülimalt hämmastunud ja ütles: Kindlasti on see midagi rohkemat kui inimene. Vaata, kas ta ei ole mitte see Suur Vaim, kes saadab niisuguseid suuri karistusi sellele rahvale nende mõrvade pärast?\n\n3 Ja nad vastasid kuningale ja ütlesid: Me ei tea, kas ta on Suur Vaim või inimene, aga niipalju me teame, et kuninga vaenlased ei suuda teda tappa ja nad ei suuda laiali ajada kuninga karjasid, kui ta on meiega, tema osavuse ja suure jõu pärast; seepärast, me teame, et ta on kuninga sõber. Ja nüüd, oo kuningas, me ei usu, et inimesel on nii suur vägi, sest me teame, et teda ei saa tappa.\n\n4 Ja nüüd, kui kuningas kuulis neid sõnu, ütles ta neile: Nüüd, ma tean, et see on Suur Vaim ja ta on tulnud alla praegusel ajal, et hoida teie elu, et ma teid ei surmaks, nagu ma tegin teie vendadega. Nüüd, see on see Suur Vaim, kellest meie isad on rääkinud.\n\n5 Nüüd, see oli Lamooni pärimus, mille ta oli saanud oma isalt, et on olemas Suur Vaim. Kuigi nad uskusid Suurde Vaimu, arvasid nad, et mida iganes nad teevad, on õige; ometi hakkas Lamooni väga kartma, et ta oli teinud valesti, tappes oma teenijaid;\n\n6 sest ta oli tapnud neist paljusid, kuna nende vennad olid joogikohal nende karjad laiali ajanud; ja nõnda, kuna nad lasid oma karjad laiali ajada, nad tapeti.\n\n7 Nüüd, laamanlastel oli kombeks seista Seebuse vete juures, et laiali ajada rahva karjasid, et seeläbi nad võiksid ajada paljud laialiaetud loomad omaenda maale, sest selline oli nende rüüstamisviis.\n\n8 Ja sündis, et kuningas Lamooni küsitles oma teenijaid, öeldes: Kus on see mees, kel on niisugune suur jõud?\n\n9 Ja nad ütlesid temale: Vaata, ta söödab su hobuseid! Nüüd, kuningas oli käskinud oma teenijaid enne seda aega, kui nad läksid karju jootma, et nad paneksid valmis tema hobused ja kaarikud ning saadaksid teda Nefi maale; sest Lamooni isa, kes oli kogu maa kuningas, oli määranud suured pidustused Nefi maal.\n\n10 Nüüd, kui kuningas Lamooni kuulis, et Ammon on tema hobuseid ja tema kaarikuid ette valmistamas, oli ta veel rohkem hämmastunud Ammoni ustavuse üle, öeldes: Tõesti, minu teenijate seas ei ole olnud mitte ühtegi, kes oleks olnud nii ustav kui see mees; sest tal on koguni meeles täita kõik mu käsud.\n\n11 Nüüd, ma tean kindlalt, et see on Suur Vaim, ja ma tahaksin paluda, et ta tuleks minu juurde sisse, aga ma ei julge.\n\n12 Ja sündis, et kui Ammon oli kuningale ja tema teenijatele hobused ja kaarikud valmis seadnud, läks ta kuninga juurde ja ta nägi, et kuninga pale on muutunud; seepärast oli ta valmis tagasi pöörduma, et tema juurest ära minna.\n\n13 Ja üks kuninga teenijatest ütles temale: Rabaana, mis tõlgitult tähendab võimas või suur kuningas, pidades oma kuningaid võimsateks; ja nõnda ta ütles temale: Rabaana, kuningas soovib, et sa jääd.\n\n14 Seepärast Ammon pöördus kuninga poole ja ütles temale: Mida sa soovid, et ma peaksin sinu heaks tegema, oo kuningas? Ja kuningas ei vastanud temale nende aja järgi tund aega, sest ta ei teadnud, mida ta peaks temale ütlema.\n\n15 Ja sündis, et Ammon ütles temale taas: Mida sa soovid minust? Aga kuningas ei vastanud temale.\n\n16 Ja sündis, et Ammon, olles täis Jumala Vaimu, seepärast ta tajus kuninga mõtteid. Ja ta ütles temale: Kas see on seepärast, et sa oled kuulnud, et ma kaitsesin sinu teenijaid ja sinu karju ja surmasin linguga ja mõõgaga seitse nende vendadest ning lõin maha teiste käed, et kaitsta sinu karju ja sinu teenijaid; vaata, kas see on see, mis paneb sind imestama?\n\n17 Ma küsin sinult, mis see on, et sinu imestus on nii suur? Vaata, ma olen inimene ja olen sinu teenija, seepärast, mida iganes sa soovid, mis on õige, seda ma teen.\n\n18 Nüüd, kui kuningas oli kuulnud neid sõnu, ta imestas taas, sest ta nägi, et Ammon võis teha vahet tema mõtetel; aga sellele vaatamata kuningas Lamooni avas oma suu ja ütles temale: Kes sa oled? Kas sa oled see Suur Vaim, kes teab kõiki asju?\n\n19 Ammon vastas ja ütles temale: Ei ole.\n\n20 Ja kuningas ütles: Kuidas sa tead mu südame mõtteid? Sa võid rääkida julgelt ja jutustada mulle sellest; jutusta mulle ka, mis väe läbi sa surmasid ja lõid maha käed mu vendadel, kes mu karjad laiali ajasid –\n\n21 ja nüüd, kui sa räägid mulle nendest asjadest, siis mida iganes sa soovid, ma annan sulle; ja kui oleks vaja, ma kaitseksin sind oma vägedega; aga ma tean, et sa oled võimsam kui nemad kõik; ometi ükskõik, mida sa minult soovid, seda ma sulle annan.\n\n22 Nüüd, Ammon, olles tark, kuid tegemata kellelegi liiga, ütles Lamoonile: Kas sa võtad kuulda mu sõnu, kui ma räägin sulle, mis väega ma neid asju teen? Ja see on see, mida ma sinult soovin.\n\n23 Ja kuningas vastas temale ja ütles: Jah, ma usun kõiki sinu sõnu. Ja nõnda köideti ta osavusega.\n\n24 Ja Ammon hakkas temaga julgelt rääkima ja ütles temale: Kas sa usud, et Jumal on olemas?\n\n25 Ja ta vastas ja ütles temale: Ma ei tea, mida see tähendab.\n\n26 Ja siis Ammon ütles: Kas sa usud, et on olemas Suur Vaim?\n\n27 Ja ta ütles: Jah.\n\n28 Ja Ammon ütles: See on Jumal. Ja Ammon ütles temale taas: Kas sa usud, et see Suur Vaim, kes on Jumal, on loonud kõik asjad, mis on taevas ja maa peal?\n\n29 Ja ta ütles: Jah, ma usun, et ta on loonud kõik asjad, mis on maa peal, aga taevast ma ei tea midagi.\n\n30 Ja Ammon ütles temale: Taevas on koht, kus elab Jumal ja kõik tema pühad inglid.\n\n31 Ja kuningas Lamooni ütles: Kas see on maast kõrgemal?\n\n32 Ja Ammon ütles: Jah, ja ta vaatab alla kõikide inimlaste peale ja talle on teada kõik südame mõtted ja kavatsused; sest tema käega on nad kõik loodud algusest peale.\n\n33 Ja kuningas Lamooni ütles: Ma usun seda kõike, mis sa oled rääkinud. Kas Jumal on sind saatnud?\n\n34 Ammon ütles temale: Ma olen inimene; ja alguses loodi inimene Jumala kuju järgi ja tema Püha Vaim on kutsunud mind õpetama neid asju sellele rahvale, et neid võidaks tuua teadmisele sellest, mis on õige ja tõde;\n\n35 ja osa sellest Vaimust asub minus, mis annab mulle teadmist ja ka jõudu vastavalt minu usule ja soovidele, mis on Jumalas.\n\n36 Nüüd, kui Ammon oli öelnud need sõnad, alustas ta maailma loomisest ja samuti Aadama loomisest ja rääkis talle kõik asjad, mis puutuvad inimese langemisse, ja jutustas ning esitas temale rahva ülestähendused ja pühakirjad, mida prohvetid olid rääkinud kuni selle ajani välja, mil nende isa Lehhi Jeruusalemmast lahkus.\n\n37 Ja samuti jutustas ta neile (sest ta kõneles kuningale ja tema teenijatele) kõikidest nende isade rännakutest kõnnumaal ja kõikidest nälja ja januga seotud kannatustest ning nende raskustest ja nii edasi.\n\n38 Ja ta jutustas neile ka Laamani ja Lemueli ja Ismaeli poegade vastuhakkudest; jah, kõikidest nende vastuhakkudest jutustas ta neile; ja ta seletas neile kõiki ülestähendusi ja pühakirju sellest ajast peale, kui Lehhi lahkus Jeruusalemmast, kuni nüüdse ajani.\n\n39 Aga see ei ole veel kõik; sest ta selgitas neile lunastusplaani, mis on valmistatud maailma rajamisest peale, ja ta teatas neile ka Kristuse tulemisest ja kõigist Issanda töödest ta teatas neile.\n\n40 Ja sündis, et pärast seda, kui ta oli öelnud kõike seda ja selgitanud seda kuningale, kuningas uskus kõiki tema sõnu.\n\n41 Ja ta hakkas hüüdma Issanda poole, öeldes: Oo Issand, halasta vastavalt sinu külluslikule armule, mida sa oled osutanud Nefi rahvale, halasta ka minu ja minu rahva peale!\n\n42 Ja nüüd, kui ta oli seda öelnud, ta langes maha, nagu ta oleks surnud.\n\n43 Ja sündis, et ta teenijad võtsid ta ja kandsid ta tema naise juurde ja panid ta voodisse ning ta lamas, nagu oleks ta surnud, kaks päeva ja kaks ööd; ja tema naine ja tema pojad ja tema tütred leinasid teda laamanlaste kombe kohaselt, suuresti kurtes tema kaotamise pärast.\n\n", "alma 19": "[center][font_size=26]19. peatükk[/font_size][/center]\n\n[i]Lamooni võtab vastu igavikulise elu valguse ja näeb Lunastajat. Tema kodakond langeb unetardumusse ja mitmed näevad ingleid. Ammonit hoitakse imepäraselt. Ta ristib paljusid ja rajab nende seas kiriku. Ligikaudu 90 eKr.[/i]\n\n1 Ja sündis, et pärast kahte päeva ja kahte ööd olid nad valmis võtma tema keha ning asetama seda hauakambrisse, mille nad olid teinud oma surnute matmiseks.\n\n2 Nüüd, kuninganna, kuulnud Ammoni kuulsusest, seepärast ta saatis tema järele ja soovis, et ta tuleks tema juurde.\n\n3 Ja sündis, et Ammon tegi, nagu oli kästud, ja läks kuninganna juurde ja soovis teada, mida ta soovib, et ta peaks tegema.\n\n4 Ja ta ütles temale: Minu abikaasa teenijad on teatanud mulle, et sina oled püha Jumala prohvet ja et sinul on vägi teha palju vägevaid tegusid tema nimel;\n\n5 seepärast, kui see on nii, ma tahaksin, et sa läheksid ja vaataksid mu abikaasat, sest ta on lamanud oma voodis kaks päeva ja kaks ööd ja mõned ütlevad, et ta ei ole surnud; aga teised ütlevad, et ta on surnud ja et ta lehkab ja et teda tuleks panna hauakambrisse; aga mis minusse puutub, minu meelest ta ei lehka.\n\n6 Nüüd, see oli, mida Ammon soovis, sest ta teadis, et kuningas Lamooni oli Jumala väe all; ta teadis, et uskmatuse tumedat loori oldi ära heitmas tema meelelt ja valgus, mis valgustas tema meelt, mis oli Jumala hiilguse valgus, mis oli tema headuse imepärane valgus – jah, see valgus oli sisendanud niisugust rõõmu tema hinge, pimedusepilve hajudes, ja et tema hinges oli süüdatud igavikulise elu valgus, jah, ta teadis, et see oli vallanud tema loomuliku keha ja ta oli Jumalas ära viidud –\n\n7 seepärast, see, mis kuninganna soovis temalt, oli tema ainus soov. Seepärast, ta läks sisse, vaatama kuningat, nagu kuninganna oli temalt soovinud, ja ta nägi kuningat ja ta teadis, et ta ei olnud surnud.\n\n8 Ja ta ütles kuningannale: Ta ei ole surnud, vaid magab Jumalas, ja homme ta tõuseb taas üles; seepärast ärge matke teda.\n\n9 Ja Ammon ütles temale: Kas sa usud seda? Ja kuninganna vastas temale: Mul ei ole olnud mingit muud tunnistust kui sinu sõna ja meie teenijate sõna; ometi ma usun, et sünnib nii, nagu sa oled öelnud.\n\n10 Ja Ammon ütles temale: Õnnistatud oled sina oma äärmiselt suure usu pärast; ma ütlen sulle, naine – nii suurt usku ei ole olnud kogu Nefi rahva hulgas.\n\n11 Ja sündis, et ta valvas oma abikaasa voodi juures sellest ajast peale kuni Ammoni määratud ajani välja järgmisel päeval, mil ta üles tõusma pidi.\n\n12 Ja sündis, et ta tõusis üles vastavalt Ammoni sõnadele, ja kui ta tõusis, sirutas ta oma naisele käe ja ütles: Õnnistatud olgu Jumala nimi ja õnnistatud oled sina!\n\n13 Sest nii tõesti, kui sa elad, vaata, ma olen näinud oma Lunastajat; ja ta tuleb ja sünnib naisest ning ta lunastab kogu inimkonna, kes usuvad tema nimesse. Nüüd, kui ta oli öelnud need sõnad, paisus süda tema rinnas ja ta langes rõõmust taas maha ja ka kuninganna langes maha Vaimust vallatuna.\n\n14 Nüüd, Ammon, nähes, et Issanda Vaim sai vastavalt tema palvetele välja valatud laamanlastele, tema vendadele, kes olid põhjustanud nii palju leina nefilaste seas ehk kogu Jumala rahva seas oma süütegude ja oma pärimuste pärast, ta laskus põlvili ja hakkas palves ja tänus välja valama oma hinge Jumala ees selle eest, mida ta oli teinud tema vendade heaks, ja ka tema oli rõõmust vallatud ja nõnda langesid nad kõik kolm maha.\n\n15 Nüüd, kui kuninga teenijad nägid, et nad olid maha langenud, hakkasid ka nemad hüüdma Jumala poole, sest Issanda kartus oli vallanud ka neid; sest nad olid ju seisnud kuninga ees ja tunnistanud temale Ammoni suurest väest.\n\n16 Ja sündis, et nad kutsusid oma väes Issanda nime kuni selleni välja, et nad kõik langesid maha peale ühe laamanlasest naise, kelle nimi oli Abis, kes oli pöördunud Issandasse paljude aastate eest oma isa tähelepanuväärse nägemuse pärast –\n\n17 nõnda, olles olnud pöördunud Issandasse ja mitte kunagi sellest rääkinud, seepärast, kui ta nägi, et kõik Lamooni teenijad olid langenud maha ja ka tema emand, kuninganna, ja kuningas ja Ammon lamasid pikali maas, siis ta teadis, et see oli Jumala vägi; ja arvates, et andes rahvale teada, mis oli nende seas juhtunud, et nähes seda vaatepilti, paneb see võimalus neid uskuma Jumala väge, seepärast ta jooksis majast majja, teatades sellest rahvale.\n\n18 Ja nad hakkasid kogunema kuninga kotta. Ja sinna kogunes rahvahulk ja oma imestuseks nad nägid kuningat ja kuningannat ja nende teenijaid pikali maas lamavat ja nad kõik lamasid seal, nagu oleksid nad surnud; ja nad nägid ka Ammonit, ja vaata, tema oli nefilane.\n\n19 Ja nüüd, inimesed hakkasid isekeskis nurisema; mõned öeldes, et see on suur halb, mis on tabanud neid ehk kuningat ja tema koda seepärast, et ta on lubanud nefilasel jääda maale.\n\n20 Aga teised noomisid neid, öeldes: Kuningas on toonud selle halva oma koja peale, sest ta surmas oma teenijad, kes lasid karjad laiali ajada Seebuse vete juures.\n\n21 Ja neid noomisid ka need mehed, kes olid seisnud Seebuse vete juures ja laiali ajanud karjasid, mis kuulusid kuningale, sest nad olid vihased Ammoni peale nende vendade arvu pärast, keda ta oli tapnud Seebuse vete juures, kaitstes kuninga karju.\n\n22 Nüüd, üks nendest, kelle vend oli Ammoni mõõga läbi surma saanud, olles Ammoni peale äärmiselt vihane, tõmbas oma mõõga ja läks, et lasta sel langeda Ammoni peale, et ta tappa; ja kui ta tõstis mõõga, et teda lüüa, vaata, ta langes surnuna maha.\n\n23 Nüüd, me näeme, et Ammonit ei saanud tappa, sest Issand oli öelnud Moosiale, tema isale: Ma heidan temale armu ja talle sünnib vastavalt sinu usule – seepärast, Moosia usaldas ta Issanda hoolde.\n\n24 Ja sündis, et kui rahvahulk nägi, et see mees, kes Ammoni tapmiseks mõõga tõstis, oli surnult maha langenud, haaras neid kõiki hirm ja nad ei julgenud sirutada oma kätt, et puutuda teda või kedagi neist, kes maas lamasid, ja nad hakkasid isekeskis taas imestama, et mis võis küll olla selle suure väe põhjus või mida see kõik peaks tähendama.\n\n25 Ja sündis, et nende seas olid paljud, kes ütlesid, et Ammon on Suur Vaim, ja teised ütlesid, et Suur Vaim on ta saatnud;\n\n26 aga teised noomisid neid kõiki, öeldes, et ta on koletis, kelle nefilased on saatnud neid piinama.\n\n27 Ja olid mõned, kes ütlesid, et Suur Vaim saatis Ammoni neid vaevama nende süütegude pärast ja et see on Suur Vaim, kes on alati abistanud nefilasi, kes on alati vabastanud nad nende käest; ja nad ütlesid, et see on see Suur Vaim, kes on hävitanud nii palju nende vendi, laamanlasi.\n\n28 Ja nõnda hakkas tüli nende seas muutuma äärmiselt ägedaks. Ja ajal, mil nad nõnda tülitsesid, tuli see teenijanna, kes oli pannud rahva kokku kogunema, ja kui ta nägi seda tüli, mis oli rahvahulga seas, oli ta äärmiselt kurb, koguni pisarateni välja.\n\n29 Ja sündis, et ta läks ja võttis kuningannal käest kinni, et ehk ta saab tema maast üles tõsta; ja niipea, kui ta tema kätt puudutas, tõusis too püsti ja seisis omal jalal ning hüüdis valju häälega, öeldes: Oo õnnistatud Jeesus, kes on päästnud mind hirmsast põrgust! Oo õnnistatud Jumal, halasta selle rahva peale!\n\n30 Ja kui ta oli seda öelnud, surus ta oma käed kokku, olles täis rõõmu, rääkides palju sõnu, mida ei mõistetud; ja kui ta oli seda teinud, võttis ta kuningas Lamooni käe ja vaata, too tõusis ja seisis omal jalal.\n\n31 Ja nähes rahva keskel tüli, astus ta viivitamatult ette ja hakkas neid noomima ja õpetama neile sõnu, mida ta oli kuulnud Ammoni suust; ja kõik, kes tema sõnu kuulsid, uskusid ning pöördusid Issandasse.\n\n32 Ent nende seas oli palju neid, kes ei tahtnud tema sõnu kuulata, seepärast läksid need oma teed.\n\n33 Ja sündis, et kui Ammon tõusis, õpetas ka tema neid, ja nii tegid ka kõik Lamooni teenijad ning nad kõik kuulutasid rahvale sedasama – et nende südametes toimus muutus; et neil ei olnud enam soovi teha halba.\n\n34 Ja vaata, paljud kuulutasid rahvale, et nad olid näinud ingleid ja olid nendega vestelnud, ja nõnda olid nad jutustanud neile Jumala asjadest ja tema õigemeelsusest.\n\n35 Ja sündis, et paljud uskusid nende sõnu, ja kõik, kes uskusid, said ristitud ja nendest sai õigemeelne rahvas ning nad rajasid enda seas kiriku.\n\n36 Ja nõnda algas Issanda töö laamanlaste seas; nii hakkas Issand valama oma Vaimu nende peale ja me näeme, et tema käsi on sirutatud kõikidele inimestele, kes parandavad meelt ja usuvad tema nimesse.\n\n", "alma 20": "[center][font_size=26]20. peatükk[/font_size][/center]\n\n[i]Issand saadab Ammoni Midoonisse oma vangipandud vendi vabastama. Ammon ja Lamooni kohtavad Lamooni isa, kes on kuningas üle kogu maa. Ammon sunnib vana kuningat heaks kiitma tema vendade vabastamist. Ligikaudu 90 eKr.[/i]\n\n1 Ja sündis, et kui nad olid rajanud kiriku sellel maal, soovis kuningas Lamooni, et Ammon läheks koos temaga Nefi maale, et ta võiks näidata teda oma isale.\n\n2 Ja Ammonile tuli Issanda hääl, öeldes: Ära mine Nefi maale, sest vaata, kuningas tahab sinult elu võtta; aga mine Midooni maale, sest vaata, su vend Aaron ja ka Muloki ja Amma on vanglas.\n\n3 Nüüd, sündis, et kui Ammon oli seda kuulnud, ütles ta Lamoonile: Vaata, mu vend ja mu vennad on Midoonis vanglas ja ma lähen, et neid päästa.\n\n4 Nüüd, Lamooni ütles Ammonile: Ma tean, et Issanda jõul võid sa teha kõiki asju. Aga vaata, ma lähen sinuga Midooni maale, sest Midooni maa kuningas, kelle nimi on Antiomno, on minu sõber; seepärast lähen ma Midooni maale, et võiksin meelitada maa kuningat ja ta heidaks su vennad vanglast välja. Nüüd, Lamooni ütles temale: Kes sulle ütles, et su vennad on vanglas?\n\n5 Ja Ammon ütles temale: Mitte keegi muu ei ole rääkinud sellest mulle kui Jumal, ja tema ütles mulle – Mine ja vabasta oma vennad, sest nad on Midooni maal vanglas!\n\n6 Nüüd, kui Lamooni oli seda kuulnud, lasi ta oma teenijatel oma hobused ja kaarikud valmis panna.\n\n7 Ja ta ütles Ammonile: Tule, ma lähen koos sinuga Midooni maale ja seal ma palun kuningat, et ta heidaks sinu vennad vanglast välja.\n\n8 Ja sündis, et kui Ammon ja Lamooni olid teel sinna, nad kohtasid Lamooni isa, kes oli kogu maa kuningas.\n\n9 Ja vaata, Lamooni isa ütles temale: Miks sa ei tulnud pidustusele sel suurel päeval, kui ma korraldasin pidustuse oma poegadele ja oma rahvale?\n\n10 Ja ta samuti ütles: Kuhu sa lähed selle nefilasega, kes on üks valetaja lastest?\n\n11 Ja sündis, et Lamooni jutustas talle, kuhu ta läheb, sest ta kartis teda solvata.\n\n12 Ja ta samuti rääkis talle kogu põhjuse, miks ta viibis oma kuningriigis, nii et ta ei läinud oma isa juurde pidustusele, mis ta oli valmistanud.\n\n13 Ja nüüd, kui Lamooni oli jutustanud temale kõike seda, vaata, tema imestuseks sai isa tema peale vihaseks ja ütles: Lamooni, sa lähed vabastama neid nefilasi, kes on valetaja pojad. Vaata, ta röövis meie isasid, ja nüüd, ka tema lapsed on tulnud meie sekka, et nad võiksid oma kavaluse ja oma valedega meid petta, et nad võiksid taas meie vara röövida.\n\n14 Nüüd, Lamooni isa käskis teda, et ta surmaks Ammoni oma mõõgaga. Ja ta samuti käskis teda, et ta ei läheks Midooni maale, vaid et ta pöörduks koos temaga tagasi Ismaeli maale.\n\n15 Aga Lamooni ütles temale: Ma ei surma Ammonit ega tule ka Ismaeli maale, vaid ma lähen Midooni maale, et ma võiksin vabastada Ammoni vennad, sest ma tean, et nad on õiglased mehed ja tõelise Jumala pühad prohvetid.\n\n16 Nüüd, kui ta isa oli kuulnud neid sõnu, ta sai vihaseks tema peale ja tõmbas oma mõõga, et teda maha lüüa.\n\n17 Aga Ammon astus ette ja ütles temale: Vaata, sa ei tohi oma poega tappa; ometi oleks parem, et langeb tema kui sina, sest vaata, tema on parandanud meelt oma pattudest; aga kui sina peaksid praegusel hetkel oma vihas langema, siis sinu hinge ei saaks päästa.\n\n18 Ja taas, on otstarbekas, et sa seda ei tee, sest kui sa peaksid tapma oma poja, kes on süütu mees, hüüaks tema veri maast Issanda, tema Jumala poole sulle kättemaksu ja võib juhtuda, et sa kaotad oma hinge.\n\n19 Nüüd, kui Ammon oli öelnud temale need sõnad, ta vastas, öeldes: Ma tean, et kui ma surmaksin oma poja, ma valaksin süütut verd, sest see oled sina, kes on püüdnud teda hävitada.\n\n20 Ja ta sirutas välja oma käe, et Ammonit tappa. Aga Ammon pani tema löökidele vastu ja lõi ka tema kätt, nii et ta ei saanud seda kasutada.\n\n21 Nüüd, kui kuningas nägi, et Ammon võib ta tappa, hakkas ta Ammonit paluma, et ta jätaks ta ellu.\n\n22 Aga Ammon tõstis oma mõõga ja ütles temale: Vaata, ma ei löö sind ainult sel juhul, kui sa annad mulle lubaduse, et mu vennad heidetakse vanglast välja.\n\n23 Nüüd, kuningas, kartes, et ta võib kaotada oma elu, ütles: Kui sa heidad mulle armu, luban ma sulle, mida sa iganes küsid, kas või pool kuningriiki.\n\n24 Nüüd, kui Ammon nägi, et ta oli saanud mõjutada vana kuningat oma tahtmist mööda, ta ütles temale: Kui sa lubad, et mu vennad heidetakse vanglast välja ja ka et Lamoonile võib tema kuningriik alles jääda ja et sa ei ole tema peale enam pahane, vaid annad temale loa toimida tema soovide kohaselt, mida iganes ta mõtleb, siis ma heidan sulle armu; muidu ma löön su maha.\n\n25 Nüüd, kui Ammon oli öelnud need sõnad, hakkas kuningas rõõmustama oma elu pärast.\n\n26 Ja kui ta nägi, et Ammonil ei olnud mingit soovi teda hävitada, ja kui ta nägi ka seda, kui suur armastus tal on tema poja Lamooni vastu, oli ta äärmiselt hämmastunud ja ütles: Kuna kõik, mida sa oled soovinud, on see, et ma laseksin su vennad vabaks ja lubaksin, et mu poeg Lamooni võiks säilitada oma kuningriigi, vaata, siis ma luban sulle, et mu poeg võib säilitada oma kuningriigi nüüdsest ajast peale ja alatiseks ning ma ei valitse enam tema üle –\n\n27 ja ma luban sinule ka seda, et sinu vennad heidetakse vanglast välja ja sina ja su vennad võivad tulla minu juurde mu kuningriigis, sest ma soovin nii väga sind näha. Sest kuningas oli väga hämmastunud sõnadest, mida ta oli rääkinud, ja ka sõnadest, mida ta poeg Lamooni oli rääkinud; seepärast ta soovis sellest õppida.\n\n28 Ja sündis, et Ammon ja Lamooni jätkasid oma teekonda Midooni maale. Ja Lamooni leidis poolehoidu maa kuninga silmis; seepärast toodi Ammoni vennad vanglast välja.\n\n29 Ja kui Ammon neid kohtas, oli ta äärmiselt kurb, sest vaata, nad olid alasti ja nende nahk oli äärmiselt hõõrdunud, kuna nad olid olnud kinni seotud tugevate köitega. Ja samuti olid nad kannatanud nälga, janu ja kõiksugu vaeva; ometi olid nad kõikides oma kannatustes kannatlikud.\n\n30 Ja juhtus nõnda, et neile sai osaks langeda paadunuma ja kangekaelsema rahva kätte; seepärast ei tahtnud need nende sõnu kuulda võtta ja nad ajasid nad välja ja lõid neid ning ajasid neid majast majja ja ühest kohast teise kuni selleni välja, et nad tulid Midooni maale; ja seal nad võeti kinni ja heideti vanglasse ning seoti tugevate köitega kinni ja hoiti vanglas palju päevi, ja Lamooni ja Ammon vabastasid nad.\n\n", "alma 21": "Aruanne Aaroni ja Muloki ning nende vendade jutlustamisest laamanlaste keskel.\n\nHõlmab peatükid 21–26 (kaasa arvatud).\n\n[center][font_size=26]21. peatükk[/font_size][/center]\n\n[i]Aaron õpetab amalekkidele Kristusest ja tema lepitusest. Aaron ja tema vennad pannakse Midoonis vangi. Pärast nende vabastamist õpetavad nad palvemajades ja pööravad paljusid usule. Lamooni annab Ismaeli maal rahvale usuvabaduse. Ligikaudu 90–77 eKr.[/i]\n\n1 Nüüd, kui Ammon ja ta vennad läksid üksteisest lahku laamanlaste maa piiridel, vaata, Aaron asus teele maa poole, mida laamanlased kutsusid Jeruusalemmaks, kutsudes seda oma isade sünnimaa järgi, ja see asus kaugel, ühinedes Mormoni piiridega.\n\n2 Nüüd, laamanlased ja amalekid ning Amuloni rahvas olid ehitanud suure linna, mida kutsuti Jeruusalemmaks.\n\n3 Nüüd, laamanlased olid ise küllalt paadunud, aga amalekid ja amulonlased olid veelgi paadunumad; seepärast ajendasid nad laamanlasi südant kõvaks muutma, et nad kasvaksid tugevamaks pahelisuses ja oma jäledustes.\n\n4 Ja sündis, et Aaron jõudis Jeruusalemma linna ja hakkas jutlustama kõigepealt amalekkidele. Ja ta hakkas jutlustama neile nende palvemajades, sest nad olid ehitanud palvemaju nehorite korra järgi, sest paljud amalekid ja amulonlased olid nehorite korra järgi.\n\n5 Seepärast, kui Aaron sisenes ühte nende palvemajasse, et jutlustada rahvale, ja kui ta rääkis neile, vaata, tõusis üks amalek ja hakkas temaga vaidlema, öeldes: Mis see on, mida sa oled tunnistanud? Kas sina oled näinud inglit? Miks ei ilmu inglid meile? Vaata, kas see rahvas ei ole sama hea kui sinu rahvas?\n\n6 Sa ütled veel, et kui me meelt ei paranda, me hukkume. Kuidas sa tead meie südame mõtteid ja kavatsusi? Kuidas sa tead, et meil on põhjust teha meeleparandust? Kuidas sa tead, et me ei ole õigemeelne rahvas? Vaata, me oleme ehitanud pühamuid ja me koguneme kokku, et kummardada Jumalat. Me usume, et Jumal päästab kõik inimesed.\n\n7 Nüüd, Aaron ütles temale: Kas sa usud, et Jumala Poeg tuleb lunastama inimkonda nende pattudest?\n\n8 Ja mees ütles temale: Me ei usu, et sina tead midagi sellist. Me ei usu neid rumalaid pärimusi. Me ei usu, et sa tead tulevastest asjadest, ega usu, et sinu isad ja ka meie isad teadsid nendest asjadest, mida nad rääkisid, sellest, mis on tulemas.\n\n9 Nüüd, Aaron hakkas selgitama neile pühakirju Kristuse tulemisest ja ka surnute ülestõusmisest ja et inimkonnal ei saa olla mingit lunastust muidu kui Kristuse surma ja kannatuste ning tema vere lepituse kaudu.\n\n10 Ja sündis, et kui ta hakkas seda neile selgitama, vihastasid nad tema peale ja hakkasid teda pilkama ja nad ei tahtnud kuulda sõnu, mida ta rääkis.\n\n11 Seepärast, kui ta nägi, et nad ei taha ta sõnu kuulda, lahkus ta nende palvemajast ja läks külla, mida kutsuti Ani-Antiks, ja seal ta leidis Muloki nendele sõna jutlustamas ja samuti Amma ja tema vennad. Ja nad vaidlesid paljudega sõna üle.\n\n12 Ja sündis, et nad nägid, et rahvas teeb oma südame kõvaks, seepärast lahkusid nad ja tulid Midooni maale. Ja nad jutlustasid sõna paljudele ja vähesed uskusid neid sõnu, mida nad õpetasid.\n\n13 Ometi Aaron ja teatud arv tema vendi võeti kinni ja heideti vanglasse ja ülejäänud põgenesid Midooni maalt ümberkaudsetele aladele.\n\n14 Ja need, kes olid vanglasse heidetud, kannatasid palju, ja nad päästeti Lamooni ja Ammoni käega ja neid toideti ja riietati.\n\n15 Ja nad läksid taas sõna kuulutama, ja nõnda nad vabastati esimesel korral vanglast ja nõnda nad olid kannatanud.\n\n16 Ja nad läksid, kuhu iganes Issanda Vaim neid juhtis, jutlustades Jumala sõna igas amalekkide palvemajas või igas laamanlaste koguduses, kuhu neid sisse lubati.\n\n17 Ja sündis, et Issand hakkas neid õnnistama, nii et nad tõid paljusid tõe tundmisele; jah, nad veensid paljusid jätma oma patud ja oma isade pärimused, mis ei olnud õiged.\n\n18 Ja sündis, et Ammon ja Lamooni pöördusid Midooni maalt Ismaeli maale, mis oli nende pärandmaa.\n\n19 Ja kuningas Lamooni ei lubanud, et Ammon teda teeniks või oleks tema teenijaks.\n\n20 Vaid ta lasi Ismaeli maale ehitada palvemaju ja lasi oma rahval ehk inimestel, kes olid tema valitsemise all, kokku koguneda.\n\n21 Ja ta rõõmustas nende üle ja ta õpetas neile mitmeid asju. Ja ta kuulutas neile ka, et nad on rahvas, kes kuulub tema valitsemise alla ja et nad on vaba rahvas, et nad on vabad kuninga, tema isa rõhumisest; sest ta isa oli andnud talle õiguse, et ta võiks valitseda inimeste üle, kes on Ismaeli maal ja kogu maal ümberringi.\n\n22 Ja ta kuulutas ka nendele, et neil on vabadus kummardada Issandat, oma Jumalat, vastavalt oma soovidele, kus iganes nad on, kui see on maal, mis on kuningas Lamooni valitsemise all.\n\n23 Ja Ammon jutlustas kuningas Lamooni rahvale; ja sündis, et ta õpetas neile kõiki asju sellest, mis puutub õigemeelsusesse. Ja ta õhutas neid iga päev kogu usinusega ja nad pöörasid tähelepanu tema sõnale ning nad pidasid innukalt kinni Jumala käskudest.\n\n", "alma 22": "[center][font_size=26]22. peatükk[/font_size][/center]\n\n[i]Aaron õpetab Lamooni isale loomisest, Aadama langemisest ja Kristuse lunastusplaanist. Kuningas ja kogu tema kodakond pööratakse usule. Selgitatakse maade jagamist nefilaste ja laamanlaste vahel. Ligikaudu 90–77 eKr.[/i]\n\n1 Nüüd, kui Ammon nõnda pidevalt Lamooni rahvast õpetas, pöördume me Aaroni ja tema vendade aruande juurde; sest pärast tema lahkumist Midooni maalt juhtis Vaim ta Nefi maale, koguni kuninga kotta, kes valitses kogu maad peale Ismaeli maa; ja ta oli Lamooni isa.\n\n2 Ja sündis, et ta läks koos oma vendadega tema juurde kuninga paleesse ja kummardas kuninga ees ning ütles temale: Vaata, oo kuningas, me oleme Ammoni vennad, keda sa oled vanglast vabastanud.\n\n3 Ja nüüd, oo kuningas, kui sa jätad meid ellu, oleme me sinu teenijad. Ja kuningas ütles neile: Tõuske, sest ma kingin teile teie elu ja ma ei lase teil olla minu teenijad, vaid ma nõuan, et te juhendaksite mind; sest mu meel on olnud natuke rahutu sinu venna Ammoni suuremeelsuse ja sõnade õilsuse pärast ja ma soovin teada põhjust, miks ta ei ole Midoonist üles tulnud koos sinuga.\n\n4 Ja Aaron ütles kuningale: Vaata, Issanda Vaim on kutsunud teda teist teed; ta on läinud Ismaeli maale Lamooni rahvast õpetama.\n\n5 Nüüd, kuningas ütles neile: Mis see on, mis te olete öelnud Issanda Vaimu kohta? Vaata, see on see, mis teeb mulle muret.\n\n6 Ja veel, mida see tähendab, mis Ammon ütles – Kui sa meelt parandad, saad sa päästetud; aga kui sa ei paranda meelt, heidetakse sind viimsel päeval kõrvale.\n\n7 Ja Aaron vastas temale ja ütles temale: Kas sa usud, et Jumal on olemas? Ja kuningas vastas: Ma tean, et amalekid ütlevad, et Jumal on olemas, ja ma olen andnud neile loa ehitada pühamuid, et nad võiksid kokku tulla ja kummardada teda. Ja kui sa nüüd ütled, et Jumal on olemas, siis vaata, ma usun.\n\n8 Ja nüüd, kui Aaron kuulis seda, hakkas tema süda rõõmustama ja ta ütles: Vaata, nii tõesti, kui sa elad, oo kuningas, on Jumal olemas.\n\n9 Ja kuningas ütles: Kas Jumal on see Suur Vaim, kes tõi meie isad välja Jeruusalemma maalt?\n\n10 Ja Aaron ütles temale: Jah, tema on see Suur Vaim ja ta lõi kõik asjad nii taevas kui ka maa peal. Kas sa usud seda?\n\n11 Ja ta ütles: Jah, ma usun, et Suur Vaim lõi kõik asjad, ja ma soovin, et sa jutustaksid mulle sellest kõigest ja ma usun sinu sõnu.\n\n12 Ja sündis, et kui Aaron nägi, et kuningas usub ta sõnu, alustas ta Aadama loomisest, lugedes kuningale pühakirju – kuidas Jumal lõi inimese oma näo järgi ja et Jumal andis temale käsud ja et inimene langes üleastumise pärast.\n\n13 Ja Aaron selgitas temale pühakirju Aadama loomisest alates, seletades temale inimese langemisest ja tema lihalikust seisundist ja ka lunastusplaanist, mis on valmistatud maailma rajamisest peale Kristuse kaudu kõigile, kes iganes usuvad tema nimesse.\n\n14 Ja kuna inimene oli langenud, ei võinud ta enam teenida endale ise mingit tasu, aga Kristuse kannatused ja surm lepitavad tema patud usu ja meeleparanduse läbi ja nii edasi; ja et ta murrab surma köidikud, nii et haual ei ole võitu ja surma astel neelatakse alla hiilguse lootuses; ja Aaron selgitas kõiki neid asju kuningale.\n\n15 Ja sündis, et pärast seda, kui Aaron oli neid asju temale selgitanud, ütles kuningas: Mida ma peaksin tegema, et saada seda igavest elu, millest sa oled rääkinud? Jah, mida ma pean tegema, et olla Jumalast sündinud, et see paheline vaim mu rinnast välja juuritaks ning ma saaksin tema Vaimu, et ma täituksin rõõmuga, et mind ei heidetaks viimsel päeval kõrvale? Vaata, ütles ta, ma annan ära kõik, mis mul on; jah, ma loobun oma kuningriigist, et ma võiksin saada selle suure rõõmu osaliseks.\n\n16 Aga Aaron ütles temale: Kui sa seda soovid, kui sa kummardad maani Jumala ees; jah, kui sa parandad meelt kõigist oma pattudest ja kummardad maani Jumala ees ning hüüad usus tema nime, uskudes, et sa saad, siis saad sa selle lootuse, mida sa soovid.\n\n17 Ja sündis, et kui Aaron oli öelnud need sõnad, laskus kuningas põlvili Issanda ette; jah, ta heitis koguni pikali maha ja hüüdis vägevalt, öeldes:\n\n18 Oo Jumal, Aaron on rääkinud mulle, et Jumal on olemas; ja kui Jumal on olemas ja kui sina oled Jumal, siis ilmuta end minule ja ma loobun kõikidest oma pattudest, et sind tunda, ja et mind äratataks surnuist ja päästetaks viimsel päeval. Ja nüüd, kui kuningas oli öelnud need sõnad, oli ta nagu surmast tabatud.\n\n19 Ja sündis, et ta teenijad jooksid ja jutustasid kuningannale kõik, mis kuningaga oli juhtunud. Ja ta tuli kuninga juurde ja kui ta nägi teda lamavat nagu surnu ja ka Aaronit ja tema vendi seal seismas, otsekui oleksid nad süüdi kuninga kokkuvarisemises, sai ta nende peale vihaseks ja käskis, et ta teenijad ehk kuninga teenijad võtaksid nad kinni ja surmaksid nad.\n\n20 Nüüd, teenijad olid näinud, miks kuningas kokku varises, seepärast ei julgenud nad oma käsi Aaroni ega tema vendade külge panna ja nad palusid kuningannat, öeldes: Miks sa käsid meil need mehed tappa, kui vaata, üks neist on vägevam kui meie kõik? Seepärast me langeme nende ees.\n\n21 Nüüd, kui kuninganna nägi teenijate hirmu, hakkas ka tema äärmiselt kartma, et temaga juhtub midagi halba. Ja ta käskis oma teenijaid, et nad läheksid ja kutsuksid kokku rahvast, et need võiksid Aaroni ja tema vennad tappa.\n\n22 Nüüd, kui Aaron nägi kuninganna meelekindlust, teades rahva kõvasüdamelisust, ta kartis, et rahvahulk koguneb ning tekib suur tüli ja rahutus nende keskel; seepärast sirutas ta välja oma käe ja tõstis kuninga maast üles ja ütles temale: Seisa! Ja ta seisis omal jalal, olles saanud tagasi oma jõu.\n\n23 Nüüd, see toimus kuninganna ja paljude teenijate juuresolekul. Ja kui nad seda nägid, imestasid nad väga ja hakkasid kartma. Ja kuningas astus ette ning hakkas neile kuulutama. Ja ta kuulutas neile, nii et kogu ta kodakond pöördus Issandasse.\n\n24 Nüüd, suur rahvahulk oli kogunenud kuninganna käsu peale ja nende seas algas suur nurisemine Aaroni ja tema vendade pärast.\n\n25 Aga kuningas astus nende ette ja juhendas neid. Ja nad rahunesid Aaroni ja nende suhtes, kes olid koos temaga.\n\n26 Ja sündis, et kui kuningas nägi, et rahvas oli rahunenud, lasi ta Aaronil ja tema vendadel rahvahulga keskel ette astuda ja neile sõna jutlustada.\n\n27 Ja sündis, et kuningas saatis läkituse üle kogu maa kogu oma rahva sekka, kes oli tema maal, kes olid kõikidel ümberkaudsetel aladel, mis laiusid kuni mereni välja ida pool ja lääne pool ja mis olid eraldatud Sarahemla maast ühe kitsa kõnnumaa ribaga, mis ulatus idas olevast merest kuni läänes oleva mereni välja ja ümberringi mööda merekaldajoont ja kõnnumaa piire, mis oli põhjas Sarahemla maa juures, läbi Manti piiride Siidoni jõe allikate juures, mis voolas idast läände – ja nõnda olid laamanlased ja nefilased eraldatud.\n\n28 Nüüd, laisem osa laamanlastest elas kõnnumaal telkides; ja nad olid levinud Nefi maal üle läänepoolse kõnnumaa; jah, ja samuti lääne pool Sarahemla maad mereäärsetel piirimaadel ja läänes Nefi maal, oma isade esimeses pärisosa paigas, ja piirnedes nõnda mereäärega.\n\n29 Ja palju laamanlasi oli ka idas mere kaldal, kuhu nefilased olid nad ajanud. Ja nõnda olid nefilased laamanlastest peaaegu ümber piiratud; ometi olid nefilased võtnud oma valdusse kõik maa põhjapoolsed osad, mis piirnesid kõnnumaaga Siidoni jõe allikatel idast läände kogu kõnnumaapoolsel küljel, jõudes põhja suunas koguni maale, millele nad andsid nimeks Külluslik.\n\n30 Ja see piirnes maaga, millele nad andsid nimeks Laastamine, sest see oli nii kaugel põhjas, et ulatus maani, mis oli olnud rahvastatud ja hävitatud, kelle luudest me oleme rääkinud, mille avastas Sarahemla rahvas, mis oli nende esimene maabumispaik.\n\n31 Ja sealt nad tulid kõnnumaa lõunaossa. Nõnda anti põhjapoolsele maale nimeks Laastamine ja lõunapoolsele maale Külluslik, sest see oli kõnnumaa, mis oli täis kõiksugu erinevaid metsloomi, kellest osa oli tulnud põhjapoolselt maalt toitu otsima.\n\n32 Ja nüüd, nefilase jaoks kujutas see vaid pooleteisepäevast teekonda, et jõuda mööda Küllusliku ja Laastamise vahelist piiri idapoolsest läänepoolse mereni; ja nõnda olid Nefi maa ja Sarahemla maa veest peaaegu ümbritsetud ja põhjapoolse maa ja lõunapoolse maa vahele jäi vaid väike maariba.\n\n33 Ja sündis, et nefilased asustasid Küllusliku maa koguni idapoolsest kuni läänepoolse mereni välja, ja nõnda olid nefilased oma tarkuses valvurite ja sõjaväega seadnud tõkke lõunasse jäävatele laamanlastele, et nad ei saaks enam valdusi põhjas, et nad ei saaks levida põhjapoolsele maale.\n\n34 Seepärast ei saanud laamanlased enam valdusi juurde mujal kui Nefi maal ja seda ümbritseval kõnnumaal. See oli nefilaste tarkus – kuna laamanlased olid nende vaenlased, siis nad ei lasknud neil ennast vaevata igast küljest; ja et neil samuti oleks üks maa, kuhu nad võiksid põgeneda vastavalt oma soovidele.\n\n35 Ja nüüd, mina, kui ma olen seda öelnud, pöördun taas aruande juurde Ammonist ja Aaronist, Omnerist ja Himnist ja nende vendadest.\n\n", "alma 23": "[center][font_size=26]23. peatükk[/font_size][/center]\n\n[i]Kuulutatakse välja usuvabadus. Laamanlased kokku seitsmel maal ja linnas pööratakse usule. Nad kutsuvad end anti-nefi-lehhilasteks ja nad vabastatakse needusest. Amalekid ja amulonlased hülgavad tõe. Ligikaudu 90–77 eKr.[/i]\n\n1 Vaata, nüüd, sündis, et laamanlaste kuningas saatis läkituse kogu oma rahva sekka, et nad ei paneks oma käsi Ammoni või Aaroni või Omneri või Himni ega ka nende vendade külge, kes kavatsevad minna ja jutlustada Jumala sõna, ükskõik kus kohas nad ka ei oleks igas nende maa osas.\n\n2 Jah, ta saatis nende sekka määruse, et nad ei paneks oma kätt nende külge, et neid kinni siduda või neid vanglasse heita; ega sülitaks nende peale ega lööks neid ega ajaks neid välja nende palvemajadest ega annaks neile rooska; ka ei tohi nad neid kividega visata, vaid et neil oleks vaba pääs nende majadesse ja samuti nende templitesse ja nende pühamutesse.\n\n3 Ja nõnda nad võisid käia ringi ja jutlustada sõna oma soovi kohaselt, sest kuningas oli pöördunud Issandasse ja kogu tema kodakond, seepärast saatis ta oma läkituse üle kogu maa oma rahvale, et Jumala sõnal ei oleks mingit takistust, vaid et see võiks levida üle terve maa, et tema rahvas võiks olla veendunud oma isade pahelistes pärimustes ja et nad oleksid veendunud, et nad on kõik vennad ja et nad ei peaks mõrvama ega rüüstama ega varastama ega abielu rikkuma ega midagi pahelist tegema.\n\n4 Ja nüüd, sündis, et kui kuningas oli saatnud selle läkituse, läksid Aaron ja tema vennad linnast linna ja ühest jumalakummardamise kojast teise, rajades kirikuid ja pühitsedes preestreid ja õpetajaid üle kogu maa jutlustama laamanlaste seas ja õpetama nende keskel Jumala sõna; ja nõnda hakkasid nad saavutama suurt edu.\n\n5 Ja tuhanded toodi Issanda tundmisele, jah, tuhanded pandi uskuma nefilaste pärimusi ja neile õpetati ülestähendusi ja prohvetlikke kuulutusi, mida on antud käest kätte kuni praeguse ajani välja.\n\n6 Ja nii tõesti, kui Issand elab, nii tõesti kõik, kes uskusid, ehk kõik, kes toodi tõe tundmisele Ammoni ja tema vendade jutlustamise kaudu vastavalt ilmutuse ja prohvetliku kuulutamise vaimule ja Jumala väele, mis tegi nendes imesid – jah, ma ütlen teile, et nii tõesti, kui Issand elab, mitte ükski neist laamanlastest, kes uskusid nende jutlustamist ja pöördusid Issandasse, ei langenud kunagi ära.\n\n7 Sest nendest sai õigemeelne rahvas; nad panid oma vastuhaku relvad maha, nii et nad ei sõdinud enam Jumala vastu ega ka ühegi oma venna vastu.\n\n8 Nüüd, nemad on need, kes pöördusid Issandasse:\n\n9 laamanlaste rahvas, kes oli Ismaeli maal;\n\n10 ja samuti laamanlaste rahvas, kes oli Midooni maal;\n\n11 ja samuti laamanlaste rahvas, kes oli Nefi linnas;\n\n12 ja ka laamanlaste rahvas, kes oli Siilomi maal ja kes oli Semloni maal ja Lemueli linnas ja Simnilomi linnas.\n\n13 Ja need on Issandasse pöördunud laamanlaste linnade nimed; ja need on need, kes panid maha oma vastuhaku relvad; jah, kõik oma sõjariistad, ja nad olid kõik laamanlased.\n\n14 Ja amalekid, peale ühe, ei pöördunud usule; ka mitte ükski amulonlane; vaid nad tegid oma südame ja ka laamanlaste südamed kõvaks selles maa osas, kus iganes nad elasid; jah, ja kõikides nende külades ja kõikides nende linnades.\n\n15 Seepärast, me oleme nimetanud kõik laamanlaste linnad, kus nad meelt parandasid ja jõudsid tõe tundmisele ning usule pöördusid.\n\n16 Ja nüüd, sündis, et kuningas ja need, kes olid usule pöördunud, soovisid, et neil oleks nimi, et seeläbi võiks neid nende vendadest eristada; seepärast pidas kuningas nõu Aaroniga ja paljude nende preestritega selle nime suhtes, mille nad enda peale võtaksid, et neid võiks eristada.\n\n17 Ja sündis, et nad nimetasid end anti-nefi-lehhilasteks ja neid kutsuti selle nimega ega kutsutud enam laamanlasteks.\n\n18 Ja nendest sai väga töökas rahvas; jah, ja nad olid sõbralikud nefilaste vastu; seepärast, nad astusid nendega ühendusse ja Jumala needus ei saatnud neid enam.\n\n", "alma 24": "[center][font_size=26]24. peatükk[/font_size][/center]\n\n[i]Laamanlased lähevad Jumala rahva vastu. Anti-nefi-lehhilased rõõmustavad Kristuse üle ja inglid külastavad neid. Nad eelistavad pigem surra kui end kaitsta. Üha enam laamanlasi pööratakse usule. Ligikaudu 90–77 eKr.[/i]\n\n1 Ja sündis, et amalekid ja amulonlased ärgitasid amalekke ja amulonlasi ja laamanlasi, kes olid Amuloni maal ja ka Heelami maal ja kes olid Jeruusalemma maal ja lühidalt, kogu maal ümberringi, kes ei olnud usule pöördunud ega olnud võtnud endile anti-nefi-lehhilase nime, vihale oma vendade vastu.\n\n2 Ja nende viha nende vastu muutus äärmiselt ägedaks kuni selleni välja, et nad hakkasid vastu oma kuningale, kuni selleni välja, et nad ei tahtnud, et ta oleks nende kuningas; seepärast, nad haarasid relvad anti-nefi-lehhi rahva vastu.\n\n3 Nüüd, kuningas andis kuningriigi üle oma pojale ja pani talle nimeks Anti-Nefi-Lehhi.\n\n4 Ja kuningas suri samal aastal, kui laamanlased hakkasid tegema ettevalmistusi sõjaks Jumala rahva vastu.\n\n5 Nüüd, kui Ammon ja tema vennad ja kõik need, kes olid temaga üles tulnud, nägid laamanlaste ettevalmistusi oma vendade hävitamiseks, tulid nad Midjani maale ja Ammon kohtas seal kõiki oma vendi; ja sealt nad tulid Ismaeli maale, et Lamooni ja ka tema venna Anti-Nefi-Lehhiga nõu pidada, mida nad peaksid tegema, et kaitsta end laamanlaste vastu.\n\n6 Nüüd, kogu rahva seas, kes oli pöördunud Issandasse, ei olnud ühtegi hinge, kes oleks tahtnud haarata relvi oma vendade vastu; ei, nad ei tahtnud tõepoolest teha mingeid ettevalmistusi sõjaks; jah, ja ka nende kuningas käskis, et nad seda ei teeks.\n\n7 Nüüd, need on sõnad, mis ta ütles rahvale selle kohta: Ma tänan oma Jumalat, minu armas rahvas, et meie suur Jumal on oma headuses saatnud need meie vennad, nefilased, meie juurde jutlustama meile ja veenma meid meie paheliste isade pärimustes.\n\n8 Ja vaata, ma tänan oma suurt Jumalat, et ta on andnud meile osa oma Vaimust meie südamete pehmendamiseks, et me oleme hakanud ühendust pidama nende vendade, nefilastega.\n\n9 Ja vaata, ma tänan ka oma Jumalat, et alustatud ühenduse kaudu me oleme veendunud oma pattudes ja paljudes mõrvades, mida me oleme teinud.\n\n10 Ja ma tänan ka oma Jumalat, jah, oma suurt Jumalat, et ta on andnud meile võimaluse parandada meelt nendest asjadest ja samuti, et ta on andestanud meile need meie rohked patud ja mõrvad, mida me oleme teinud, ja on ära võtnud süü meie südamelt oma Poja teenete läbi.\n\n11 Ja nüüd, vaata, mu vennad, kuna kõik, mida me oleme võinud teha (kuna me olime kogu inimkonnast kõige kadunumad), on see, et me oleme parandanud meelt kõikidest oma pattudest ja paljudest mõrvadest, mida me oleme teinud, ja oleme saanud Jumala need meie südametelt ära võtma, sest see oli kõik, mida me saime teha, et Jumala ees piisavalt meelt parandada, et ta võtaks ära meie pleki –\n\n12 nüüd, mu kõige armsamad vennad, kuna Jumal on meie plekid ära võtnud ja meie mõõgad on muutunud säravaks, siis ärgem määrigem enam oma mõõku oma vendade verega.\n\n13 Vaata, ma ütlen teile: Ei, hoidkem oma mõõgad puhtad, et need ei oleks määrdunud meie vendade verega, sest kui me määrime oma mõõgad taas, ei saa neid võib-olla enam pesta säravaks meie suure Jumala Poja verega, mis valatakse meie pattude lepituseks.\n\n14 Ja suur Jumal on halastanud meie peale ja on andnud sellest meile teada, et me ei hukkuks; jah, ja ta on andnud meile sellest teada juba eelnevalt, sest ta armastab ühtmoodi nii meie hingi kui ka meie lapsi; seepärast, ta külastab meid oma halastuses oma inglite kaudu, et päästmisplaan antaks ühtemoodi teada nii meile kui ka tulevastele põlvkondadele.\n\n15 Oo, kui halastav on meie Jumal! Ja nüüd, vaata, kuna me oleme teinud kõik, mis suutsime, et me plekid meilt eemaldataks ja meie mõõgad tehtaks säravaks; siis peitkem need ära, et need püsiksid säravatena tunnistuseks meie Jumalale viimsel päeval ehk päeval, mil meid viiakse seisma tema ette kohtumõistmiseks, et me ei ole määrinud oma mõõku oma vendade veres sellest ajast peale, kui ta on andnud meile oma sõna ja on meid seeläbi puhtaks teinud.\n\n16 Ja nüüd, mu vennad, kui meie vennad püüavad meid hävitada, vaata, peidame ära oma mõõgad, jah, nimelt matame need sügavale maasse, et need püsiksid säravana tunnistuseks viimsel päeval, et me ei ole neid kunagi kasutanud, ja kui meie vennad meid hävitavad, vaata, me läheme oma Jumala juurde ja saame päästetud.\n\n17 Ja nüüd, sündis, et kui kuningas oli need sõnad lõpetanud ja kõik rahvas oli koos, võtsid nad oma mõõgad ja kõik relvad, mida oli kasutatud inimese vere valamiseks, ja nad matsid need sügavale maasse.\n\n18 Ja seda nad tegid, kuna see oli nende silmis tunnistuseks Jumalale ja ka inimestele, et nad ei kasuta enam kunagi relvi inimese vere valamiseks; ja seda nad tegid tõendades ja sõlmides Jumalaga lepingu, et nad pigem annavad oma elu, kui valavad oma vendade verd; ja nad pigem annavad vendadele, kui võtavad neilt ära; ja nad pigem näevad tublisti vaeva omaenda kätega, kui veedavad oma päevad laiseldes.\n\n19 Ja nõnda me näeme, et kui need laamanlased said toodud usule ja tõe tundmisele, olid nad kindlad ja valmis pigem kannatama koguni surmani välja, kui tegema pattu; ja nõnda me näeme, et nad matsid oma rahurelvad ehk nad matsid sõjariistad, et oleks rahu.\n\n20 Ja sündis, et nende vennad, laamanlased, tegid ettevalmistusi sõjaks ja tulid Nefi maale eesmärgiga kuningas hävitada ja panna tema asemele keegi teine ning hävitada maalt anti-nefi-lehhi rahvas.\n\n21 Nüüd, kui rahvas nägi neid neile vastu tulemas, läksid nad välja, et neid kohata, ja nad heitsid end nende ette maha ja hakkasid hüüdma Issanda nime; ja nõnda olid nad sellises olekus, kui laamanlased neid ründasid ja neid mõõgaga tapma hakkasid.\n\n22 Ja nõnda, mingit vastupanu kohtamata, surmasid nad nendest üks tuhat ja viis ning me teame, et nad on õnnistatud, sest nad on läinud elama koos oma Jumalaga.\n\n23 Nüüd, kui laamanlased nägid, et nende vennad ei põgene mõõga eest ega põika selle eest ei paremale ega vasakule, vaid et nad lamavad maas ja hukkuvad ning ülistavad Jumalat koguni mõõga läbi hukkudes –\n\n24 nüüd, kui laamanlased seda nägid, lõpetasid nad nende tapmise, ja oli palju neid, kelle südamed olid paisunud kaastundest nende vendade vastu, kes olid langenud mõõga all, sest nad parandasid meelt sellest, mis nad olid teinud.\n\n25 Ja sündis, et nad viskasid maha oma sõjariistad ja ei tahtnud neid enam kätte võtta, sest nad olid saanud kõrvetada oma mõrvade pärast, mida nad olid korda saatnud, ja nad heitsid maha just nagu nende vennad, lootes nende halastusele, kelle käed olid tõstetud, et neid tappa.\n\n26 Ja sündis, et sel päeval ühines Jumala rahvaga rohkem inimesi, kui oli tapetud; ja need, kes olid tapetud, olid õigemeelsed inimesed, seepärast pole meil põhjust kahelda, et nad said päästetud.\n\n27 Ja mitte ühtegi pahelist inimest ei olnud tapetud nende seas; aga rohkem kui tuhat oli toodud tõe tundmisele; nõnda me näeme, et Issand tegutseb mitmeti oma rahva päästmiseks.\n\n28 Nüüd, suurem osa neist laamanlastest, kes surmasid nii palju oma vendi, olid amalekid ja amulonlased, kelledest kõige suurem osa oli nehorite korra järgi.\n\n29 Nüüd, nende seas, kes ühinesid Issanda rahvaga, ei olnud ühtegi amalekki või amulonlast või kes kuulus Nehori korda, vaid nad olid Laamani ja Lemueli otsesed järglased.\n\n30 Ja nõnda võime me selgelt vahet teha, et kui Jumala Vaim on kord rahvast valgustanud ja neil on olnud suured teadmised sellest, mis puutub õigemeelsusesse, ning on seejärel langenud pattu ja üleastumisse, siis nad muutuvad veelgi paadunumaks ja nõnda on nende olukord halvem, kui oleks olnud siis, kui nad ei oleks neid asju kunagi teadnud.\n\n", "alma 25": "[center][font_size=26]25. peatükk[/font_size][/center]\n\n[i]Laamanlaste kallaletungid muutuvad ulatuslikumaks. Noa preestrite seeme hukkub, nagu Abinadi prohvetlikult kuulutas. Paljud laamanlased pööratakse usule ja nad ühinevad anti-nefi-lehhi rahvaga. Nad usuvad Kristusesse ja peavad kinni Moosese seadusest. Ligikaudu 90–77 eKr.[/i]\n\n1 Ja vaata, nüüd, sündis, et need laamanlased muutusid veel vihasemaks, kuna nad olid tapnud oma vendi; seepärast nad vandusid kättemaksu nefilastele ja nad ei püüdnud enam sel hetkel tappa anti-nefi-lehhi rahvast.\n\n2 Vaid nad võtsid oma väed ja läksid üle piiri Sarahemla maale ja ründasid inimesi, kes olid Ammoniiha maal, ning hävitasid nad.\n\n3 Ja pärast seda oli neil palju lahinguid nefilastega, kus neid aeti taga ja tapeti.\n\n4 Ja tapetud laamanlaste seas olid peaaegu kogu Amuloni ja tema vendade seeme, kes olid Noa preestrid, ja nad tapeti nefilaste käega.\n\n5 Ja ülejäänud, olles põgenenud idapoolsele kõnnumaale ja olles anastanud endale väe ja võimu laamanlaste üle, lasid mitmeid laamanlasi nende usu pärast tulega hukata –\n\n6 sest paljudele nendest, pärast seda, kui nad olid kannatanud palju kaotusi ja nii palju kannatusi, hakkasid meelde tulema sõnad, mis Aaron ja tema vennad olid neile nende maal jutlustanud; seepärast hakkasid nad kahtlema oma isade pärimustes ja uskuma Issandasse ja et tema andis nefilastele suure väe; ja nõnda pöördusid kõnnumaal paljud nendest usule.\n\n7 Ja sündis, et need juhid, kes olid Amuloni laste jääk, lasid nad tappa; jah, kõik need, kes sellesse uskusid.\n\n8 Nüüd, see märtrisurm ärgitas paljusid nende vendi vihale ja kõnnumaal tekkisid tülid ja laamanlased hakkasid jälitama Amuloni ja tema vendade seemet ning hakkasid neid tapma, ja nad põgenesid idapoolsele kõnnumaale.\n\n9 Ja vaata, laamanlased on jälitanud neid tänase päevani. Nõnda läksid täide Abinadi sõnad, mida ta ütles nende preestrite seemne kohta, kes lasid tal surra tulesurma.\n\n10 Sest ta ütles neile: Mida te teete minule, on tulevaste sündmuste võrdkuju.\n\n11 Ja nüüd, Abinadi oli esimene, kes suri tulesurma oma usu pärast Jumalasse; nüüd, see on see, mida ta mõtles, et paljud surevad tulesurma, nii nagu suri tema.\n\n12 Ja ta ütles Noa preestritele, et nende seeme laseb tappa paljud samal viisil nagu teda ja et neid hajutatakse laiali ja tapetakse, just nagu ilma karjaseta lammast ajavad taga ja tapavad metsloomad; ja nüüd, vaata, need sõnad osutusid õigeks, sest laamanlased ajasid neid taga ja neile peeti jahti ja neid löödi.\n\n13 Ja sündis, et kui laamanlased nägid, et nad ei suutnud võita nefilasi, pöördusid nad taas tagasi oma maale ja paljud neist tulid üle, et asuda Ismaeli maale ja Nefi maale ning ühinesid Jumala rahvaga, kes oli anti-nefi-lehhi rahvas.\n\n14 Ja ka nemad matsid maha oma sõjariistad, nii nagu olid teinud nende vennad, ja neist sai õigemeelne rahvas ja nad kõndisid Issanda teid mööda ning jälgisid, et peavad kinni tema käskudest ja seadustest.\n\n15 Jah, ja nad pidasid kinni Moosese seadusest, sest oli otstarbekas, et nad peaksid veel kinni Moosese seadusest, sest kõik sellest polnud täide läinud. Aga Moosese seadusest hoolimata ootasid nad Kristuse tulemist, pidades Moosese seadust tema tulemise võrdkujuks ja uskudes, et nad peavad pidama kinni neist välistest toimetustest kuni ajani, mil ta neile ilmutatakse.\n\n16 Nüüd, nad ei arvanud, et pääste tuleb Moosese seaduse kaudu; vaid Moosese seadus oli selleks, et tugevdada nende usku Kristusesse; ja nõnda säilis neil usu läbi lootus igaveseks päästeks, toetudes prohvetliku kuulutamise vaimule, mis rääkis neist tulevastest asjadest.\n\n17 Ja nüüd, vaata, Ammon ja Aaron ja Omner ja Himni ning nende vennad rõõmustasid ääretult selle edu üle, mis neil oli olnud laamanlaste seas, nähes, et Issand oli andnud neile vastavalt nende palvetele ja et ta oli kinnitanud neile oma sõnade õigsust ka igas üksikasjas.\n\n", "alma 26": "[center][font_size=26]26. peatükk[/font_size][/center]\n\n[i]Ammon rõõmutseb Issanda üle. Issand teeb usklikud tugevamaks ja neile antakse teadmisi. Usu läbi võivad inimesed tuua tuhandeid hingi meeleparandusele. Jumalal on kõik vägi ja ta mõistab kõiki asju. Ligikaudu 90–77 eKr.[/i]\n\n1 Ja nüüd, need on Ammoni sõnad tema vendadele, mis ütlevad nõnda: Mu vennad ja mu kaaslased, vaata, ma ütlen teile, kui suur põhjus on meil rõõmustamiseks, sest kas me oleksime võinud arvata, kui me alustasime Sarahemla maalt, et Jumal annab meile nii suuri õnnistusi?\n\n2 Ja nüüd, ma küsin, milliseid suuri õnnistusi on ta meile andnud? Kas te võite ütelda?\n\n3 Vaata, ma vastan teie eest; sest meie vennad laamanlased olid pimeduses; jah, nimelt kõige pimedamas sügavikus, aga vaata, kui paljud nendest on toodud nägema Jumala imepärast valgust! Ja see on meile antud õnnistus, et meid on tehtud tööriistadeks Jumala käes selle suure töö täideviimisel.\n\n4 Vaata, tuhanded nendest rõõmustavad ja nad on toodud Jumala lambatarasse.\n\n5 Vaata, põld oli küps ja õnnistatud olete teie, sest teie lõite sirbi sisse ja lõikasite oma jõuga; jah, te nägite päev läbi vaeva, ja vaadake oma vihkude hulka! Ja need kogutakse aita, et need ei läheks raisku.\n\n6 Jah, torm ei peksa neid maha viimsel päeval; jah, ka keeristuuled ei räsi neid, vaid kui tuleb torm, kogutakse nad kokku oma kohta, nii et torm ei jõua nendeni tungida; jah, ka metsikud tuuled ei saa neid ajada sinna, kuhu iganes vaenlane soovib neid viia.\n\n7 Aga vaata, nad on lõikusaja Issanda käes ja nad kuuluvad temale; ja tema tõstab nad üles viimsel päeval.\n\n8 Õnnistatud olgu meie Jumala nimi; laulgem tema ülistuseks; jah, tänagem tema püha nime, sest tema teeb õigemeelsuse tegusid igavesti.\n\n9 Sest, kui me ei oleks Sarahemla maalt üles tulnud, need meie väga armastatud vennad, kes on nii väga meid armastanud, oleksid ikka veel olnud viha täis meie vastu ja nad oleksid ka Jumalale võõrad.\n\n10 Ja sündis, et kui Ammon oli öelnud need sõnad, tema vend Aaron noomis teda, öeldes: Ammon, ma kardan, et su rõõm ajab sind hooplema.\n\n11 Aga Ammon ütles temale: Ma ei hoople omaenda jõu ega ka omaenda tarkuse üle; aga vaata, mu rõõm on täielik, jah, mu süda on ääreni täis rõõmu ja ma rõõmustan oma Jumala üle.\n\n12 Jah, ma tean, et ma ei ole midagi; oma jõult olen ma nõrk; seepärast ma ei hoople enda üle, vaid ma hooplen oma Jumala üle, sest tema jõuga suudan ma teha kõiki asju; jah, vaata, me oleme teinud sellel maal palju vägevaid imesid, mille eest me ülistame tema nime igavesti.\n\n13 Vaata, kui mitmeid tuhandeid meie vendadest on ta vabastanud põrgupiinadest ja nad on toodud laulma lunastavat armastust ja seda tema sõna väe pärast, mis meis on; seepärast, kas meil ei ole suur põhjus rõõmustamiseks?\n\n14 Jah, meil on põhjust teda igavesti ülistada, sest ta on Kõige Kõrgem Jumal ja ta on vabastanud meie vennad põrgu ahelaist.\n\n15 Jah, nende ümber oli igavikuline pimedus ja hävitus; aga vaata, ta on toonud nad oma igavikulisse valgusesse, jah, igavikulisse päästesse ja nende ümber on tema armastuse võrratu küllus; jah, ja meie oleme olnud tööriistadeks tema käes selle suure ja imepärase töö tegemisel.\n\n16 Seepärast, rõõmutsegem; jah, me rõõmutseme Issanda üle; jah, me rõõmustame, sest meie rõõm on täielik; jah, me ülistame oma Jumalat igavesti. Vaata, kes saab rõõmutseda Issanda üle liiga palju? Jah, kes saab rääkida liiga palju tema suurest väest ja tema halastusest ja tema pikameelsusest inimlaste vastu? Vaata, ma ütlen teile, ma ei suuda väljendada kõige väiksematki osa sellest, mida ma tunnen.\n\n17 Kes oleks võinud arvata, et meie Jumal on nii halastav, et ta toob meid välja meie hirmsast, patusest ja rikutud seisundist?\n\n18 Vaata, me läksime koguni vihaga, vägevate ähvardustega tema kirikut hävitama.\n\n19 Oo, miks ta siis ei lasknud meile osaks saada hirmsat hävitust; jah, miks ta ei lasknud oma õiguse mõõgal meie peale langeda ega mõistnud meid hukka igavesse meeleheitesse?\n\n20 Oo, mu hing otsekui lahkub selle mõtte peale. Vaata, ta ei saatnud meie peale oma õiglust, vaid ta on oma suures halastuses toonud meid üle sellest igavikulisest surma ja õnnetuse kuristikust koguni meie hingede päästmiseni.\n\n21 Ja vaadake nüüd, mu vennad, missugune loomupärane inimene teab neid asju? Ma ütlen teile, et mitte keegi muu ei tea neid asju kui patukahetseja.\n\n22 Jah, see, kes parandab meelt ja rakendab usku ning teeb häid tegusid ja palvetab alati lakkamatult – sellisele antakse teada Jumala saladused; jah, sellisele antakse ilmutada asju, mida kunagi ei ole ilmutatud; jah, ja sellisele antakse tuua tuhandeid hingi meeleparandusele, just nagu anti meile tuua meeleparandusele meie vennad.\n\n23 Nüüd, kas te mäletate, mu vennad, et me ütlesime oma vendadele Sarahemla maal, et me läheme Nefi maale jutlustama oma vendadele laamanlastele ja nad naersid meid välja?\n\n24 Sest nad ütlesid meile: Kas te arvate, et te võite tuua laamanlased tõe tundmisele? Kas te arvate, et te võite veenda laamanlasi nende isade pärimuste ebaõigsuses, nii kangekaelne rahvas, nagu nad on, kelle südamed tunnevad heameelt verevalamisest; kes on oma päevad veetnud kõige suuremates süütegudes; kelle teed on olnud üleastuja teed algusest peale? Nüüd, mu vennad, teil on meeles, et selline oli nende kõne.\n\n25 Ja pealegi nad ütlesid: Haarakem relvad nende vastu, et me võiksime hävitada maalt nemad ja nende süüteod, et nad ei vallutaks ega hävitaks meid.\n\n26 Aga vaata, mu armsad vennad, me ei tulnud kõnnumaale kavatsusega hävitada oma vendi, vaid kavatsusega, et ehk me võime päästa mõned nende hingedest.\n\n27 Nüüd, kui meie südamed olid rusutud ja me olime valmis tagasi pöörduma, vaata, Issand trööstis meid ja ütles: Minge oma vendade laamanlaste juurde ja taluge kannatlikkusega oma kannatusi, ja ma annan teile edu.\n\n28 Ja nüüd, vaata, me oleme tulnud ja oleme olnud nende keskel ja me oleme olnud kannatlikud oma katsumustes; ja me oleme kannatanud kõiksugu puudust; jah, me oleme käinud majast majja, toetudes maailma halastusele – mitte ainult maailma halastusele, vaid ka Jumala halastusele.\n\n29 Ja me oleme läinud sisse nende majadesse ja õpetanud neid ja me oleme õpetanud neid nende tänavatel; jah, ja me oleme õpetanud neid nende kõrgendikel ja me oleme ka läinud sisse nende templitesse ja nende palvemajadesse ning õpetanud neid; ja meid on välja aetud ja pilgatud ja meie pihta on sülitatud ja meid on põskedele löödud; ja meid on kividega visatud ja kinni võetud ja seotud tugevate köitega ja heidetud vanglasse; ja Jumala väe ja tarkusega on meid taas vabastatud.\n\n30 Ja me oleme kannatanud kõiksugu kannatusi ja kõike seda selleks, et ehk me võiksime olla vahendiks mõne hinge päästmisel; ja me arvasime, et meie rõõm on täielik, kui me saame ehk olla vahendiks mõne päästmisel.\n\n31 Nüüd, vaata, me võime vaadata ja näha oma vaevanägemise vilju, ja kas neid on vähe? Ma ütlen teile: Ei, neid on palju; jah, ja me võime tunnistada nende siirusest nende armastuse tõttu oma vendade ja ka meie vastu.\n\n32 Sest vaata, nad olid valmis pigem ohverdama oma elu, kui võtma elu oma vaenlaselt; ja tänu oma armastusele oma vendade vastu on nad matnud oma sõjariistad sügavale maasse.\n\n33 Ja nüüd, vaata, ma ütlen teile, kas on kogu maal olnud nii suurt armastust? Vaata, ma ütlen teile: Ei, ei ole olnud, koguni mitte nefilaste seas.\n\n34 Sest vaata, nad haaraksid relvad oma vendade vastu; nad ei laseks end tappa. Aga vaata, kui paljud nendest on andnud oma elu; ja me teame, et nad on läinud oma Jumala juurde oma armastuse ja patu vihkamise pärast.\n\n35 Nüüd, kas meil ei ole põhjust rõõmustada? Jah, ma ütlen teile, et mitte kunagi maailma algusest peale pole olnud inimesi, kellel oleks nii suurt põhjust rõõmustamiseks kui meil; jah, ja minu rõõm muutub koguni hooplemiseks minu Jumalas, sest temal on kõik vägi, kõik tarkus ja kõik arusaamine; ta mõistab kõiki asju ja ta on halastav Isik koguni nende päästmiseni välja, kes parandavad meelt ja usuvad tema nimesse.\n\n36 Nüüd, kui see on hooplemine, siis just nõnda ma hooplen, sest see on minu elu ja minu valgus, minu rõõm ja minu pääste ja minu lunastus igavikulisest hädast. Jah, õnnistatud on minu Jumala nimi, kes on meeles pidanud seda rahvast, kes on Iisraeli puu oks ja on kadunud oma tüvest võõrale maale; jah, ma ütlen, õnnistatud olgu minu Jumala nimi, kes on meeles pidanud meid, võõral maal rändajaid.\n\n37 Nüüd, mu vennad, me näeme, et Jumal peab meeles igat rahvast, ükskõik kus maal nad ka ei ole; jah, ta loeb kokku oma rahva ja tema halastuse sülem laiub üle kogu maa. Nüüd, see on minu rõõm ja minu suur tänu; jah, ja ma tänan oma Jumalat igavesti. Aamen.\n\n", "alma 27": "[center][font_size=26]27. peatükk[/font_size][/center]\n\n[i]Issand käsib Ammonil juhtida anti-nefi-lehhi rahva kaitse alla. Kohates Almat, kurnab Ammoni rõõm tema jõu. Nefilased annavad anti-nefi-lehhilastele Jersoni maa. Neid hakatakse kutsuma Ammoni rahvaks. Ligikaudu 90–77 eKr.[/i]\n\n1 Nüüd, sündis, et kui need laamanlased, kes olid läinud sõdima nefilaste vastu, leidsid pärast paljusid katseid neid hävitada, et on asjatu taotleda nende hävitamist, pöördusid nad taas tagasi Nefi maale.\n\n2 Ja sündis, et amalekid olid oma kaotuse pärast äärmiselt vihased. Ja kui nad nägid, et nad ei suuda nefilastele kätte maksta, hakkasid nad rahvast üles ärgitama oma vendade, anti-nefi-lehhi rahva vastu; seepärast hakkasid nad taas neid hävitama.\n\n3 Nüüd, see rahvas keeldus taas relvi haaramast ja nad lasid end tappa vastavalt oma vaenlaste soovidele.\n\n4 Nüüd, kui Ammon ja tema vennad nägid seda hävitustööd nende seas, keda nad nii väga armastasid, ja nende seas, kes olid nii väga neid armastanud – sest neid koheldi, otsekui oleksid nad inglid, kelle Jumal on saatnud neid igavikulisest hävitusest päästma – seepärast, kui Ammon ja tema vennad nägid seda suurt hävitustööd, valdas neid kaastunne ja nad ütlesid kuningale:\n\n5 Kogugem kokku see Issanda rahvas ja mingem Sarahemla maale oma vendade nefilaste juurde ja põgenegem oma vaenlaste käest, et meid ei hävitataks.\n\n6 Aga kuningas ütles neile: Vaata, nefilased hävitavad meid nende paljude mõrvade ja pattude pärast, mis me oleme teinud nende vastu.\n\n7 Ja Ammon ütles: Ma lähen ja küsin Issandalt, ja kui ta käsib meil minna meie vendade juurde, kas te siis lähete?\n\n8 Ja kuningas ütles temale: Jah, kui Issand käsib meil minna, läheme me oma vendade juurde ja oleme nende orjad, kuni me oleme heastanud need rohked mõrvad ja patud, mida me oleme nende vastu teinud.\n\n9 Aga Ammon ütles temale: On meie vendade seaduse vastu, millele pani aluse minu isa, et nende hulgas oleks ühtegi orja; seepärast mingem alla ja lootkem oma vendade halastusele.\n\n10 Aga kuningas ütles temale: Küsi Issandalt, ja kui tema käsib meil minna, me läheme; muidu me hukkume siin maal.\n\n11 Ja sündis, et Ammon läks ja küsis Issandalt, ja Issand ütles temale:\n\n12 Vii see rahvas sellelt maalt välja, et nad ei hukkuks, sest Saatanal on suur vägi amalekkide südametes, kes ärgitavad laamanlasi vihale nende vendade vastu, et neid tappa; seepärast mine ära sellelt maalt ja õnnistatud on see rahvas selles põlvkonnas, sest ma hoian neid.\n\n13 Ja nüüd, sündis, et Ammon läks ja jutustas kuningale kõik sõnad, mida Issand oli temale rääkinud.\n\n14 Ja nad kogusid kõik oma rahva kokku, jah, kõik Issanda rahva ja kogusid kokku kõik nende pudulojuste ja veisekarjad ja lahkusid maalt ning jõudsid kõnnumaale, mis lahutas Nefi maad Sarahemla maast, ja jõudsid maa piiride lähedale.\n\n15 Ja sündis, et Ammon ütles neile: Vaata, mina ja mu vennad läheme Sarahemla maale ja te jääge siia, kuni me tagasi tuleme; jah me katsume järele oma vendade südamed, kas nad tahavad, et te tulete nende maale.\n\n16 Ja sündis, et kui Ammon oli teel maale, kohtasid tema ja ta vennad Almat selles kohas, millest on räägitud, ja vaata, see oli rõõmus kohtumine.\n\n17 Nüüd, Ammoni rõõm oli koguni nii suur, et ta oli joovastuses; jah, ta oli oma Jumala rõõmust neelatud koguni jõu ammendumiseni ja ta langes taas maha.\n\n18 Nüüd, kas see ei olnud mitte ääretult suur rõõm? Vaata, see on rõõm, mis ei saa osaks kellelegi muule kui tõelisele patukahetsejale ja alandlikule õnneotsijale.\n\n19 Nüüd, Alma rõõm oma vendi kohates oli tõepoolest suur ja samuti Aaroni, Omneri ja Himni rõõm; aga vaata, nende rõõm ei olnud nii suur, et see oleks ületanud nende jõu.\n\n20 Ja nüüd, sündis, et Alma juhtis oma vennad tagasi Sarahemla maale, nimelt oma majja. Ja nad läksid ja jutustasid ülemkohtunikule kõik, mis nendega oli juhtunud Nefi maal nende vendade laamanlaste seas.\n\n21 Ja sündis, et ülemkohtunik saatis läkituse üle kogu maa, soovides teada rahva arvamust selle kohta, kas lubada nende vendadel, anti-nefi-lehhi rahval, maale tulla.\n\n22 Ja sündis, et rahva hääl tuli, öeldes: Vaata, me loovutame Jersoni maa, mis on idas mere ääres, mis ühineb Küllusliku maaga, mis on lõuna pool Küllusliku maad, ja see Jersoni maa on maa, mille me anname oma vendadele pärisosaks.\n\n23 Ja vaata, me asetame oma sõjaväe Jersoni maa ja Nefi maa vahele, et me saaksime kaitsta oma vendi Jersoni maal; ja seda me teeme oma vendadele, kuna nad kardavad haarata relvi oma vendade vastu hirmust teha pattu; ja see nende suur hirm tuli nende valulisest meeleparandusest, mida nad tegid oma paljude mõrvade ja oma hirmsa pahelisuse pärast.\n\n24 Ja nüüd, vaata, seda me teeme oma vendadele, et nad võiksid pärida Jersoni maa, ja me valvame neid oma sõjaväega nende vaenlaste eest tingimusel, et nad annavad meile osa oma varast, et aidata meil ülal pidada meie sõjaväge.\n\n25 Nüüd, sündis, et kui Ammon oli seda kuulnud, pöördus ta koos Almaga tagasi anti-nefi-lehhi rahva juurde kõnnumaale, kuhu nad olid oma telgid püstitanud, ja nad tegid neile teatavaks kõik need asjad. Ja Alma jutustas neile ka oma usulepöördumisest koos Ammoni ja Aaroni ja tema vendadega.\n\n26 Ja sündis, et see põhjustas nende keskel suurt rõõmu. Ja nad läksid alla Jersoni maale ja võtsid Jersoni maa oma valdusse ja nefilased kutsusid neid Ammoni rahvaks; seepärast eristati neid selle nime järgi sellest ajast peale.\n\n27 Ja nad elasid Nefi rahva seas ja nad arvati ka nende sekka, kes kuulusid Jumala kirikusse. Ja neid eristati ka nende agaruse tõttu Jumala ja ka inimeste suhtes, sest nad olid täiesti ausad ja laitmatud kõiges ja usus Kristusesse olid nad vankumatud koguni lõpuni välja.\n\n28 Ja nad vaatasid oma vendade verevalamise peale suurima põlgusega ja neid ei saadud kunagi mõjutada haarama relvi oma vendade vastu; ja nad ei tundnud surma ees vähimatki hirmu oma lootuse ja vaadete pärast Kristusesse ja ülestõusmisse; seepärast, Kristuse võit surma üle oli selle nende jaoks alla neelanud.\n\n29 Seepärast, nad oleksid pigem surnud kõige raskemal ja piinavamal viisil, mida nende vennad oleksid saanud põhjustada, enne kui nad oleksid haaranud mõõga või saabli nende löömiseks.\n\n30 Ja nõnda olid nad innukas ja armastatud rahvas, rahvas, keda Issand kõrgelt soosis.\n\n", "alma 28": "[center][font_size=26]28. peatükk[/font_size][/center]\n\n[i]Laamanlased saavad lüüa kohutavas lahingus. Kümned tuhanded tapetakse. Pahelised antakse üle lõputu häda seisundisse, õigemeelsed saavutavad lõpmatu õnne. Ligikaudu 77–76 eKr.[/i]\n\n1 Ja nüüd, sündis, et pärast seda, kui Ammoni rahvas oli Jersoni maal sisse seatud ja ka kirik oli rajatud Jersoni maal ning nefilaste sõjaväed olid paigutatud ümber Jersoni maa; jah, kõikidel piiridel ümber Sarahemla maa; vaata, laamanlaste sõjaväed olid järgnenud oma vendadele kõnnumaale.\n\n2 Ja nõnda toimus seal kohutav lahing; jah, koguni selline, millisest ei olnud kunagi teatud kõigi selle maa inimeste seas sellest ajast saadik, kui Lehhi lahkus Jeruusalemmast; jah, ja kümned tuhanded laamanlased tapeti ja hajutati laiali.\n\n3 Jah, ja samuti Nefi rahva seas olid kohutavad tapatalgud; ometi aeti laamanlased minema ja hajutati ja Nefi rahvas pöördus taas tagasi oma maale.\n\n4 Ja nüüd, see oli aeg, mil kogu maal oli kuulda suurt leina ja kurtmist kogu Nefi rahva keskel –\n\n5 jah, oma mehi leinavate leskede nuttu ja ka oma poegi leinavate isade nuttu ja tütre nuttu venna pärast, jah, venna nuttu isa pärast; ja nõnda oli kuulda leinanuttu nende kõikide seas, kes leinasid oma tapetud sugulasi.\n\n6 Ja nüüd, see oli tõepoolest kurb päev; jah, tõsiduse aeg ja rohke paastumise ja palvetamise aeg.\n\n7 Ja nõnda lõppes Nefi rahva kohtunike valitsemise viieteistkümnes aasta.\n\n8 Ja see on aruanne Ammonist ja tema vendadest, nende rännakutest Nefi maal, nende kannatustest sellel maal, nende muredest ja nende vaevadest ja nende ülevoolavast rõõmust ning vendade vastuvõtmisest ja kaitstusest Jersoni maal. Ja nüüd, õnnistagu Issand, kõikide inimeste Lunastaja, nende hingi igavesti.\n\n9 Ja see on aruanne sõdadest ja tülidest nefilaste seas ja ka sõdadest nefilaste ja laamanlaste vahel; ja kohtunike valitsemise viieteistkümnes aasta on lõppenud.\n\n10 Ja esimene kuni viieteistkümnes aasta on toonud kaasa mitme tuhande elu hävitamise; jah, see on toonud kaasa hirmsa vaatepildi verevalamisest.\n\n11 Ja mitmete tuhandete surnukehad on asetatud madalale maasse, samas kui mitmete tuhandete surnukehad kõdunevad hunnikutes maa pinnal; jah, ja mitmed tuhanded leinavad oma sugulaste kaotuse pärast, sest neil on põhjust karta vastavalt Issanda lubadusele, et nad on määratud lõputusse hädasse.\n\n12 Samas kui mitmed tuhanded teised tõepoolest leinavad oma sugulaste kaotuse pärast, kuid siiski nad rõõmustavad ja juubeldavad lootuses ja koguni teavad vastavalt Issanda lubadusele, et nad äratatakse üles, et nad võiksid olla lõpmatu õnne seisundis Jumala paremal käel.\n\n13 Ja nõnda me näeme, kui suur on inimeste ebavõrdsus patu ja üleastumise ja kuradi väe pärast, mis tuleb kavalate plaanide kaudu, mida kurat on kavandanud inimeste südamete püünisesse meelitamiseks.\n\n14 Ja nõnda me näeme seda suurt kutset, et inimesed näeksid usinasti vaeva Issanda viinamägedel; ja nõnda me näeme suurt mure ja ka rõõmu põhjust – muret surma ja hävituse pärast inimeste seas ja rõõmu Kristuse elutoovast valgusest.\n\n", "alma 29": "[center][font_size=26]29. peatükk[/font_size][/center]\n\n[i]Alma soovib hüüda meeleparandust inglile omase innukusega. Issand annab õpetajaid kõikidele rahvastele. Alma rõõmutseb Issanda töö ja Ammoni ja tema vendade edu üle. Ligikaudu 76 eKr.[/i]\n\n1 Oo, et ma oleksin ingel ja võiksin saada oma südame soovi, et võiksin asuda teele ja rääkida Jumala pasunaga; häälega, mis raputab maad, ja hüüda meeleparandust kõikidele rahvastele!\n\n2 Jah, ma tahaksin kuulutada igale hingele nagu kõuehäälega meeleparandust ja lunastusplaani, et nad peavad meelt parandama ja tulema meie Jumala juurde, et ei oleks enam muret kogu maa pinnal.\n\n3 Aga vaata, ma olen inimene ja teen nii soovides pattu, sest ma peaksin olema rahul sellega, mida Issand on mulle osaks andnud.\n\n4 Ma ei peaks vaevama oma soovidega õiglase Jumala kindlat seadust, sest ma tean, et ta annab inimestele vastavalt nende soovidele, olgu see siis surmaks või eluks; jah, ma tean, et ta annab inimestele, jah, määrab neile määrused, mis on muutmatud, nende tahtmist mööda, olgu see siis päästeks või hävituseks.\n\n5 Jah, ja ma tean, et hea ja halb on tulnud kõikide inimeste ette; see, kes ei erista head halvast, on süüta; aga see, kes tunneb head ja halba, temale antakse vastavalt tema soovidele, kas ta siis soovib head või halba, elu või surma, rõõmu või süümepiina.\n\n6 Nüüd, nähes, et ma tean neid asju, miks peaksin ma siis soovima rohkem, kui teha seda tööd, milleks mind on kutsutud?\n\n7 Miks peaksin soovima, et ma oleksin ingel, et ma võiksin rääkida kõikide maa äärteni välja?\n\n8 Sest vaata, Issand annab kõikidele rahvastele nende endi rahvusest ja keelest, et õpetada tema sõna; jah, tarkuses, kõik, mis ta peab sobivaks, et nad peaksid saama, seepärast me näeme, et Issand annab tarkuses nõu vastavalt sellele, mis on õige ja tõde.\n\n9 Ma tean, mida Issand on käskinud mul teha, ja ma rõõmutsen selle üle. Ma ei rõõmutse enda üle, vaid ma rõõmutsen selle üle, mida Issand on mul teha käskinud; jah, ja ma rõõmutsen selle üle, et ehk ma võin olla tööriistaks Jumala käes, et tuua mõni hing meeleparandusele; ja see on minu rõõm.\n\n10 Ja vaata, kui ma näen paljusid oma vendi tõeliste patukahetsejatena ja tulemas Issanda, oma Jumala juurde, siis on mu hing täis rõõmu; siis ma mäletan, mida Issand on teinud minu heaks; jah, et ta tõepoolest on kuulnud mu palvet; jah, siis ma mäletan ta halastavat kätt, mille ta on minu poole sirutanud.\n\n11 Jah, ja ma mäletan ka oma isade vangistust, sest ma tõepoolest tean, et Issand vabastas nad orjusest ja rajas seeläbi oma kiriku; jah, Issand Jumal – Aabrahami Jumal, Iisaki Jumal ja Jaakobi Jumal vabastas nad orjusest.\n\n12 Jah, ma olen alati mäletanud oma isade vangistust ja et seesama Jumal, kes vabastas nad egiptlaste käest, vabastas nad orjusest.\n\n13 Jah, ja seesama Jumal rajas oma kiriku nende seas, jah, ja seesama Jumal on kutsunud mind püha kutsega jutlustama sõna sellele rahvale ja on andnud mulle suurt edu, millest mu rõõm on täielik.\n\n14 Aga ma ei tunne rõõmu ainult enda edu üle, vaid mu rõõm on veelgi täielikum minu vendade edu üle, kes on olnud Nefi maal.\n\n15 Vaata, nad on näinud äärmiselt suurt vaeva ja on kandnud palju vilja, ja kui suur saab olema nende tasu!\n\n16 Nüüd, kui ma mõtlen nende minu vendade edu peale, siis kandub mu hing otsekui ära, lausa selle kehast eraldumiseni välja, nii suur on mu rõõm.\n\n17 Ja nüüd, andku Jumal neile, mu vendadele, et nad võiksid istet võtta Jumala kuningriigis; jah, ja ka kõik need, kes on nende vaevanägemise vili, et nad ei peaks enam minema välja, vaid et nad võiksid ülistada teda igavesti. Ja andku Jumal, et see sünniks vastavalt minu sõnadele, just nagu ma olen rääkinud. Aamen.\n\n", "alma 30": "[center][font_size=26]30. peatükk[/font_size][/center]\n\n[i]Kristusevastane Korihor naeruvääristab Kristust, lepitust ja prohvetliku kuulutamise vaimu. Ta õpetab, et ei ole olemas ei Jumalat, ei inimese langemist, ei karistust patu eest ega Kristust. Alma tunnistab, et Kristus tuleb, ja kõik asjad näitavad, et Jumal on olemas. Korihor nõuab tunnustähte ja ta lüüakse tummaks. Kurat oli ilmunud Korihorile inglina ja õpetanud temale, mida öelda. Korihor tallatakse maha ja ta sureb. Ligikaudu 76–74 eKr.[/i]\n\n1 Vaata, nüüd, sündis, et pärast seda, kui Ammoni rahvas oli Jersoni maal sisse seatud, jah, ja samuti pärast seda, kui laamanlased olid maalt välja aetud ja maa rahvas oli matnud nende surnud –\n\n2 nüüd, nende surnuid ei loetud kokku, kuna neid oli nii palju; ka nefilaste surnuid ei loetud kokku – ent sündis, et pärast seda, kui nad olid matnud oma surnud, ja ka pärast paastu- ja leina- ja palvetamispäevi (ja see oli Nefi rahva kohtunike valitsemise kuueteiskümnendal aastal), et kogu maal hakkas valitsema pidev rahu.\n\n3 Jah, ja rahvas jälgis, et peab kinni Issanda käskudest; ja nad täitsid rangelt Jumala talitusi vastavalt Moosese seadusele, sest neid oli õpetatud Moosese seadusest kinni pidama kuni selle täideminemiseni.\n\n4 Ja nõnda ei olnud rahva seas mingit rahurikkumist terve Nefi rahva kohtunike valitsemise kuueteistkümnenda aasta jooksul.\n\n5 Ja sündis, et kohtunike valitsemise seitsmeteistkümnenda aasta alguses oli neil pidev rahu.\n\n6 Ent sündis, et seitsmeteistkümnenda aasta lõpupoole tuli Sarahemla maale üks mees ja tema oli kristusevastane, sest ta hakkas jutlustama rahvale prohvetlike kuulutuste vastu, mida prohvetid olid rääkinud Kristuse tulemisest.\n\n7 Nüüd, ei olnud seadust inimese usu vastu, sest oli otseses vastuolus Jumala käskudega, et oleks seadus, mis paneks inimesed ebavõrdsetele alustele.\n\n8 Sest nõnda ütleb pühakiri: Valige täna, keda te teenite!\n\n9 Nüüd, kui inimene soovis teenida Jumalat, siis oli see tema eesõigus, või õigemini, kui ta uskus Jumalat, oli tema eesõigus teda teenida; aga kui ta ei uskunud teda, ei olnud seadust tema karistamiseks.\n\n10 Aga kui ta sooritas mõrva, karistati teda surmaga; ja kui ta röövis, karistati teda ka; ja kui ta varastas, karistati teda ka; ja kui ta rikkus abielu, karistati teda ka; jah, kõigi nende pahede eest said nad karistada.\n\n11 Sest oli seadus, et inimeste üle mõistetagu kohut vastavalt nende kuritegudele. Ometi ei olnud seadust inimese usu kohta; seepärast, inimest karistati ainult kuritegude eest, mida ta oli teinud; seepärast olid kõik inimesed võrdsed.\n\n12 Ja see kristusevastane, kelle nimi oli Korihor (ja seadusel ei olnud jõudu tema üle), hakkas jutlustama rahvale, et Kristust ei tule. Ja ta jutlustas niiviisi, öeldes:\n\n13 Oo, teie, kes te olete rumala ja asjatu lootuse kütkes, miks te ikestate end selliste rumalustega? Miks te ootate Kristust? Sest mitte ükski inimene ei või teada midagi, mis on tulemas.\n\n14 Vaata, see, mida te nimetate prohvetlikeks kuulutusteks, mida teie sõnul pühad prohvetid põlvest põlve edasi annavad, vaata, need on teie isade rumalad pärimused.\n\n15 Kuidas te teate nende tõesusest? Vaata, te ei või teada seda, mida te ei näe; seepärast te ei või teada, et Kristus tuleb.\n\n16 Te vaatate tulevikku ja ütlete nägevat oma pattude andekssaamist. Aga vaata, see on teie meeletuse tagajärg ja see teie meeltesegadus tuleb teie isade pärimustest, mis juhivad teid eemale asjade uskumisse, mis ei ole nii.\n\n17 Ja palju muid selliseid asju ütles ta neile, rääkides neile, et inimeste pattude eest ei saa teha mingit lepitust, vaid et iga inimene jõuab selles elus edasi vastavalt omaenda juhtimisele; seepärast igat inimest saadab edu vastavalt tema võimetele ja iga inimene võidab vastavalt oma jõule; ja mida iganes inimene teeb, see ei ole mingi kuritegu.\n\n18 Ja nõnda ta jutlustas neile, juhtides ära paljude südamed, pannes neid tõstma pead oma pahelisuses; jah, juhtides ära palju naisi ja ka mehi hoorama – rääkides neile, et kui inimene on surnud, siis on sellega kõigel lõpp.\n\n19 Nüüd, see mees läks ka Jersoni maale, et jutlustada neid asju Ammoni rahva seas, kes olid olnud laamanlased.\n\n20 Aga vaata, nad olid targemad kui paljud nefilased, sest nad võtsid ta ja sidusid ta kinni ja viisid ta Ammoni ette, kes oli selle rahva ülempreester.\n\n21 Ja sündis, et Ammon lasi ta maalt välja viia. Ja ta tuli Giideoni maale ja hakkas ka neile jutlustama; ja siin ei olnud tal palju edu, sest ta võeti ja seoti kinni ning viidi ülempreestri ja ka maa ülemkohtuniku ette.\n\n22 Ja sündis, et ülempreester ütles temale: Miks sa käid ringi, moonutades Issanda teid? Miks sa õpetad sellele rahvale, et Kristust ei tule, et segada nende rõõmustamist? Miks sa räägid kõikide pühade prohvetite prohvetlike kuulutuste vastu?\n\n23 Nüüd, ülempreestri nimi oli Gidoona. Ja Korihor ütles temale: Kuna ma ei õpeta teie isade rumalaid pärimusi ja kuna ma ei õpeta seda rahvast end siduma rumalate talituste ja toimingutega, mille muistsed preestrid on kehtima pannud, et nende üle väge ja võimu anastada, et hoida neid teadmatuses, et nad ei tõstaks oma pead, vaid oleksid maha surutud vastavalt sinu sõnadele.\n\n24 Teie ütlete, et see rahvas on vaba rahvas. Vaata, mina ütlen, et nad on orjuses. Teie ütlete, et need muistsed prohvetlikud kuulutused on õiged. Vaata, mina ütlen, et teie ei tea, et need on õiged.\n\n25 Teie ütlete, et see rahvas on süüdi ja langenud rahvas oma esivanema üleastumise pärast. Vaata, mina ütlen, et laps ei ole süüdi oma vanemate pärast.\n\n26 Ja te ütlete ka, et Kristus tuleb. Aga vaata, mina ütlen, et te ei tea, kas Kristus tuleb. Ja te ütlete ka, et ta tapetakse maailma pattude pärast –\n\n27 ja nõnda juhite te selle rahva eksiteele oma esiisade rumalate pärimuste pärast ja vastavalt oma soovidele; ja te surute nad alla, otsekui oleksid nad orjuses, et te võiksite elatuda ahnelt nende kätetööst, et nad ei söandaks vapralt üles vaadata ja et nad ei söandaks rõõmustada oma õiguste ja eesõiguste üle.\n\n28 Jah, nad ei söanda kasutada seda, mis on nende oma, et mitte pahandada oma preestreid, kes ikestavad neid nii, nagu tahavad ja on oma pärimuste ja oma unenägude ja oma tujude ja oma nägemuste ja oma teeseldud saladustega pannud neid uskuma, et kui nad ei tee nende sõnade järgi, siis nad pahandavad mingit tundmatut isikut, kelle nad ütlevad olevat Jumala – isik, keda kunagi ei ole nähtud ega tuntud, keda kunagi ei ole olnud ega saagi olema.\n\n29 Nüüd, kui ülempreester ja ülemkohtunik nägid tema kõvasüdamelisust, jah, kui nad nägid, et ta tahab laimata koguni Jumalat, ei tahtnud nad vastata tema sõnadele, vaid nad lasid ta kinni siduda ja nad andsid ta ametnike kätte ja saatsid ta Sarahemla maale, et ta toodaks Alma ja ülemkohtuniku ette, kes oli kogu maa valitseja.\n\n30 Ja sündis, et kui ta oli toodud Alma ja ülemkohtuniku ette, jätkas ta samal moel kui Giideoni maal; jah, ta jätkas Jumala teotamist.\n\n31 Ja ta tõusis suureliste sõnadega Alma ette ning laimas preestreid ja õpetajaid, süüdistades neid rahva eksitamises oma isade tobedate pärimustega, et elatuda ise ahnelt rahva vaevanägemistest.\n\n32 Nüüd, Alma ütles temale: Sa tead, et me ei elatu ahnelt selle rahva vaevanägemistest, sest vaata, ma olen näinud vaeva omaenda kätega koguni kohtunike valitsemise algusest kuni praeguseni, et ennast ise ülal pidada, hoolimata oma paljudest rännakutest üle maa, et kuulutada Jumala sõna oma rahvale.\n\n33 Ja vaatamata paljule vaevale, mis ma olen kirikus näinud, ei ole ma oma vaevanägemise eest kunagi saanud mitte üht seninitki, samuti mitte keegi mu vendadest peale nende, kes olid kohtujärjel; ja siis me oleme saanud ainult oma aja eest vastavalt seadusele.\n\n34 Ja nüüd, kui me oma vaevanägemise eest kirikus midagi ei saa, siis millist muud kasu saame me kirikus vaevanägemisest kui vaid tõe kuulutamine, et võiksime tunda rõõmu oma vendade rõõmust?\n\n35 Mispärast sa siis ütled, et me jutlustame sellele rahvale, et saada kasu, kui sa ise tead, et me ei saa mingit kasu? Ja nüüd, kas sa usud, et me petame seda rahvast, põhjustades sellega nii suurt rõõmu nende südametes?\n\n36 Ja Korihor vastas temale: Jah.\n\n37 Ja siis ütles Alma temale: Kas sa usud, et Jumal on olemas?\n\n38 Ja ta vastas: Ei.\n\n39 Nüüd, Alma ütles temale: Kas sa eitad veel kord, et Jumal on olemas, ja eitad ka Kristust? Sest vaata, ma ütlen sulle, et mina tean, et Jumal on olemas ja et ka Kristus tuleb.\n\n40 Ja nüüd, millega sa tõestad seda, et Jumalat ei ole või et Kristust ei tule? Ma ütlen sulle, et sul ei ole muud tõendit kui su oma sõna.\n\n41 Aga vaata, minule on kõik asjad tunnistuseks, et need asjad on õiged; ja ka sinule on kõik asjad tunnistuseks, et need on õiged; ja kas sa eitad seda? Kas sa usud, et need asjad on õiged?\n\n42 Vaata, ma tean, et sa usud, aga sa oled valetava vaimu võimuses ja sa oled eemale heitnud Jumala Vaimu, et sellel ei ole sinus mingit kohta; aga kuradil on võim sinu üle ja ta talutab sind ringi, mõeldes välja pettusi, et ta võiks hävitada Jumala lapsed.\n\n43 Ja nüüd, Korihor ütles Almale: Kui sa näitaks mulle tunnustähe, et ma võiksin veenduda, et Jumal on olemas, jah, näita mulle, et temal on vägi, ja siis olen ma veendunud sinu sõnade õigsuses.\n\n44 Aga Alma ütles temale: Sul on olnud küllalt tunnustähti; kas sa tahad kiusata oma Jumalat? Kas sa ütled: Näita mulle tunnustähte, kui sul on kõikide nende sinu vendade ja ka kõikide pühade prohvetite tunnistus? Pühakirjad on pandud sinu ette, jah, ja kõik näitab Jumala olemasolu; jah, nimelt maa ja kõik, mis on selle pinnal, jah, ja selle liikumine, jah, ja ka kõik planeedid, mis liiguvad oma korrapärasel viisil, tunnistavad, et on olemas Kõrgeim Looja.\n\n45 Ja ometi käid sa ringi, juhtides eksiteele selle rahva südameid, tunnistades neile, et Jumalat ei ole olemas? Ja tahad sa siiski seda eitada risti vastu kõikidele nendele tõenditele? Ja ta ütles: Jah, ma eitan, kui te ei näita mulle tunnustähte.\n\n46 Ja nüüd, sündis, et Alma ütles temale: Vaata, ma olen kurb sinu kõvasüdamelisuse pärast, jah, et sa ikka veel seisad vastu tõe vaimule, et sinu hing võib saada hävitatud.\n\n47 Aga vaata, on parem, et sinu hing kaotatakse, kui et sa oled vahendiks, mis juhib paljusid hingi hävitusse sinu valetavate ja meelitavate sõnade kaudu; seepärast, kui sa eitad veel kord, vaata, Jumal lööb sind, nii et sa jääd tummaks, nii et sa kunagi enam ei ava oma suud, et sa ei petaks enam seda rahvast.\n\n48 Nüüd, Korihor ütles temale: Ma ei eita Jumala olemasolu, aga ma ei usu, et Jumal on olemas, ja ma ütlen ka, et sina ei tea, kas Jumal on olemas, ja kui sa mulle tunnustähte ei näita, siis ma ei usu.\n\n49 Nüüd, Alma ütles temale: Selle ma annan sulle tunnustäheks, et sind lüüakse tummaks vastavalt minu sõnadele; ja ma ütlen, et Jumala nimel lüüakse sind tummaks, nii et sa ei saa enam kõnelda.\n\n50 Nüüd, kui Alma oli öelnud need sõnad, jäi Korihor tummaks, nii et ta ei saanud enam kõnelda, vastavalt Alma sõnadele.\n\n51 Ja nüüd, kui ülemkohtunik seda nägi, sirutas ta välja oma käe ja kirjutas Korihorile, öeldes: Kas sa oled nüüd veendunud Jumala väes? Kelle peal sa oleksid soovinud Almat oma tunnustähte näitavat? Kas sa oleksid tahtnud, et ta oleks vaevanud teisi, et näidata sulle tunnustähte? Vaata, ta on näidanud sulle tunnustähte ja nüüd, kas sa ikka veel vaidled?\n\n52 Ja Korihor sirutas välja oma käe ja kirjutas, öeldes: Ma tean, et ma olen tumm, sest ma ei saa rääkida; ja ma tean, et seda ei saanud minu peale tuua miski muu kui Jumala vägi; jah, ma olen alati teadnud, et Jumal on olemas.\n\n53 Ent vaata, kurat on mind petnud, sest ta ilmus mulle ingli kujul ja ütles mulle: Mine ja võida tagasi see rahvas, sest nad on kõik läinud eksiteele tundmatu Jumala järele! Ja ta ütles mulle: Jumalat ei ole olemas; jah, ja ta õpetas mulle, mida mul tuleb ütelda. Ja ma olen õpetanud tema sõnu; ja ma õpetasin neid seepärast, et need meeldisid lihalikule meelele; ja ma õpetasin neid kuni selleni välja, et mind saatis suur edu, nii et ma tõesti uskusin, et need on õiged; ja sel põhjusel seisin ma vastu tõele kuni selleni välja, et tõin enda peale selle suure needuse.\n\n54 Nüüd, kui ta oli seda öelnud, palus ta härdalt, et Alma paluks Jumalalt, et needus võetaks tema pealt ära.\n\n55 Aga Alma ütles temale: Kui see needus sinu pealt ära võetaks, eksitaksid sa taas selle rahva südameid; seepärast, sündigu sulle just nii, nagu tahab Issand.\n\n56 Ja sündis, et needust ei võetud Korihori pealt ära, vaid ta aeti välja ja ta käis majast majja, kerjates endale süüa.\n\n57 Nüüd, teavet sellest, mis oli juhtunud Korihoriga, levitati koheselt üle kogu maa; jah, ülemkohtunik saatis läkituse kõigile selle maa inimestele, teatades nendele, kes olid uskunud Korihori sõnu, et nad peavad kiiresti meelt parandama või muidu tulevad needsamad kohtuotsused ka nende peale.\n\n58 Ja sündis, et nad kõik veendusid Korihori pahelisuses, seepärast pöördusid nad kõik taas Issanda poole ja see lõpetas Korihori süü sarnased süüteod. Ja Korihor käis ringi majast majja, kerjates enda elatamiseks süüa.\n\n59 Ja sündis, et kui ta käis rahva hulgas ringi, jah, rahva seas, kes oli eraldanud ennast nefilastest ja kutsus end soramlasteks, keda juhtis mees, kelle nimi oli Soram – ja kui ta nende seas ringi käis, vaata, joosti talle otsa ja ta trambiti maha kuni selleni välja, et ta suri.\n\n60 Ja nõnda me näeme nende lõppu, kes moonutavad Issanda teid, ja nõnda me näeme, et kurat ei toeta oma lapsi viimsel päeval, vaid veab nad kiiresti alla põrgusse.\n\n", "alma 31": "[center][font_size=26]31. peatükk[/font_size][/center]\n\n[i]Alma juhib misjonitööd, et võita tagasi usust taganenud soramlased. Soramlased eitavad Kristust, on äravalituks osutumise osas valearvamusel ja kummardavad Jumalat kindlakujuliste palvetega. Misjonärid täidetakse Püha Vaimuga. Nende kannatused neelab rõõm Kristuses. Ligikaudu 74 eKr.[/i]\n\n1 Nüüd, sündis, et pärast Korihori lõppu Alma, saanud teateid, et soramlased moonutasid Issanda teid ja et Soram, kes oli nende juht, juhtis rahva südameid kummardama tumme ebajumalaid, siis jäi ta süda taas haigeks rahva süütegude pärast.\n\n2 Sest Almale valmistas suurt muret teadmine süütegudest tema rahva seas; seepärast oli ta süda äärmiselt kurb soramlaste eraldumise pärast nefilastest.\n\n3 Nüüd, soramlased olid kogunenud maale, mida nad kutsusid Antioonumiks, mis asus ida pool Sarahemla maad, mis ulatus peaaegu mererannani, mis oli lõuna pool Jersoni maad, mis piirnes ka lõunapoolse kõnnumaaga, milline kõnnumaa oli täis laamanlasi.\n\n4 Nüüd, nefilased kartsid väga, et soramlased astuvad ühendusse laamanlastega ja et see oleks suur kaotus nefilaste poolel.\n\n5 Ja nüüd, kuna sõna jutlustamisel oli suur kalduvus suunata rahvast tegema seda, mis on õiglane – jah, sel oli olnud võimsam mõju inimeste meeltele kui mõõgal või millelgi muul, mis nendega oli juhtunud – seepärast pidas Alma otstarbekaks, et nad peaksid Jumala sõna jõu järele proovima.\n\n6 Seepärast ta võttis endaga kaasa Ammoni ja Aaroni ja Omneri; ja Himni ta jättis kirikusse Sarahemlas; aga esimesed kolm võttis ta endaga kaasa ja samuti Amuleki ja Seesromi, kes olid Melekis; ja ta võttis kaasa ka kaks oma poega.\n\n7 Nüüd, kõige vanemat oma poegadest ta ei võtnud kaasa, ja tema nimi oli Heelaman; aga nende nimed, keda ta endaga kaasa võttis, olid Siblon ja Korianton; ja need on nende nimed, kes läksid temaga kaasa soramlaste sekka neile sõna jutlustama.\n\n8 Nüüd, soramlased olid lahku löönud nefilastest; seepärast neile oli jutlustatud Jumala sõna.\n\n9 Kuid nad olid langenud suurtesse eksitustesse, sest nad ei tahtnud jälgida, kas nad peavad kinni Jumala käskudest ja tema määrustest vastavalt Moosese seadusele.\n\n10 Ka ei pidanud nad kinni kiriku usulistest toimingutest iga päev palvetada ja anuda Jumalat, et nad ei langeks kiusatusse.\n\n11 Jah, lühidalt, nad moonutasid Issanda teid väga paljudel juhtudel; seepärast, Alma ja tema vennad läksid nende maale sel põhjusel, et jutlustada nendele sõna.\n\n12 Nüüd, kui nad olid jõudnud nende maale, vaata, nägid nad oma suureks hämmastuseks, et soramlased olid ehitanud palvemaju ja et nad kogunesid kokku ühel päeval nädalas, millist päeva nad nimetasid Issanda päevaks, ja nad kummardasid viisil, millist Alma ja tema vennad polnud kunagi varem näinud;\n\n13 sest neil oli nende palvemaja keskele ehitatud koht, koht seismiseks, mis oli kõrgel pea kohal ja mille tippu mahtus vaid üks inimene.\n\n14 Seepärast, kes iganes soovis Jumalat kummardada, pidi tulema ette ja astuma selle tippu ja sirutama oma käed välja taeva poole ning hüüdma valju häälega, öeldes:\n\n15 Püha, püha Jumal; me usume, et sina oled Jumal ja me usume, et sa oled püha ja et sa olid vaim ja et sa oled vaim ja et sa oled vaim igavesti.\n\n16 Püha Jumal, me usume, et sa oled eraldanud meid meie vendadest, ja me ei usu meie vendade pärimusse, mis on nendele edasi antud nende isade lapsikusest; aga me usume, et sa oled valinud meid oma pühadeks lasteks ja sa oled teinud meile ka teatavaks, et Kristust ei tule.\n\n17 Aga sa oled seesama eile, täna ja igavesti ja sa oled valinud meid, et me saaksime päästetud, kuna kõik meie ümber on valitud, et sinu vihast saada visatud alla põrgusse; selle pühaduse eest, oo Jumal, me täname sind ja me täname sind ka, et oled valinud meid, nii et meid ei saa eksiteele juhtida meie vendade rumalate pärimuste järgi, mis seovad neid usuga Kristusesse, mis juhivad nende südameid rändama kaugele sinust, meie Jumalast.\n\n18 Ja taas me täname sind, oo Jumal, et me oleme valitud ja püha rahvas. Aamen.\n\n19 Nüüd, sündis, et kui Alma ja ta vennad ja ta pojad olid kuulnud neid palveid, olid nad üliväga hämmastunud.\n\n20 Sest vaata, iga mees läks ja ütles sellesama palve.\n\n21 Nüüd, seda kohta nad kutsusid Rameumptomiks, mis tõlgitult on püha alus.\n\n22 Nüüd, sellelt aluselt ütlesid nad, iga mees, täpselt sama palve Jumalale, tänades oma Jumalat, et tema on neid valinud ja et ta ei ole juhtinud neid eksiteele nende vendade pärimuste järgi ja et nende südameid ei ole petetud uskuma tulevatesse asjadesse, millest nad midagi ei tea.\n\n23 Nüüd, pärast seda, kui kõik inimesed olid niiviisi oma tänu avaldanud, läksid nad tagasi oma kodudesse, mitte kunagi rääkides oma Jumalast enne, kui nad olid kogunenud taas pühale alusele, et avaldada oma tänu nende kombe kohaselt.\n\n24 Nüüd, kui Alma seda nägi, täitus ta süda murega, sest ta nägi, et nad on paheline ja rikutud rahvas; jah, ta nägi, et nende südamed on kinni kullas ja hõbedas ja kõiksugu peentes kaupades.\n\n25 Jah, ja ta nägi ka, et nende süda on uhkust täis kuni suure hooplemiseni välja.\n\n26 Ja ta tõstis oma hääle taeva poole ja hüüdis, öeldes: Oo, kui kaua, oo Issand, sa talud, et sinu teenijad elavad siin all lihas, et näha sellist suurt pahelisust inimlaste seas?\n\n27 Vaata, oo Jumal, nad hüüavad sinu poole ja siiski on nende südamed uhkusest neelatud. Vaata, oo Jumal, nad hüüavad sinu poole oma suuga ja samal ajal on nad ennast täis kuni ülima määrani välja, suurustades maailma tühiste asjadega.\n\n28 Vaata, oo mu Jumal, nende kalleid rõivaid ja nende sõrmuseid ja nende käevõrusid ja nende kuldehteid ja kõiki nende hinnalisi asju, millega nad on end ehtinud; ja vaata, nende südamed on nende küljes kinni ja siiski nad hüüavad sinu poole ja ütlevad – Me täname sind, oo Jumal, sest me oleme sinu valitud rahvas, samas kui teised hukkuvad.\n\n29 Jah, ja nad ütlevad, et sa oled neile ilmutanud, et Kristust ei tule.\n\n30 Oo Issand Jumal, kui kaua sa talud sellist pahelisust ja truudusetust selle rahva seas? Oo Issand, anna mulle jõudu, et ma võiksin taluda oma jõuetust. Sest ma olen jõuetu ja selline pahelisus selle rahva seas teeb mulle hingevalu.\n\n31 Oo Issand, mu süda on äärmiselt kurb; tröösti mu hinge Kristuses. Oo Issand, anna mulle, et mul oleks jõudu, et ma võiksin kannatlikkusega taluda neid kannatusi, mis saavad mulle osaks selle rahva süütegude pärast!\n\n32 Oo Issand, tröösti mu hinge ja anna mulle edu ja samuti mu kaastöölistele, kes on minuga – jah, Ammonile ja Aaronile ja Omnerile ja ka Amulekile ja Seesromile ja samuti minu kahele pojale – jah, tröösti tõepoolest neid kõiki, oo Issand. Jah, tröösti nende hingi Kristuses.\n\n33 Anna neile, et neil oleks jõudu, et nad võiksid taluda oma kannatusi, mis saavad neile osaks selle rahva süütegude pärast!\n\n34 Oo Issand, anna meile, et tuues neid taas sinu juurde Kristuses, saadaks meid edu!\n\n35 Vaata, oo Issand, nende hinged on väärtuslikud ja paljud nende seast on meie vennad; seepärast, anna meile, oo Issand, väge ja tarkust, et me võiksime tuua need meie vennad taas sinu juurde!\n\n36 Nüüd, sündis, et kui Alma oli öelnud need sõnad, pani ta oma käed kõikide nende peale, kes olid koos temaga. Ja vaata, kui ta pani oma käed nende peale, täitusid nad Püha Vaimuga.\n\n37 Ja pärast seda läksid nad üksteisest lahku, mõtlemata enda peale, mida nad söövad või mida nad joovad või mida nad selga panevad.\n\n38 Ja Issand hoolitses nende eest, et nad ei tunneks nälga ega kannataks janu; jah, ja ta andis neile ka jõudu, et nad ei peaks taluma mingisuguseid kannatusi, muidu kui et need poleks neelatud rõõmust Kristuses. Nüüd, see oli Alma palve järgi; ja seda seepärast, et ta palvetas usuga.\n\n", "alma 32": "[center][font_size=26]32. peatükk[/font_size][/center]\n\n[i]Alma õpetab vaeseid, kelle kannatused on neid alandanud. Usk on lootus sellesse, mida ei nähta, kuid mis on tõsi. Alma tunnistab, et inglid teenivad mehi, naisi ja lapsi. Alma võrdleb sõna seemnega. See tuleb külvata ja selle eest tuleb hoolitseda. Siis kasvab sellest puu, millelt korjatakse igavese elu vilja. Ligikaudu 74 eKr.[/i]\n\n1 Ja sündis, et nad läksid ja hakkasid jutlustama rahvale Jumala sõna, astudes sisse nende palvemajadesse ja nende kodudesse; jah, ja nad jutlustasid sõna koguni nende tänavatel.\n\n2 Ja sündis, et pärast rohket vaevanägemist nende seas hakkas neil olema edu inimeste vaese klassi hulgas; sest vaata, need olid oma viletsate rõivaste pärast palvemajadest välja aetud –\n\n3 seepärast ei lubatud neil siseneda nende palvemajadesse Jumalat kummardama, kuna neisse suhtuti kui roojasusse; seepärast, nad olid vaesed, jah, nende vennad suhtusid neisse kui prahti; seepärast, nad olid vaesed maailma asjade poolest; ja nad olid ka vaesed oma südames.\n\n4 Nüüd, kui Alma õpetas ja rääkis rahvale Oniida kõrgendikul, tuli tema juurde suur rahvahulk, kes olid need, kellest me oleme rääkinud, kes olid vaesed oma südames nende vaesuse pärast selle maailma asjade suhtes.\n\n5 Ja nad tulid Alma juurde ja see, kes oli nende seas tähtsaim, ütles temale: Vaata, mida peaksid tegema need minu vennad, keda kõik inimesed põlgavad nende vaesuse pärast, jah, ja eriti teevad seda meie preestrid, sest nad on ajanud meid välja meie palvemajadest, mille ehitamiseks me oleme teinud tublisti tööd omaenda kätega; ja nad on meid välja ajanud meie äärmise vaesuse pärast ja meil ei ole kohta, kus kummardada oma Jumalat; ja vaata, mida me peame tegema?\n\n6 Ja nüüd, kui Alma seda kuulis, pöördus ta ümber, näoga otse tema poole, ja ta vaatas suure rõõmuga, sest ta nägi, et nende kannatused olid neid tõepoolest alandanud ja nad olid valmis kuulama sõna.\n\n7 Seepärast ei öelnud ta enam midagi ülejäänud rahvahulgale, vaid sirutas välja oma käe ja hüüdis nendele, keda ta nägi, kes tõepoolest pattu kahetsesid, ja ütles neile:\n\n8 Ma näen, et te olete vagad südames, ja kui nõnda, siis te olete õnnistatud.\n\n9 Vaata, teie vend on küsinud: Mida me peame tegema? – Sest meid on välja aetud meie palvemajadest, nii et me ei saa kummardada oma Jumalat.\n\n10 Vaata, ma ütlen teile: kas te arvate, et te ei saa kummardada Jumalat mujal kui ainult teie palvemajades?\n\n11 Ja pealegi ma tahaksin küsida, et kas te arvate, et te ei pea kummardama oma Jumalat rohkem kui üks kord nädalas?\n\n12 Ma ütlen teile, et see on hea, et teid on teie palvemajadest välja aetud, et te võiksite olla alandlikud ja et te võiksite õppida tarkust; sest on hädavajalik, et te õpiksite tarkust; sest selle pärast, et teid on välja aetud, et teie vennad teid teie äärmise vaesuse pärast põlgavad, olete te jõudnud südame vagaduseni, sest teid on sunnitud olema alandlikud.\n\n13 Ja nüüd, kuna te olete sunnitud olema alandlikud, olete te õnnistatud, sest vahel otsib inimene, kui ta on sunnitud olema alandlik, meeleparandust; ja nüüd, tõesti, kes iganes parandab meelt, leiab halastust; ja see, kes leiab halastust ja peab vastu lõpuni, see päästetakse.\n\n14 Ja nüüd, nagu ma teile ütlesin, et kuna teid on sunnitud olema alandlikud, olete te õnnistatud; kas te ei arva, et rohkem õnnistatud on need, kes end sõna pärast ise tõepoolest alandavad?\n\n15 Jah, see, kes end tõepoolest ise alandab ja parandab meelt oma pattudest ja peab vastu lõpuni, see on õnnistatud – jah, palju rohkem õnnistatud kui need, keda sunnitakse olema alandlikud nende äärmise vaesuse pärast.\n\n16 Seepärast, õnnistatud on need, kes alandavad end ise, ilma et neid sunnitaks olema alandlikud, või õigemini, teiste sõnadega, õnnistatud on need, kes usuvad Jumala sõna ja saavad ristitud ilma südame tõrkumiseta; jah, ilma et neid peaks tooma teadma või nimelt sundima teadma sõna, enne kui nad usuvad.\n\n17 Jah, paljud ütlevad: Kui sa näitad meile tunnustähte taevast, siis me teame kindlalt, siis me usume.\n\n18 Nüüd, ma küsin, kas see on usk? Vaata, ma ütlen teile: Ei; sest kui inimene midagi teab, siis ei ole tal mingit põhjust uskuda, sest ta teab seda.\n\n19 Ja nüüd, kui palju rohkem neetud on see, kes teab Jumala tahet ja ei tee seda, kui see, kes ainult usub või kellel on ainult põhjust uskuda ja langeb üleastumiste küüsi?\n\n20 Nüüd, seda asja te peate otsustama. Vaata, ma ütlen teile, et see on ühest küljest võttes samasugune nagu teisest ja see saab olema igale inimesele tema tegude järgi.\n\n21 Ja nüüd, nagu ma usu kohta ütlesin – usk ei ole täiuslik teadmine asjadest; seepärast, kui teil on usku, siis te loodate asjadele, mida pole näha, mis on õiged.\n\n22 Ja nüüd, vaata, ma ütlen teile ja ma soovin, et te peaksite meeles, et Jumal on halastav kõikide vastu, kes usuvad tema nimesse; seepärast ta soovib kõigepealt, et te usuksite, jah, nimelt tema sõnasse.\n\n23 Ja nüüd, ta annab edasi oma sõna inglite kaudu meestele, jah, mitte ainult meestele, vaid ka naistele. Nüüd, see ei ole veel kõik; väikestele lastele antakse sageli sõnu, mis ajavad segadusse targad ja õpetatud.\n\n24 Ja nüüd, mu armsad vennad, kuna te olete soovinud minult teada saada, mida te peaksite tegema, kuna te olete vaevatud ja välja aetud – nüüd, ma ei soovi, et te arvaksite, et ma kavatsen teie üle kohut mõista; kui, siis ainult selle järgi, mis on õige –\n\n25 sest ma ei mõtle, et te kõik olete olnud sunnitud end alandama; sest ma tõesti usun, et teie seas on mõned, kes alandaksid end, ükskõik millises olukorras nad ka oleks.\n\n26 Nüüd, nagu ma usu kohta ütlesin – et see ei ole täiuslik teadmine – just samuti on see ka minu sõnadega. Algul saate te nende õigsuses täiuslikult kindlad olla sama vähe kui usk on täiuslik teadmine.\n\n27 Aga vaata, kui te ärkate ja äratate oma võimed, koguni proovile panemaks minu sõnu, ja rakendate pisut usku, jah, kui te ei suuda koguni rohkemat, kui vaid soovida uskuda, siis laske sel soovil endas töötada kuni selleni välja, et te usute sellisel viisil, et te saate anda koha osale minu sõnadest.\n\n28 Nüüd, võrdleme sõna seemnega. Nüüd, kui te annate koha, et seeme võiks saada külvatud teie südamesse, vaata, kui see on õige seeme ehk hea seeme ja kui te oma uskmatuse tõttu ei heida seda välja, nii et te panete vastu Issanda Vaimule, vaata, hakkab see teie rinnas paisuma; ja kui te tunnete neid paisumise liigutusi, siis te hakkate isekeskis ütlema – On paratamatu, et see on hea seeme ehk see sõna on hea, sest see hakkab avardama mu hinge; jah, see hakkab valgustama mu mõistmist; jah, see hakkab olema mulle isuäratav.\n\n29 Nüüd, vaata, kas see ei suurendaks teie usku? Ma ütlen teile: Jah; ometi ei ole sellest kasvanud täiuslikku teadmist.\n\n30 Aga vaata, kui seeme paisub ja võrsub ja hakkab kasvama, siis te peate ütlema, et seeme on hea; sest vaata, see paisub ja võrsub ja hakkab kasvama. Ja nüüd, vaata, kas see ei tugevda teie usku? Jah, see tugevdab teie usku, sest te ütlete: Ma tean, et see on hea seeme; sest vaata, see võrsub ja hakkab kasvama.\n\n31 Ja nüüd, vaata, kas te olete kindlad, et see on hea seeme? Ma ütlen teile: Jah, sest iga seeme kannab vilja omaenda kujul.\n\n32 Seepärast, kui siis seeme kasvab, on see hea, aga kui see ei kasva, siis, vaata, see ei ole hea; seepärast visatakse see ära.\n\n33 Ja nüüd, vaata, kuna te olete selle proovile pannud ja istutanud seemne ja see paisub ja võrsub ning hakkab kasvama, siis te peate teadma, et seeme on hea.\n\n34 Ja nüüd, vaata, kas teie teadmine on täiuslik? Jah, teie teadmine on täiuslik selles asjas, ja teie usk on soikus; ja seda seepärast, et te teate, sest te teate, et sõna on paisutanud teie hinge, ja te teate ka, et see on üles võrsunud, nii et teie mõistmine hakkab saama valgustatud ja teie meel hakkab avarduma.\n\n35 Oo, kas see ei ole siis tõeline? Ma ütlen teile: Jah, kuna see on valgus; ja mis iganes on valgus, on hea, sest see on märgatav, seepärast te peate teadma, et see on hea; ja nüüd, vaata, kas teie teadmine on täiuslik pärast seda, kui te olete maitsnud seda valgust?\n\n36 Vaata, ma ütlen teile: Ei; samuti ei peaks te kõrvale heitma oma usku, sest te olete rakendanud oma usku ainult selleks, et istutada seeme, et te võiksite üritada järele proovida, et teada, kas seeme on hea.\n\n37 Ja vaata, kui puu hakkab kasvama, te ütlete: Hoolitseme selle eest suure hoolega, et see võiks juurduda, et see võiks üles kasvada ja kanda meile vilja. Ja nüüd, vaata, kui te hoolitsete selle eest suure hoolega, siis see juurdub ja kasvab üles ja kannab vilja.\n\n38 Aga kui te jätate puu hooletusse ega mõtle selle eest hoolitsemisele, vaata, see ei juurdu, ja kui päikesekuumus tuleb ning seda kõrvetab, kuna sellel ei ole juurt, see kuivab ära ja te tõmbate selle välja ja viskate minema.\n\n39 Nüüd, see ei ole mitte sellepärast, et seeme ei olnud hea, ega ole ka sellepärast, et selle vili ei oleks ihaldatav; vaid see on sellepärast, et teie maa on viljatu ja te ei taha hoolitseda puu eest, seepärast ei saa te sellelt vilja.\n\n40 Ja nõnda, kui te ei taha hoolitseda sõna eest, oodates usk silmis selle vilja, ei saa te kunagi korjata elupuu vilja.\n\n41 Aga kui te hoolitsete sõna eest, jah, hoolitsete puu eest, kui see hakkab kasvama tänu teie usule, suure usinuse ja kannatlikkusega, oodates selle vilja, see juurdub; ja vaata, see saab olema puu, mis ulatub igavikulisse ellu.\n\n42 Ja tänu teie usinusele ja teie usule ja teie kannatlikkusele selle sõna eest hoolitsemisel, et see võiks teis juurduda, vaata, peagi korjate te selle vilja, mis on kõige hinnalisem, mis on magusam kõigest magusast ja mis on valgem kõigest valgest; jah, ja puhtam kõigest puhtast, ja te toitute rõõmuga sellest viljast, kuni kõht saab täis, nii et teil ei ole nälga ega ole teil janu.\n\n43 Siis, mu vennad, lõikate te tasu oma usu ja oma usinuse ja kannatlikkuse ja pikameelsuse eest, millega te ootasite, et puu hakkab teie jaoks vilja kandma.\n\n", "alma 33": "[center][font_size=26]33. peatükk[/font_size][/center]\n\n[i]Seenos õpetas, et inimesed peaksid paluma ja kummardama Jumalat kõikides kohtades ja et kohtuotsused pööratakse ära Poja pärast. Seenok õpetas, et halastust antakse Poja pärast. Mooses oli tõstnud kõnnumaal üles Jumala Poja võrdkuju. Ligikaudu 74 eKr.[/i]\n\n1 Nüüd, pärast seda, kui Alma oli öelnud need sõnad, saatsid nad temale sõnumi, soovides teada, kas nad peaksid uskuma ühte Jumalat, et saada seda vilja, millest ta oli rääkinud, ehk kuidas nad peaksid külvama selle seemne ehk sõna, millest ta oli rääkinud, mille kohta ta ütles, et see peab olema külvatud nende südametesse; ehk mil moel peaksid nad hakkama rakendama oma usku.\n\n2 Ja Alma ütles neile: Vaata, te olete öelnud, et te ei saanud kummardada oma Jumalat, kuna teid on teie palvemajadest välja aetud. Aga vaata, ma ütlen teile, kui te arvate, et te ei saa Jumalat kummardada, siis te eksite väga ja peaksite uurima pühakirju; kui te arvate, et need on teile seda õpetanud, siis te ei mõista neid.\n\n3 Kas teil on meeles, et te olete lugenud, mida Seenos, vana aja prohvet, on öelnud palve ehk kummardamise kohta?\n\n4 Sest ta ütles: Sa oled halastav, oo Jumal, sest sa oled kuulnud mu palvet koguni siis, kui ma olin kõnnumaal; jah, sa olid halastav, kui ma palusin nende eest, kes olid mu vaenlased, ja sa pöörasid nad minu poolele.\n\n5 Jah, oo Jumal, ja sa olid minu vastu halastav, kui ma hüüdsin sinu poole oma põllul; kui ma hüüdsin sinu poole oma palves ja sina kuulsid mind.\n\n6 Ja taas, oo Jumal, kui ma pöördusin tagasi oma majja, sa kuulsid mind mu palves.\n\n7 Ja kui ma läksin oma kambrisse, oo Issand, ja palusin sind, sa kuulsid mind.\n\n8 Jah, sa oled halastav oma laste vastu, kui nad hüüavad sinu poole, et neid kuuleksid sina, mitte aga inimesed; ja sina kuuled neid.\n\n9 Jah, oo Jumal, sa oled olnud halastav minu vastu ja kuulnud mu hüüdu sinu koguduste keskel.\n\n10 Jah, ja sa oled mind ka kuulnud, kui mu vaenlased on mind välja ajanud ja põlanud; jah, sa kuulsid mu hüüdeid ja olid vihane mu vaenlaste peale ja sa nuhtlesid neid oma vihas kiire hävitusega.\n\n11 Ja sa kuulsid mind mu kannatuste ja mu siiruse pärast; ja oma Poja pärast oled sa olnud minu vastu nii halastav, seepärast hüüan ma sinu poole kõigis oma kannatustes, sest sinus on mu rõõm, sest sa oled pööranud minult ära oma kohtuotsused oma Poja pärast.\n\n12 Ja nüüd, Alma küsis neilt: Kas te usute neid pühakirju, mida nad vanal ajal on kirjutanud?\n\n13 Vaata, kui te neid usute, siis te peate uskuma, mida Seenos ütles; sest vaata, ta ütles: Sa oled pööranud ära oma kohtuotsused oma Poja pärast.\n\n14 Nüüd, vaadake, mu vennad, ma tahan küsida, kas te olete lugenud pühakirju? Kui te olete, siis kuidas te saate mitte uskuda Jumala Pojasse?\n\n15 Sest ei ole kirjutatud, et Seenos üksi rääkis nendest asjadest, vaid ka Seenok rääkis nendest asjadest –\n\n16 sest vaata, ta ütles: Sa oled vihane, oo Issand, selle rahva peale, sest et nad ei taha mõista sinu halastusi, mis sa oled lasknud neile osaks langeda oma Poja pärast.\n\n17 Ja nüüd, mu vennad, te näete, et teinegi vana aja prohvet on tunnistanud Jumala Pojast ja kuna rahvas ei tahtnud mõista tema sõnu, viskasid nad ta kividega surnuks.\n\n18 Ent vaata, see ei ole kõik; nemad ei ole ainsad, kes on rääkinud Jumala Pojast.\n\n19 Vaata, temast rääkis Mooses; jah, ja vaata, kõnnumaal püstitati võrdkuju, et kes iganes seda vaatab, jääb elama. Ja paljud vaatasid ja jäid elama.\n\n20 Ent vähesed mõistsid nende asjade tähendust ja seda oma kõvasüdamelisuse pärast. Kuid paljud olid nii paadunud, et nad ei tahtnud vaadata, seepärast nad hukkusid. Nüüd, põhjus, miks nad ei tahtnud vaadata, oli see, et nad ei uskunud, et see nad terveks teeb.\n\n21 Oo mu vennad, kui te paraneksite ainult seeläbi, et te pöörate oma silmad, et saada terveks, kas te ei vaataks siis kiiresti või teeksite te uskmatuses pigem oma südame kõvaks ja oleksite nii laisad, et te ei pööraks oma silmi, nii et te hukkuksite?\n\n22 Kui nõnda, siis tuleb teie peale häda; aga kui ei, siis pöörake oma silmad ja hakake uskuma Jumala Pojasse, et ta tuleb oma rahvast lunastama, ja et ta kannatab ja sureb, et lepitada nende patte; ja et ta tõuseb taas üles surnuist, mis teeb teoks ülestõusmise, nii et kõik inimesed seisavad tema ees kohtumõistmiseks sel viimsel päeval, kohtupäeval, oma tegude järgi.\n\n23 Ja nüüd, mu vennad, ma soovin, et te istutaksite selle sõna oma südamesse ja kui see hakkab paisuma, koguni nõnda kosutage ka seda oma usuga. Ja vaata, see saab puuks, võrsudes teis üles igavikuliseks eluks. Ja seejärel andku Jumal teile, et teie koormad oleksid tema Poja üle rõõmustades kerged. Ja tõepoolest, kõike seda te võite teha, kui te tahate. Aamen.\n\n", "alma 34": "[center][font_size=26]34. peatükk[/font_size][/center]\n\n[i]Amulek tunnistab, et sõna on Kristuses päästeks. Kui lepitust ei tehta, peab kogu inimkond hukkuma. Kogu Moosese seadus osutab Jumala Poja ohverdusele. Igavene lunastusplaan on rajatud usule ja meeleparandusele. Paluge ajalikke ja vaimseid õnnistusi. See elu on inimestel aeg ette valmistuda, et kohata Jumalat. Teenige välja oma pääste kartusega Jumala ees. Ligikaudu 74 eKr.[/i]\n\n1 Ja nüüd, sündis, et pärast seda, kui Alma oli rääkinud neile need sõnad, istus ta maha ja Amulek tõusis ja hakkas neid õpetama, öeldes:\n\n2 Mu vennad, ma arvan, et see on võimatu, et te võiksite olla teadmatuses selle suhtes, mis on räägitud Kristuse tulemisest, kellest me õpetame, et ta on Jumala Poeg; jah, ma tean, et neid asju on teile rikkalikult õpetatud enne teie lahkulöömist meie seast.\n\n3 Ja nagu te soovisite mu armsalt vennalt, et ta teeks teile teatavaks, mida te peaksite tegema oma kannatuste pärast; ja ta on teile natuke rääkinud, et teie meeli ette valmistada; jah, ja ta on õhutanud teid usule ja kannatlikkusele –\n\n4 jah, koguni et teil oleks niigi palju usku, et istutada sõna oma südametesse, et te võiksite selle headuse proovile panna.\n\n5 Ja me oleme näinud, et see suur küsimus, mis teil meeles mõlgub, on see, kas sõna on Jumala Pojas või kas ei saa olema Kristust.\n\n6 Ja te samuti nägite, et mu vend on tõestanud teile paljudel juhtudel, et sõna on Kristuses päästeks.\n\n7 Mu vend on viidanud Seenose sõnadele, et lunastus tuleb Jumala Poja kaudu, ja samuti Seenoki sõnadele; ja ta on samuti toetunud Moosesele, et tõestada, et need asjad on õiged.\n\n8 Ja nüüd, vaata, ma ise tunnistan teile, et need asjad on õiged. Vaata, ma ütlen teile, et ma tean, et Kristus tuleb inimlaste sekka, et võtta enda peale oma rahva üleastumised, ja et ta lepitab maailma patud; sest seda on rääkinud Issand Jumal.\n\n9 Sest on otstarbekas, et tehakse lepitus, sest vastavalt Igavese Jumala suurele plaanile tuleb teha lepitus või muidu peab kogu inimkond vältimatult hukkuma; jah, kõik on paadunud; jah, kõik on langenud ja on kadunud ja peavad hukkuma ilma lepituseta, mille tegemine on otstarbekas.\n\n10 Sest on otstarbekas, et oleks suur ja viimne ohverdus; jah, mitte inim- ega loomaohverdus ega ka mingisugune linnuohverdus; sest see ei saa olema inimese tehtud ohverdus, vaid see peab olema lõputu ja igavene ohverdus.\n\n11 Nüüd, ei ole ühtegi inimest, kes võiks ohverdada oma verd, et lepitada teise patte. Nüüd, kui inimene mõrvab, vaata, kas meie seadus, mis on õiglane, võtab tema venna elu? Ma ütlen teile: Ei.\n\n12 Aga seadus nõuab selle elu, kes on mõrvanud; seepärast ei saa olla midagi, mis oleks väiksem kui lõputu lepitus, mis oleks küllaldane maailma pattude eest.\n\n13 Seepärast, on otstarbekas, et oleks suur ja viimne ohverdus, ja siis tuleb, või on otstarbekas, et tuleks lõpp verevalamisele; siis on Moosese seadus täidetud; jah, kõik see saab täidetud täpi- ja kriipsupealt ja midagi ei jää täitmata.\n\n14 Ja vaata, see on kogu seaduse mõte ja iga pisiasi osutab sellele suurele ja viimsele ohverdusele ja see suur ja viimne ohverdus on Jumala Poeg; jah, lõputu ja igavene.\n\n15 Ja nõnda ta toob päästet kõigile neile, kes usuvad tema nimesse; ja selle viimase ohverduse eesmärgiks on kutsuda esile halastuse sülem, mis ületab õigluse ja valmistab inimestele vahendid, mille läbi neil võiks olla usku meeleparanduseks.\n\n16 Ja nõnda saab halastus rahuldada õigluse nõuded ja ümbritseb nad kaitsvate kätega, samas kui see, kes ei rakenda usku meeleparanduseks, on jäetud kaitsetuks kogu õigluse nõuete seaduse ees; seepärast ainult sellele, kellel on usku meeleparanduseks, teostub suur ja igavene lunastusplaan.\n\n17 Seepärast annaks Jumal teile, mu vennad, et teie võiksite hakata rakendama oma usku meeleparanduseks, et te hakkaksite hüüdma tema püha nime, et ta osutaks teile halastust;\n\n18 jah, hüüdke tema poole halastuse saamiseks, sest tema on vägev päästma.\n\n19 Jah, alandage end ja jätkake palves tema poole!\n\n20 Hüüdke tema poole, kui olete oma põldudel, jah, kõikide oma loomakarjade eest!\n\n21 Hüüdke tema poole oma majades; jah, kogu oma kodakonna eest nii hommikul, keskpäeval kui õhtul!\n\n22 Jah, hüüdke tema poole oma vaenlaste väe vastu!\n\n23 Jah, hüüdke tema poole kuradi vastu, kes on kõige õigemeelsuse vaenlane!\n\n24 Hüüdke tema poole oma põldude saagi eest, et teid saadaks sellega seoses edu!\n\n25 Hüüdke oma põldude karjade eest, et need suureneksid!\n\n26 Aga see ei ole kõik; te peate välja valama oma hinge oma kambrites ja oma salapaikades ja oma kõnnumaal.\n\n27 Jah, ja kui te ei hüüa Issanda poole, siis laske oma südamel täituda ja pöörduge tema poole lakkamatus palves oma heaolu ja ka nende heaolu eest, kes teid ümbritsevad.\n\n28 Ja nüüd, vaadake, mu armsad vennad, ma ütlen teile: ärge arvake, et see on kõik; sest pärast seda, kui te olete teinud kõike seda, kui te pöörate selja abivajajatele ja alastiolijatele ja ei külasta haigeid ja vaevatuid ning ei jaga oma varandust, kui teil seda on, nendega, kes abi vajavad – ma ütlen teile, kui te ei tee seda, siis vaata, teie palve on asjatu ega ole teile mingiks kasuks ning te olete nagu silmakirjatsejad, kes eitavad usku.\n\n29 Seepärast, kui teil ei ole meeles olla armastavad, siis te olete kui räbu, mille metallipuhastajad viskavad välja (kuna see on väärtusetu) ja mis tallatakse inimeste jalge alla.\n\n30 Ja nüüd, mu vennad, ma tahaksin, et pärast seda, kui te olete saanud nii palju tunnistusi, nähes, et pühakirjad tunnistavad nendest asjadest, et te lähete ja kannate meeleparanduse vilja.\n\n31 Jah, ma tahaksin, et te läheksite ega teeks enam oma südant kõvaks, sest vaata, praegu on teie päästeaeg ja -päev; ja seepärast, kui te parandate meelt ja ei tee oma südant kõvaks, siis astub suur lunastusplaan teie jaoks otsekohe jõusse.\n\n32 Sest vaata, see elu on inimestele ettevalmistusaeg Jumalaga kohtumiseks; jah, vaata, selle elu päev on inimestele päev oma töö tegemiseks.\n\n33 Ja nüüd, nagu ma teile juba varem ütlesin, kuna teil on olnud nii palju tunnistusi, seepärast, ma anun teid, et te ei lükkaks edasi oma meeleparanduse päeva kuni lõpuni, sest pärast seda elu päeva, mis on meile antud, et valmistuda igavikuks, vaata, kui me ei kasuta oma aega hästi, kuni me oleme selles elus, siis tuleb pimeduse öö, mil ei saa teha mingit tööd.\n\n34 Te ei saa öelda, kui te olete jõudnud sellesse hirmsasse kriisi, et ma parandan meelt, et ma pöördun tagasi oma Jumala juurde. Ei, te ei saa seda öelda, sest seesama vaim, mis valdab teie keha ajal, mil te lahkute sellest elust, selsamal vaimul on võim vallata teie keha selles igaveses maailmas.\n\n35 Sest vaata, kui te olete lükanud oma meeleparanduse päeva edasi kuni surmani välja, vaata, teist on saanud kuradi vaimu alamad ja ta pitseerib teid endale; seepärast, Issanda Vaim on teist eemaldunud ja tal ei ole teis mingit kohta ja kuradil on kõik võim teie üle ja see on paheliste lõplik seisund.\n\n36 Ja seda ma tean, sest Issand on öelnud, et ta ei ela templites, mis ei ole pühad, vaid ta elab õigemeelsete südametes; jah, ja samuti on ta öelnud, et õigemeelsed saavad istuda tema kuningriigis, et mitte kunagi enam sealt lahkuda; kuid nende rõivad tuleb teha valgeks Talle vere läbi.\n\n37 Ja nüüd, mu armsad vennad, ma soovin, et te peaksite neid asju meeles ja et te teeniksite kartusega Jumala ees välja oma pääste ning et te enam ei eitaks Kristuse tulemist;\n\n38 et te enam ei võitleks Püha Vaimu vastu, vaid võtaksite selle vastu ja võtaksite enda peale Kristuse nime; et te alandaksite end kuni põrmuni välja ja kummardaksite Jumalat, ükskõik kus te ka ei ole, vaimus ja tões ja et te elaksite iga päev tänulikkuses nende mitmete halastuste ja õnnistuste eest, mida ta teile annab.\n\n39 Jah, ja ma õhutan teid ka, mu vennad, et te oleksite pidevalt valvsad palves, et teid ei juhitaks eemale kuradi kiusatustega, et ta ei saaks teie üle võimust, et teist ei saaks tema alamad viimsel päeval, sest vaata, ta ei tasu teile millegi heaga.\n\n40 Ja nüüd, mu armsad vennad, ma tahaksin teid ergutada olema kannatlikud ja et te peaksite vastu kõiksugu kannatustele; et te ei laimaks neid, kes ajavad teid välja teie äärmise vaesuse pärast, et teist ei saaks sellised patustajad nagu nemad;\n\n41 vaid et teil oleks kannatlikkust ja et te taluksite neid kannatusi kindla lootusega, et ühel päeval saate te puhata kõigist oma kannatustest.\n\n", "alma 35": "[center][font_size=26]35. peatükk[/font_size][/center]\n\n[i]Sõna jutlustamine hävitab soramlaste pettuse – Nad heidavad välja usulepöördunud, kes ühinevad siis Jersonis Ammoni rahvaga – Alma kurvastab rahva pahelisuse pärast. Ligikaudu 74 eKr.[/i]\n\n1 Nüüd, sündis, et kui Amulek oli need sõnad lõpetanud, eemaldusid nad rahvahulgast ja läksid Jersoni maale.\n\n2 Jah, ja ka ülejäänud vennad tulid Jersoni maale pärast seda, kui nad olid jutlustanud sõna soramlastele.\n\n3 Ja sündis, et pärast seda, kui lugupeetavam osa soramlastest oli isekeskis nende sõnade üle nõu pidanud, mida neile oli jutlustatud, said nad sõna pärast vihaseks, sest see hävitas nende pettuse; seepärast nad ei tahtnud neid sõnu kuulda võtta.\n\n4 Ja nad saatsid sõnumid ja kutsusid kokku kõik rahva üle kogu maa ning pidasid nendega nõu sõnade üle, mida oli räägitud.\n\n5 Nüüd, nende valitsejad ja nende preestrid ja nende õpetajad ei lasknud rahval teada midagi nende soovidest; seepärast nad uurisid salaja välja, mida rahvas mõtles.\n\n6 Ja sündis, et kui nad olid teada saanud, mida kogu rahvas mõtles, siis need, kes olid sõnade poolt, mida Alma ja tema vennad olid rääkinud, aeti maalt välja; ja neid oli palju ja nad siirdusid samuti Jersoni maale.\n\n7 Ja sündis, et Alma ja tema vennad kuulutasid neile.\n\n8 Nüüd, soramlaste rahvas oli vihane Ammoni rahva peale, kes oli Jersonis, ja soramlaste ülemvalitseja, olles väga paheline mees, saatis sõnumi Ammoni rahvale, nõudes, et nad ajaksid oma maalt välja kõik need, kes tulid nende juurest üle nende maale.\n\n9 Ja ta tõi nende vastu kuuldavale palju ähvardusi. Ja nüüd, Ammoni rahvas ei kartnud nende sõnu; seepärast nad ei ajanud neid välja, vaid võtsid vastu kõik soramlaste vaesed, kes tulid üle nende poolele, ja nad kosutasid neid ja riietasid neid ja andsid neile maid nende pärisosaks ja andsid neile vastavalt nende puudusele.\n\n10 Nüüd, see ärgitas soramlasi vihale Ammoni rahva vastu ja nad hakkasid laamanlastega läbi käima ning ärgitama ka neid vihale nende vastu.\n\n11 Ja nõnda soramlased ja laamanlased hakkasid tegema ettevalmistusi sõjaks Ammoni rahva vastu ja ka nefilaste vastu.\n\n12 Ja nõnda lõppes Nefi rahva kohtunike valitsemise seitsmeteistkümnes aasta.\n\n13 Ja Ammoni rahvas lahkus Jersoni maalt ja läks Meleki maale ja andis Jersoni maal ruumi nefilaste sõjaväele, et nad võiksid võidelda laamanlaste vägedega ja soramlaste vägedega; ja nõnda puhkes sõda laamanlaste ja nefilaste vahel kohtunike valitsemise kaheksateistkümnendal aastal; ja aruanne nende sõdadest antakse hiljem.\n\n14 Ja Alma ja Ammon ja nende vennad ja samuti Alma kaks poega pöördusid tagasi Sarahemla maale pärast seda, kui nad olid olnud tööriistaks Jumala käes, tuues palju soramlasi meeleparandusele; ja kõik, kes toodi meeleparandusele, aeti oma maalt välja; kuid neil oli maid nende pärisosaks Jersoni maal ja nad haarasid relvad, et kaitsta ennast ja oma naisi ja lapsi ning oma maid.\n\n15 Nüüd, Alma, olles kurb oma rahva süütegude pärast, jah, sõdade ja verevalamiste ja tülide pärast, mis nende seas olid; ja olles kuulutanud sõna ehk saatnud kuulutama sõna kõigile elanikele kõikides linnades ja nähes, et inimeste südamed hakkavad kõvaks muutuma ning et nad hakkavad sõna ranguse pärast pahandama, oli tema süda äärmiselt kurb.\n\n16 Seepärast, ta lasi oma pojad kokku kutsuda, et anda neile igaühele eraldi korraldus nende asjade suhtes, mis puutuvad õigemeelsusesse. Ja meil on aruanne tema käskudest, mis ta neile andis vastavalt tema enda ülestähendustele.\n\n", "alma 36": "Alma käsud oma pojale Heelamanile.\n\nHõlmab peatükid 36 ja 37.\n\n[center][font_size=26]36. peatükk[/font_size][/center]\n\n[i]Alma tunnistab Heelamanile oma usulepöördumisest pärast ingli nägemist – Ta kannatas neetud hinge valu; ta hüüdis Jeesuse nime ja sündis seejärel Jumalast – Sulnis rõõm täitis tema hinge – Ta nägi inglite hulkasid kiitmas Jumalat – Paljud usulepöördunud on maitsnud ja näinud, nagu tema on maitsnud ja näinud. Ligikaudu 74 eKr.[/i]\n\n1 Mu poeg, hoia oma kõrvad lahti minu sõnadele, sest ma tõotan sulle, et kuivõrd sa pead kinni Jumala käskudest, saadab sind sellel maal edu.\n\n2 Ma tahaksin, et sa teeksid nagu mina olen teinud, pidades meeles meie isade vangistust, sest nad olid orjuses ja mitte keegi teine ei saanud neid vabastada kui Aabrahami Jumal ja Iisaki Jumal ja Jaakobi Jumal; ja ta tõepoolest vabastas nad nende kannatustest.\n\n3 Ja nüüd, oo mu poeg Heelaman, vaata, sa oled noor ja seepärast, ma anun sind, et sa kuulaksid mu sõnu ja õpiksid minult, sest ma tean, et kes iganes paneb oma lootuse Jumalale, saab abi oma katsumustes ja oma hädades ja oma kannatustes ja ta tõstetakse üles viimsel päeval.\n\n4 Ja ma ei tahaks, et sa mõtled, et ma võtan seda omast peast – mitte ajalikult, vaid vaimselt, mitte lihalikust meelest, vaid Jumalalt.\n\n5 Nüüd, vaata, ma ütlen sulle, et kui ma ei oleks Jumalast sündinud, ma ei oleks teadnud neid asju; aga Jumal on püha ingli suuga need asjad minule teatavaks teinud, mitte aga minu enda väärilisuse pärast;\n\n6 sest ma käisin Moosia poegadega ringi, püüdes hävitada Jumala kirikut; aga vaata, Jumal saatis oma püha ingli, et meid teel peatada.\n\n7 Ja vaata, ta rääkis meile nagu kõuehäälega ja kogu maa värises meie jalge all; ja me kõik langesime maha, sest Issanda kartus valdas meid.\n\n8 Aga vaata, hääl ütles mulle: Tõuse! Ja ma tõusin ja seisin püsti ja nägin inglit.\n\n9 Ja ta ütles mulle: Kui sa ka ise tahad hävida, ära püüa enam hävitada Jumala kirikut!\n\n10 Ja sündis, et ma langesin maha ning kolm päeva ja kolm ööd ei saanud ma avada oma suud ega kasutada oma jäsemeid.\n\n11 Ja ingel rääkis mulle rohkem asju, mida mu vennad kuulsid, kuid mina neid ei kuulnud; sest kui ma kuulsin sõnu – Kui sa ka ise tahad hävida, ära püüa enam hävitada Jumala kirikut! – siis valdas mind selline suur hirm ja jahmatus, et mind võidakse hävitada, nii et ma langesin maha ega kuulnud enam midagi.\n\n12 Ent mind piinas igavene piin, sest mu hing oli viimse piirini vaevatud ning piinatud kõikidest mu pattudest.\n\n13 Jah, ma mäletasin kõiki oma patte ja süütegusid, mille pärast mind piinati põrgupiinadega; jah, ma nägin, et ma olin vastu hakanud oma Jumalale ja ei olnud kinni pidanud tema pühadest käskudest.\n\n14 Jah, ja ma olin mõrvanud palju tema lapsi või õigemini juhtinud neid hävitusse; jah, ja lühidalt, nii suured olid olnud minu süüteod, et pelk mõte Jumala ette minemisest piinas mu hinge sõnulseletamatu õudusega.\n\n15 Oo, mõtlesin ma, et ma võiksin olla ära aetud ja muutuksin olematuks nii hingelt kui ka kehalt, et mind ei viidaks seisma mu Jumala ette kohtumõistmiseks minu tegude põhjal.\n\n16 Ja nüüd, kolm päeva ja kolm ööd piinas mind koguni neetud hinge valu.\n\n17 Ja sündis, et kui ma olin nõnda vaevast piinatud, kui mind vaevas mälestus oma paljudest pattudest, vaata, mulle tuli meelde ka see, et ma olin kuulnud oma isa rahvale prohvetlikult kuulutamas ühe Jeesuse Kristuse, Jumala Poja tulemisest, et lepitada maailma patud.\n\n18 Nüüd, kui mu meel klammerdus selle mõtte külge, hüüdsin ma oma südames: Oo Jeesus, sa Jumala Poeg, halasta minu peale, kes ma olen kibeduse sapis ning kelle ümber on igavikulised surmaahelad!\n\n19 Ja nüüd, vaata, kui ma seda mõtlesin, ma ei mäletanud enam oma valu; jah, mälestus mu pattudest ei vaevanud mind enam.\n\n20 Ja oo, millist rõõmu ja millist imepärast valgust ma nägin; jah, mu hing täitus rõõmuga, mis oli sama ääretu, kui oli olnud mu valu!\n\n21 Jah, ma ütlen sulle, mu poeg, et ei saa olla midagi nii teravat ja nii kibedat, kui oli minu valu. Jah, ja taas ma ütlen sulle, mu poeg, et teisest küljest ei saa olla midagi nii oivalist ja sulnist, kui oli minu rõõm.\n\n22 Jah, mulle tundus, et ma nägin, just nii nagu nägi meie isa Lehhi, Jumalat istumas oma troonil, ümbritsetuna arvututest inglite hulkadest, laulmise ja oma Jumala ülistamise meeleolus, jah, ja mu hing igatses olla seal.\n\n23 Aga vaata, mu jäsemed said oma jõu taas tagasi ja ma seisin oma jalgadel ning tegin rahvale ilmsiks, et ma olen Jumalast sündinud.\n\n24 Jah, ja sellest ajast kuni praeguseni välja olen ma lakkamatult vaeva näinud, et ma võiksin tuua hingi meeleparandusele, et ma võiksin tuua neid maitsma seda äärmiselt suurt rõõmu, mida maitsesin mina, et ka nemad võiksid olla Jumalast sündinud ja täituda Püha Vaimuga.\n\n25 Jah, ja nüüd, vaata, oo mu poeg, Issand annab mulle minu vaevanägemise viljast äärmiselt suurt rõõmu;\n\n26 sest selle sõna tõttu, mille ta on mulle andnud, vaata, on paljud Jumalast sündinud ja on maitsnud, nagu olen maitsnud mina, ja on näinud silmast silma, nagu olen näinud mina; seepärast teavad nad neid asju, millest ma olen rääkinud, nagu tean mina, ja see teadmine, mis minul on, on Jumalast.\n\n27 Ja mind on toetatud igasugustes kannatustes ja raskustes; jah, ja kõiksugu kannatustes; jah, Jumal on vabastanud mind vanglast ja ahelaist ning surmast; jah, ja temale ma panen oma lootuse ja ta ikka veel vabastab mind.\n\n28 Ja ma tean, et ta tõstab mind üles viimsel päeval, et elada koos temaga hiilguses; jah, ja ma ülistan teda igavesti, sest ta on toonud meie isad välja Egiptusest ja ta on neelanud egiptlased Punasesse merre; ja ta juhtis meie isad oma väega tõotatud maale; jah, ja ta on vabastanud neid aeg-ajalt orjusest ja vangistusest.\n\n29 Jah, ja samuti on ta toonud meie isad välja Jeruusalemma maalt ja on ka vabastanud neid oma igavikulise väega aeg-ajalt koguni tänase päevani välja orjusest ja vangistusest; ja ma olen alati meeles pidanud nende vangistust; jah, ja sinagi peaksid nende vangistust meeles pidama, nagu mina seda teinud olen.\n\n30 Aga vaata, mu poeg, see ei ole kõik, sest sa peaksid teadma, nagu mina tean, et kuivõrd sa pead kinni Jumala käskudest, saadab sind sellel maal edu; ja sa peaksid ka teadma, et kuivõrd sa Jumala käskudest kinni ei pea, lõigatakse sind tema juurest ära. Nüüd, see on vastavalt tema sõnale.\n\n", "alma 37": "[center][font_size=26]37. peatükk[/font_size][/center]\n\n[i]Vaskplaate ja teisi pühakirju hoitakse, et tuua hingi päästele – Jeredlased hävitati nende pahelisuse pärast – Nende salajased vanded ja lepingud tuleb rahva eest varjul hoida – Kõikides oma toimetustes pea nõu Issandaga – Nagu Liahoona juhtis nefilasi, nii juhib Kristuse sõna inimesi igavesse ellu. Ligikaudu 74 eKr.[/i]\n\n1 Ja nüüd, mu poeg Heelaman, ma käsin sind, et sa võtaks ülestähendused, mis on usaldatud minu hoolde;\n\n2 ja ma käsin sind samuti, et sa teeksid ülestähendusi selle rahva kohta vastavalt sellele, nagu mina olen teinud Nefi plaatidele, ja pea pühaks kõiki neid asju, mida mina olen pidanud, just nagu mina olen neid pidanud; sest neid on säilitatud targal eesmärgil.\n\n3 Ja need vaskplaadid, mis sisaldavad neid uurendusi, millel on ülestähendused pühakirjadest, millel on meie esiisade sugupuu koguni algusest peale –\n\n4 vaata, meie isad on prohvetlikult kuulutanud, et neid peetakse ja antakse edasi ühelt põlvelt teisele ning neid peetakse ja hoitakse Issanda käega, kuni need jõuavad iga rahvuse, hõimu, keele ja rahvani, et nad saaksid teada saladustest, mis neis on.\n\n5 Ja nüüd, vaata, kui neid hoitakse, siis peab nende sära alles jääma; jah, ja nende sära jääb alles; jah, ja samuti kõigi plaatide sära, mis sisaldavad seda, mis on püha kiri.\n\n6 Nüüd, sa võid arvata, et see on minust rumal, aga vaata, ma ütlen sulle, et väikeste ja lihtsate asjadega saadetakse korda suuri asju ja paljudel juhtudel ajavad väikesed vahendid targad segadusse.\n\n7 Ja Issand Jumal töötab vahenditega, et täide viia oma suuri ja igavesi eesmärke; ja väga väikeste vahenditega ajab Issand targad segadusse ja toob päästet paljudele hingedele.\n\n8 Ja nüüd, seniajani on vastavalt Jumala tarkusele neid asju hoitud; sest vaata, need on avardanud selle rahva mälu, jah, ja veennud paljusid nende teede ekslikkuses ja toonud neid oma Jumala tundmisele nende hingede päästmiseks.\n\n9 Jah, ma ütlen sulle, et kui ei oleks neid asju, mida need ülestähendused sisaldavad, mis on nendel plaatidel, ei oleks Ammon ja tema vennad saanud veenda nii mitmeid tuhandeid laamanlasi nende isade pärimuste ebaõigsuses; jah, need ülestähendused ja nende sõnad tõid nad meeleparandusele; see tähendab, need tõid nad teadmisele Issandast, oma Jumalast, ja rõõmustama Jeesuse Kristuse, oma Lunastaja üle.\n\n10 Ja kes teab, kas neist ei saa mitte vahendid, et tuua oma Lunastaja tundmisele mitmeid tuhandeid nende seast, jah, ja ka mitmeid tuhandeid meie kangekaelsetest vendadest nefilastest, kes teevad praegu oma südant kõvaks patus ja süütegudes?\n\n11 Nüüd, neid saladusi ei ole mulle veel täielikult teada antud; seepärast ma hoidun ütlemast rohkem.\n\n12 Ja olgu sellest küllalt, kui ma ütlen ainult, et need on hoitud targal otstarbel, milline otstarve on teada Jumalale, sest ta annab tarkuses nõu kõigis oma töödes ja tema rajad on sirged ning tema kulg üks igavene ring.\n\n13 Oo, pea meeles, pea meeles, mu poeg Heelaman, kui ranged on Jumala käsud! Ja ta ütles: Kui te peate kinni minu käskudest, saadab teid sellel maal edu – aga kui te tema käskudest kinni ei pea, lõigatakse teid tema juurest ära.\n\n14 Ja nüüd, pea meeles, mu poeg, et Jumal on usaldanud sinu hoolde need asjad, mis on pühad, mida ta on pidanud pühadena ja mida ta ka edaspidi peab ja hoiab targal otstarbel, mis tal on, et ta võiks näidata oma väge tulevastele põlvkondadele.\n\n15 Ja nüüd, vaata, ma ütlen sulle prohvetliku kuulutamise vaimu läbi, et kui sa astud üle Jumala käskudest, siis vaata, need asjad, mis on pühad, võetakse Jumala väel sinult ära ja sind antakse üle Saatanale, et ta võiks sind sõeluda, nagu tuul sõelub aganaid.\n\n16 Aga kui sa pead kinni Jumala käskudest ja teed nende asjadega, mis on pühad, nii, nagu Issand sul käsib (sest sa pead palves pöörduma Issanda poole kõigis asjus, mida sa peaksid nendega tegema), vaata, ükski maa ega põrgu vägi ei saa neid sinult võtta, sest Jumal on võimas täitma kõiki oma sõnu.\n\n17 Sest ta täidab kõik oma lubadused, mida ta sulle annab, sest et ta on täitnud oma lubadused, mida ta andis meie isadele.\n\n18 Sest ta lubas neile, et ta hoiab neid asju oma targal otstarbel, et ta võiks näidata oma väge tulevastele põlvkondadele.\n\n19 Ja nüüd, vaata, ühe eesmärgi on ta täitnud, tuues nimelt mitmed tuhanded laamanlased tõe tundmisele; ja ta on näidanud nende kaudu oma väge ja ta tahab ka edaspidi näidata nende kaudu oma väge tulevastele põlvkondadele; seepärast neid hoitakse.\n\n20 Seepärast käsin ma sind, mu poeg Heelaman, et sa oleks usin kõikide mu sõnade täitmisel ja et sa oleks usin Jumala käskudest kinnipidamisel, nii nagu need kirjutatud on.\n\n21 Ja nüüd, ma räägin sinule neist kahekümne neljast plaadist, et sa peaksid neid, nii et saladused ja pimedusetööd ja nende salajased teod ehk selle rahva salajased teod, kes on hävitatud, võiksid saada ilmsiks tehtud sellele rahvale; jah, et kõik nende mõrvamised ja röövimised ja nende rüüstamised ja kogu nende pahelisus ja jäledused võiksid saada ilmsiks tehtud sellele rahvale; jah, ja et sa hoiaksid neid tõlkijaid.\n\n22 Sest vaata, Issand nägi, et tema rahvas hakkas tegema pimedusetöid; jah, tegema salajasi mõrvu ja jäledusi; seepärast Issand ütles, et kui nad meelt ei paranda, hävitatakse nad maa pinnalt.\n\n23 Ja Issand ütles: Ma valmistan oma teenijale Gaselemile kivi, mis särab pimeduses valguseks, et ma võiksin paljastada oma rahvale, kes mind teenib, et ma võiksin paljastada neile nende vendade teod; jah, nende salajased teod, nende pimedusetööd ja nende pahelisuse ning jäledused.\n\n24 Ja nüüd, mu poeg, need tõlkijad valmistati selleks, et läheks täide Jumala sõna, mis ta rääkis, öeldes:\n\n25 Ma toon pimedusest valguse kätte kõik nende salajased teod ja nende jäledused; ja kui nad ei paranda meelt, hävitan ma nad maa pinnalt; ja ma toon valguse kätte kõik nende saladused ja jäledused, igale rahvale, kes edaspidi seda maad valdab.\n\n26 Ja nüüd, mu poeg, me näeme, et nad ei parandanud meelt; seepärast nad hävitati ja siiamaani on Jumala sõna täide läinud; jah, nende salajased jäledused on pimedusest välja toodud ja meile teatavaks tehtud.\n\n27 Ja nüüd, mu poeg, ma käsin sind, et sa pead hoidma enda teada kõik nende vanded ja nende lepingud ja nende kokkulepped, mida nad on teinud nende salajastes jäledustes; jah, ja kõik nende tunnustähed ja nende imeteod pead sa hoidma varjul selle rahva eest, nii et nad ei teaks nendest midagi, et nad juhuslikult ei langeks samuti pimedusse ja ei häviks.\n\n28 Sest vaata, üle terve selle maa lasub needus, et hävitus tuleb kõikidele neile pimedusetöö tegijatele vastavalt Jumala väele, kui nad on täiesti küpsed; seepärast soovin ma, et seda rahvast ei hävitataks.\n\n29 Seepärast pead sa hoidma need nende vannete ja nende lepingute salajased plaanid selle rahva eest varjul ja anna neile teada ainult nende pahelisusest ja nende mõrvadest ja nende jäledustest; ja sa õpeta neid põlgama sellist pahelisust ja jäledusi ning mõrvasid; ja sa õpeta neile ka, et need inimesed hävisid oma pahelisuse ja jäleduste ja mõrvade pärast.\n\n30 Sest vaata, nad mõrvasid kõik Issanda prohvetid, kes tulid nende sekka, et kuulutada neile nende süütegudest; ja nende veri, keda nad mõrvasid, hüüdis Issanda, nende Jumala poole kättemaksu nendele, kes olid nende mõrvajad; ja nõnda tulid Jumala kohtuotsused nende pimedusetööde ja salajaste liitude tegijate peale.\n\n31 Jah, ja neetud olgu see maa igavesest ajast igavesti neile pimedusetöö ja salajaste liitude tegijatele koguni hävitamiseni välja, kui nad ei paranda meelt enne, kui nad saavad täiesti küpseks.\n\n32 Ja nüüd, mu poeg, pea meeles neid sõnu, mis ma olen sulle rääkinud; ära usalda neid salajasi plaane sellele rahvale, vaid õpeta neid tundma igavikulist viha patu ja süütegude vastu.\n\n33 Jutlusta neile meeleparandust ja usku Issandasse Jeesusesse Kristusesse; õpeta neid olema alandlikud ja südames tasased ja vagad; õpeta neid vastu panema kõikidele kuradi kiusatustele usuga Issandasse Jeesusesse Kristusesse!\n\n34 Õpeta neile, et nad ei väsiks kunagi heategudest, vaid oleksid südames tasased ja vagad, sest sellised leiavad rahu oma hingele.\n\n35 Oo, pea meeles, mu poeg, ja õpi tarkust oma nooruses; jah, õpi oma nooruses kinni pidama Jumala käskudest!\n\n36 Jah, ja hüüa Jumalat abiks kõiges; jah, kõik, mida sa teed, tee Issandale, ja kuhu iganes lähed, mine Issandaga; jah, olgu kõik sinu mõtted suunatud Issandale; jah, anna Issandale oma südame kiindumus igaveseks!\n\n37 Kõikides oma toimetustes pea nõu Issandaga ja ta juhib sind heale; jah, kui sa õhtul heidad puhkama, siis heida puhkama Issanda hoolde, et ta võiks valvata sinu üle, kui sa magad; ja kui sa tõused hommikul, olgu su süda täis tänu Jumalale; ja kui sa neid asju teed, siis sind tõstetakse üles viimsel päeval.\n\n38 Ja nüüd, mu poeg, on mul natuke öelda selle eseme kohta, mida meie isad kutsuvad keraks või teenäitajaks – või meie isad nimetasid seda Liahoonaks, mis on tõlgitult kompass; ja selle valmistas Issand.\n\n39 Ja vaata, ühegi inimese töö ei saa olla nii hoolikalt valmistatud. Ja vaata, see valmistati selleks, et näidata meie isadele, mis suunas neil tuleb kõnnumaal rännata.\n\n40 Ja see töötas nende heaks vastavalt nende usule Jumalasse; seepärast, kui neil oli usku uskuda, et Jumal võib panna need osutid näitama teed, mida mööda nad peaksid minema, siis vaata, nõnda sündis; seepärast said nad Jumala väel selle ime ja ka palju teisi imesid päevast päeva.\n\n41 Olgugi et need imed olid tehtud väikeste vahenditega, näitas see ometi neile imepäraseid tegusid. Nad olid pikaldased ja unustasid rakendada oma usku ja usinust ning siis need imepärased teod lakkasid ja nad ei jõudnud oma teekonnal edasi.\n\n42 Seepärast, nad virelesid kõnnumaal ehk ei rännanud otseteed ja kannatasid oma üleastumiste pärast nälga ja janu.\n\n43 Ja nüüd, mu poeg, ma tahan, et sa mõistad, et need asjad ei ole mitte ilma tähenduseta, sest kui meie isad olid pikaldased pöörama tähelepanu sellele kompassile (nüüd, need asjad olid ajalikud), siis ei saatnud neid edu; just samuti on asjadega, mis on vaimsed.\n\n44 Sest vaata, sama kerge on pöörata tähelepanu Kristuse sõnale, mis näitab sulle otseteed igavesse õndsusse, kui meie isadel oli pöörata tähelepanu sellele kompassile, mis näitas neile otseteed tõotatud maale.\n\n45 Ja nüüd, ma küsin, kas selles ei ole võrdkuju? Sest sama kindlasti, kui see suunanäitaja tõi meie isad, kui nad järgisid selle suunda, tõotatud maale, viivad Kristuse sõnad meid, kui me järgime nende näidatud suunda, üle sellest mureorust palju paremale tõotatud maale.\n\n46 Oo mu poeg, ärgem olgem pikaldased, kuna tee on kerge; sest nõnda oli meie isadega; sest nõnda oli see valmistatud neile, et kui nad vaataksid, võiksid nad elada; just samuti on see meiega. Tee on valmistatud ja kui me vaatame, siis me võime elada igavesti.\n\n47 Ja nüüd, mu poeg, vaata, et sa hoolitsed nende pühade asjade eest; jah, vaata, et sa tõstad oma pilgu Jumala poole ja elad. Mine selle rahva juurde ja kuuluta sõna ning ole arukas! Hüvasti, mu poeg!\n\n", "alma 38": "Alma käsud oma pojale Siblonile.\n\nHõlmab 38. peatüki.\n\n[center][font_size=26]38. peatükk[/font_size][/center]\n\n[i]Siblonit kiusati taga õigemeelsuse pärast – Pääste on Kristuses, kes on maailma elu ja valgus – Ohjelda kõiki oma kirgi. Ligikaudu 74 eKr.[/i]\n\n1 Mu poeg, hoia oma kõrvad lahti minu sõnadele, sest ma ütlen sulle, just nagu ma ütlesin Heelamanile, et kuivõrd sa pead kinni Jumala käskudest, saadab sind maal edu; ja kuivõrd sa Jumala käskudest kinni ei pea, lõigatakse sind tema juurest ära.\n\n2 Ja nüüd, mu poeg, ma loodan, et saan tunda sinu üle suurt rõõmu sinu püsivuse ja Jumalale ustavuse pärast; sest nagu sa oled juba noorena hakanud lootma Issandale, oma Jumalale, just samuti, ma loodan, et sa jätkad tema käskudest kinnipidamist, sest õnnistatud on see, kes peab vastu lõpuni.\n\n3 Ma ütlen sulle, mu poeg, et mul on olnud sinust suur rõõm sinu ustavuse ja sinu usinuse ja sinu kannatlikkuse ja sinu pikameelsuse pärast soramlaste rahva seas.\n\n4 Sest ma tean, et sa olid ahelais; jah, ja ma tean ka, et sind visati kividega sõna pärast ja sa talusid kõike seda kannatlikult, sest Issand oli sinuga; ja nüüd, sa tead, et Issand vabastas sind.\n\n5 Ja nüüd, mu poeg Siblon, ma tahan, et sa peaksid meeles, et sama palju, kui sa paned oma lootuse Jumalale, nimelt niisama palju aidatakse sind välja sinu katsumustest ja sinu raskustest ja sinu kannatustest ning sind tõstetakse üles viimsel päeval.\n\n6 Nüüd, mu poeg, ma ei tahaks, et sa mõtled, et ma tean neid asju omast peast, vaid see on Jumala Vaim, mis on minus, kes teeb need asjad mulle teatavaks, sest kui ma ei oleks Jumalast sündinud, ei oleks ma sellest teada saanud.\n\n7 Aga vaata, Issand saatis oma suurest halastusest oma ingli mulle kuulutama, et ma pean lõpetama hävitustöö tema rahva seas; jah, ja ma olen näinud inglit näost näkku ja ta rääkis minuga ja ta hääl oli kui kõuemürin ja see raputas kogu maad.\n\n8 Ja sündis, et ma olin kolm päeva ja kolm ööd kõige kibedamas hingevalus ja ahastuses; ja ei saanud oma patte andeks mitte enne, kui ma palusin halastust Issandalt Jeesuselt Kristuselt. Aga vaata, ma hüüdsin teda ja leidsin rahu oma hingele.\n\n9 Ja nüüd, mu poeg, ma olen jutustanud sulle seda, et sa õpiksid tarkust, et sa õpiksid minult, et ei ole olemas mingit teist teed ega vahendit, mille kaudu inimene võib saada päästetud, kui ainult Kristuses ja Kristuse kaudu. Vaata, tema on maailma elu ja valgus. Vaata, tema on tõe ja õigemeelsuse sõna.\n\n10 Ja nüüd, nagu sa oled hakanud õpetama sõna, just samuti ma tahan, et sa jätkaksid õpetamist, ja ma tahan, et sa oleksid kõikides asjades usin ja mõõdukas.\n\n11 Vaata, et sa ei ole uhkust täis; jah, vaata, et sa ei hoople omaenda tarkusega ega oma suure jõuga!\n\n12 Kasuta julgust, aga mitte ülbust; ja vaata ka, et sa ohjeldad kõiki oma kirgi, et sa võiksid täituda armastusega; vaata, et sa hoidud laiskusest!\n\n13 Ära palveta nagu soramlased, sest sa oled näinud, et nad palvetavad, et inimesed kuuleksid ja et neid kiidetaks nende tarkuse pärast.\n\n14 Ära ütle: Oo Jumal, ma tänan sind, et me oleme paremad, kui meie vennad; vaid pigem ütle: Oo Issand, andesta mulle mu vääritus ja pea meeles halastuses minu vendi – jah, alati tunnista oma vääritust Jumala ees.\n\n15 Ja õnnistagu Issand su hinge ja võtku sind viimsel päeval vastu oma kuningriiki, et sa saaksid istuda rahus. Nüüd, mine, mu poeg, ja õpeta sõna sellele rahvale! Ole arukas! Hüvasti, mu poeg!\n\n", "alma 39": "Alma käsud oma pojale Koriantonile.\n\nHõlmab peatükid 39–42 (kaasa arvatud).\n\n[center][font_size=26]39. peatükk[/font_size][/center]\n\n[i]Seksuaalne patt on jäledus – Koriantoni patud hoidsid soramlasi sõna vastu võtmast – Kristuse lunastus ulatub tagasi nende usklike päästmisele, kes elasid enne seda. Ligikaudu 74 eKr.[/i]\n\n1 Ja nüüd, mu poeg, mul on sulle öelda natuke enamat, kui ma ütlesin sinu vennale; sest vaata, kas sa pole märganud oma venna püsivust, tema ustavust ja tema usinust Jumala käskudest kinnipidamisel? Vaata, kas ta ei ole sulle andnud head eeskuju?\n\n2 Sest sina ei pööranud minu sõnadele niipalju tähelepanu kui su vend soramlaste rahva keskel. Nüüd, see on see, mis mul on sinu vastu: sa hooplesid pidevalt oma jõu ja tarkusega.\n\n3 Ja see ei ole kõik, mu poeg. Sa tegid seda, mis oli mulle kohutav; sest sa jätsid oma teenimistöö ja läksid Sironi maale laamanlaste piirides, hoora Isabeli juurde.\n\n4 Jah, ta on röövinud paljude südamed; aga see ei ole mingi vabandus sinule, mu poeg. Sa oleksid pidanud hoidma seda teenimistööd, mis sulle oli usaldatud.\n\n5 Kas sa ei tea, mu poeg, et need asjad on jäledus Issanda silmis; jah, kõige jäledamad kõikidest pattudest peale süütu vere valamise või Püha Vaimu salgamise?\n\n6 Sest vaata, kui sa salgad Püha Vaimu, kui sel on kord olnud koht sinus, ja sa tead, et sa teda salgad, siis vaata, see on patt, mis on andestamatu; jah, ja kes iganes mõrvab, hoolimata Jumala valgusest ja tundmisest, sellel ei ole kerge saada andestust; jah, ma ütlen sulle, mu poeg, et sellel ei ole kerge saada andestust.\n\n7 Ja nüüd, mu poeg, ma sooviksin Jumalalt, et sa ei oleks süüdi nii suures kuriteos. Ma ei peatuks su kuritegudel, et vaevata su hinge, kui sellest ei oleks sulle kasu.\n\n8 Aga vaata, sa ei saa varjata oma kuritegusid Jumala eest; ja kui sa ei paranda meelt, seisavad need tunnistusena sinu vastu viimsel päeval.\n\n9 Nüüd, mu poeg, ma tahan, et sa parandaksid meelt ja loobuksid oma pattudest ega püüdleks enam oma silmahimude poole, vaid hoiduksid kõikidest nendest asjadest; sest kui sa seda ei tee, ei või sa mingil juhul pärida Jumala kuningriiki. Oo, pea meeles ja võta see endale kohustuseks ja hoidu sellistest asjadest!\n\n10 Ja ma käsin sul võtta endale kohustuseks pidada oma ettevõtmistes nõu oma vanemate vendadega; sest vaata, sa oled veel noor ja sul on vaja, et su vennad sind kosutaksid. Ja pööra tähelepanu nende nõuannetele!\n\n11 Ära lase end kõrvale juhtida tühistel või rumalatel asjadel; ära lase kuradil taas oma südant kõrvale juhtida nende paheliste hoorade järele! Vaata, oo mu poeg, kui suure süü sa tõid soramlaste peale, sest kui nad nägid sinu käitumist, ei tahtnud nad uskuda minu sõnu.\n\n12 Ja nüüd, Issanda Vaim ütleb mulle: Käsi oma lastel teha head, nii et nad ei juhataks paljude inimeste südameid hävitusse; seepärast käsin ma sind, mu poeg, Jumala kartuses, et sa hoiduksid oma süütegudest;\n\n13 et sa pöörduksid kõigest oma meelest, väest ja jõust Issanda poole; et sa ei juhiks enam kellegi südant tegema kurja, vaid mine pigem nende juurde tagasi ja tunnista oma vigu ja seda väärust, mis sa oled teinud.\n\n14 Ära otsi selle maailma rikkust ega tühiseid asju; sest vaata, sa ei saa neid endaga kaasa viia!\n\n15 Ja nüüd, mu poeg, ma tahaksin sulle mõnevõrra rääkida Kristuse tuleku kohta. Vaata, ma ütlen sulle, et see on tema, kes tuleb tõepoolest ära võtma maailma patte; jah, ta tuleb kuulutama oma rahvale rõõmusõnumeid päästest.\n\n16 Ja nüüd, mu poeg, see oli see teenimistöö, mida sind tegema kutsuti, kuulutama sellele rahvale neid rõõmusõnumeid, et ette valmistada nende meeli; või õigemini, et pääste võiks tulla neile, et nad võiksid ette valmistada oma laste meeli kuulama sõna tema tuleku ajal.\n\n17 Ja nüüd, ma kergendan veidi su meelt selle asja suhtes. Vaata, sa imestad, miks need asjad peavad olema teada nii kaua ette. Vaata, ma ütlen sulle: kas nüüdsel ajal ei ole mitte hingel Jumala silmis sama suur väärtus, kui on hingel tema tuleku ajal?\n\n18 Kas ei ole ühtemoodi vajalik, et lunastusplaan tehtaks teatavaks nii sellele rahvale kui ka nende lastele?\n\n19 Kas Issandal ei ole ühtemoodi kerge nüüdsel ajal saata oma inglit kuulutama neid rõõmusõnumeid nii meile kui ka meie lastele või pärast tema tulemist?\n\n", "alma 40": "[center][font_size=26]40. peatükk[/font_size][/center]\n\n[i]Kristus teeb teoks kõikide inimeste ülestõusmise – Õigemeelsed surnud lähevad paradiisi ja pahelised kõige äärmisemasse pimedusse, et oodata oma ülestõusmise päeva – Kõik taastatakse ülestõusmisel nende õigel ja täiuslikul kujul. Ligikaudu 74 eKr.[/i]\n\n1 Nüüd, mu poeg, on mõnevõrra veel midagi, mida ma tahan sulle ütelda; sest ma tajun, et sinu meelt vaevab surnute ülestõusmise küsimus.\n\n2 Vaata, ma ütlen sulle, et ei ole ülestõusmist – ehk ma tahan öelda teiste sõnadega, et see surelikkus ei riietu surematusesse, see rikutus ei riietu rikkumatusesse – enne, kui pärast Kristuse tulemist.\n\n3 Vaata, tema teeb teoks surnute ülestõusmise. Aga vaata, mu poeg, ülestõusmist ei ole veel. Nüüd, ma ilmutan sulle saladuse; ometi on palju saladusi, mis on peidetud, nii et neid ei tea mitte keegi peale Jumala enese. Aga ma näitan sulle üht asja, mille kohta ma olen usinalt küsinud Jumalalt, et ma võiksin teada – see puudutab ülestõusmist.\n\n4 Vaata, on määratud aeg, millal kõik tõusevad surnuist. Nüüd, keegi ei tea, millal see aeg tuleb; aga Jumal teab aega, mis on määratud.\n\n5 Nüüd, kas on üks kord või kaks korda või kolm korda, kui inimesed tõusevad surnuist, see ei oma tähtsust, sest Jumal teab kõiki neid asju; ja see rahuldab mind, kui tean, et see on nii – et on määratud aeg, millal kõik tõusevad surnuist.\n\n6 Nüüd, peab olema paratamatult aeg surmaaja ja ülestõusmise aja vahel.\n\n7 Ja nüüd, ma tahaksin küsida, et mis saab inimeste hingedest selle surmaaja ja ülestõusmiseks määratud aja vahepeal?\n\n8 Nüüd, pole oluline, kas inimestele on ülestõusmiseks määratud rohkem kui üks aeg, sest kõik ei sure ühekorraga ja see ei oma tähtsust; Jumalale on kõik kui üks päev ja ainult inimestele on aeg mõõdetud.\n\n9 Seepärast, inimestele on määratud aeg, mil nad tõusevad surnuist, ja surmaaja ja ülestõusmise aja vahel on aeg. Ja nüüd, selle ajavahemiku kohta, see, mis saab inimeste hingedest, on see, mille teadasaamiseks olen ma usinalt Issandalt järele pärinud, ja see on see, mida ma tean.\n\n10 Ja kui tuleb aeg, mil kõik tõusevad üles, siis nad saavad teada, et Jumal teab kõiki aegu, mis on inimestele määratud.\n\n11 Nüüd, mis puutub hinge seisundisse surma ja ülestõusmise vahel – Vaata, ingel on mulle teatavaks teinud, et kõikide inimeste vaimud, niipea kui nad on lahkunud sellest surelikust kehast, jah, kõikide inimeste vaimud, on nad siis head või halvad, võetakse koju selle Jumala juurde, kes andis neile elu.\n\n12 Ja siis sünnib, et nende vaimud, kes on õigemeelsed, võetakse vastu õnne seisundisse, mida kutsutakse paradiisiks, puhkeseisundiks, rahuseisundiks, kus nad puhkavad kõigist oma vaevadest ja kõigist muretsemistest ja kurvastamistest.\n\n13 Ja siis sünnib, et paheliste vaimud, jah, need kes on halvad – sest vaata, neil ei ole mingit osa või annust Issanda Vaimust; sest vaata, nad valisid pigem halvad teod kui head; seepärast läks neisse kuradi vaim ja võttis võimust nende majas – ja nad aetakse välja kõige äärmisemasse pimedusse; seal on nutt ja kaeblemine ning hammaste kiristamine ja seda nende endi süütegude pärast, sest kuradi tahe juhtis nad vangistusse.\n\n14 Nüüd, see on paheliste hingede seisund; jah, nad on pimeduses ja hirmsas kartust täis ootamise seisundis, oodates Jumala raevu tulist meelepaha langevat nende peale; nõnda nad jäävad sellesse seisundisse, samuti nagu õigemeelsed paradiisi kuni nende ülestõusmise ajani.\n\n15 Nüüd, on mõned, kes on mõistnud, et see hinge õnne seisund ja see häda seisund enne ülestõusmist on esimene ülestõusmine. Jah, ma nõustun, et seda võib nimetada ülestõusmiseks, vaimu või hinge tõusmiseks ja selle üleandmiseks kas õnne või õnnetuse seisundisse vastavalt sõnadele, mis on räägitud.\n\n16 Ja vaata, taas on räägitud, et on esimene ülestõusmine, kõikide nende ülestõusmine, kes on olnud või kes on või kes saavad olema kuni Kristuse surnuist ülestõusmiseni.\n\n17 Nüüd, me ei arva, et see esimene ülestõusmine, millest on sellisel viisil räägitud, võib olla hingede ülestõusmine ja nende üleandmine kas õnne või õnnetuse seisundisse. Sa ei või arvata, et see tähendab seda.\n\n18 Vaata, ma ütlen sulle: Ei, vaid see tähendab nende hingede taasühinemist kehaga, nende, kes on elanud Aadama päevadest kuni Kristuse ülestõusmiseni.\n\n19 Nüüd, kas nende hinged ja kehad, kellest on räägitud, ühinevad kõik ühekorraga, nii pahelised kui õigemeelsed, seda ma ei ütle; olgu sellest küllalt, kui ma ütlen, et nad kõik tulevad esile, ehk teiste sõnadega, nende ülestõusmine toimub enne nende ülestõusmist, kes surevad pärast Kristuse ülestõusmist.\n\n20 Nüüd, mu poeg, ma ei ütle, et nende ülestõusmine tuleb Kristuse ülestõusmise ajal, vaid vaata, ma ütlen seda kui oma arvamust, et õigemeelsete hinged ja kehad ühinevad Kristuse ülestõusmisel ja tema taevasseminemisel.\n\n21 Aga kas see toimub tema ülestõusmise ajal või pärast seda, ma ei ütle; aga niipalju ma ütlen, et surma ja keha ülestõusmise vahel on aeg, ja hinge seisund on kas õnnes või õnnetuses ajani, mille Jumal on määranud surnute esiletulemiseks ja mõlema, hinge ning keha taasühinemiseks ja Jumala ette seismatoomiseks ja kohtumõistmiseks nende tegude järgi.\n\n22 Jah, see toob kaasa nende asjade taastamise, millest on räägitud prohvetite suuga.\n\n23 Hing taastatakse kehale ja keha hingele; jah, ja iga jäse ja liiges taastatakse oma kehale; jah, juuksekarvgi ei jää kaduma; vaid kõik asjad taastatakse nende õigel ja täiuslikul kujul.\n\n24 Ja nüüd, mu poeg, see on taastamine, millest on räägitud prohvetite suuga.\n\n25 Ja siis hiilgavad õigemeelsed Jumala kuningriigis.\n\n26 Aga vaata, hirmus surm tuleb pahelistele; sest nad surevad kõige selle suhtes, mis puutub õigemeelsusesse; sest nad ei ole puhtad ja miski, mis pole puhas, ei või pärida Jumala kuningriiki; vaid nad on välja aetud ja üle antud osa võtma oma tegude ehk oma tööde viljast, mis on olnud halvad; ja nemad joovad kibeda karika sademe.\n\n", "alma 41": "[center][font_size=26]41. peatükk[/font_size][/center]\n\n[i]Ülestõusmisel tulevad inimesed esile lõputu õnne või lõputu õnnetuse seisundisse – Pahelisus ei ole kunagi olnud õnn – Lihalikud inimesed on maailmas ilma Jumalata – Iga inimene saab taastamisel taas surelikkuses omandatud iseloomujooned ja omadused. Ligikaudu 74 eKr.[/i]\n\n1 Ja nüüd, mu poeg, on mul natuke öelda taastamise kohta, millest on räägitud; sest vaata, mõned on väänanud pühakirju ja on seepärast kaugel eksiteel. Ja ma tajun, et ka sinu meelt on see asi vaevanud. Aga vaata, ma selgitan sulle seda.\n\n2 Ma ütlen sulle, mu poeg, et Jumala õiglus nõuab, et oleks taastamise plaan, sest on nõutav, et kõik asjad oleksid taastatud nende õigesse korda. Vaata, on nõutav ja õiglane vastavalt Kristuse väele ja ülestõusmisele, et inimese hing oleks taastatud selle kehale ja et iga kehaosa oleks taastatud oma kohale.\n\n3 Ja Jumala õiglus nõuab, et inimeste üle mõistetaks kohut nende tegude järgi, ja kui nende teod olid selles elus head ja nende südame soovid olid head, siis peavad nad ka viimsel päeval olema taastatud sellele, mis on hea.\n\n4 Ja kui nende teod on halvad, siis nad taastatakse sellele, mis on halb. Seepärast, kõik asjad taastatakse nende õigesse korda, iga asi selle loomulikul kujul – surelikkus äratatakse surematusesse, rikutus rikkumatusesse – äratatakse lõputusse õnne, et pärida Jumala kuningriik, või lõputusse õnnetusse, et pärida kuradi kuningriik, üks ühel, teine teisel pool –\n\n5 üks äratatakse õnne seisundisse vastavalt sellele, kuidas ta on soovinud õnne, ehk sellesse, mis on hea vastavalt tema heasoovimisele; ja teine sellesse, mis on halb vastavalt tema halvasoovimisele; sest nagu ta on päev läbi halba teha soovinud, just samuti saab ta oma palgaks halva, kui saabub õhtu.\n\n6 Ja nii on see ka teisest küljest. Kui ta on parandanud meelt oma pattudest ja soovinud õigemeelsust oma päevade lõpuni, siis just samuti tasutakse talle õigemeelsusega.\n\n7 Need on need, keda Issand on lunastanud; jah, need on need, keda tuuakse välja, kes päästetakse sellest lõputust pimeduse ööst; ja nõnda nad seisavad või langevad, sest vaata, nad on iseeneste kohtumõistjad, kas teha head või halba.\n\n8 Nüüd, Jumala määrused on muutmatud; seepärast, tee on valmistatud, et kes iganes tahab, võib kõndida seda mööda ja saada päästetud.\n\n9 Ja nüüd, vaata, mu poeg, ära riski enam ühtegi solvangut teha oma Jumala vastu nende õpetuse üksikasjade osas, milles sa oled siiani riskinud pattu teha.\n\n10 Ära arva, et kuna on räägitud taastamisest, et sind taastatakse patust õnne! Vaata, ma ütlen sulle, pahelisus ei ole kunagi olnud õnn!\n\n11 Ja nüüd, mu poeg, kõik inimesed, kes on loomulikus seisundis, ehk ma tahan öelda, et lihalikus seisundis, on kibeduse sapis ja süütegude ahelais; nad on maailmas ilma Jumalata ja on läinud vastuollu Jumala loomusega; seepärast, nad on seisundis, mis on vastuolus õnne loomusega.\n\n12 Ja nüüd, vaata, kas taastamine tähendab siis seda, et asi võetakse loomulikust seisundist ja pannakse ebaloomulikku seisundisse ehk see pannakse oma olemusele vastandlikku olekusse?\n\n13 Oo mu poeg, see ei ole nii, vaid taastamine tähendab ühendada halb taas halvaga või lihalik lihalikuga või kuratlik kuratlikuga – hea sellega, mis on hea; õigemeelne sellega, mis on õigemeelne; õiglane sellega, mis on õiglane; halastav sellega, mis on halastav.\n\n14 Seepärast, mu poeg, vaata, et sa oled halastav oma vendade vastu; toimi õiglaselt; mõista kohut õigemeelselt ja tee alati head; ja kui sa seda kõike teed, siis saad sa oma tasu; jah, sulle taastatakse taas halastus; sulle taastatakse taas õiglus; sulle taastatakse taas õigemeelne kohtuotsus; ja sulle tasutakse taas heaga.\n\n15 Sest see, mida sa saadad välja, pöördub taas sinu juurde tagasi ja taastatakse; seepärast, taastamine mõistab patustaja veelgi enam süüdi ega õigusta teda mitte sugugi.\n\n", "alma 42": "[center][font_size=26]42. peatükk[/font_size][/center]\n\n[i]Surelikkus on prooviaeg, et võimaldada inimesel parandada meelt ja teenida Jumalat – Langemine tõi ajaliku ja vaimse surma kogu inimkonnale – Lunastus tuleb läbi meeleparanduse – Jumal ise lepitab maailma patud – Halastus on nende jaoks, kes meelt parandavad – Kõik teised alluvad Jumala õiglusele – Halastus tuleb lepituse pärast – Päästetakse vaid tõelised patukahetsejad. Ligikaudu 74 eKr.[/i]\n\n1 Ja nüüd, mu poeg, ma märkan, et on veel midagi, mis vaevab su meelt, mida sa ei mõista – ja see on Jumala õiglus patustaja karistamisel; sest sina püüad arvata, et on ebaõiglane jätta patustaja õnnetusse seisundisse.\n\n2 Nüüd, vaata, mu poeg, ma selgitan sulle seda asja. Sest vaata, pärast seda, kui Issand Jumal saatis meie esimesed vanemad Eedeni aiast välja viljelema maad, millest nad olid võetud – jah, ta ajas inimese välja ja ta asetas Eedeni aia idapoolsesse otsa keerubid ja tuleleegina sähviva mõõga, mis pöördus igasse suunda, et kaitsta elupuud –\n\n3 nüüd, me näeme, et inimene oli saanud Jumala sarnaseks, tundes head ja halba; ja et ta ei sirutaks oma kätt ega võtaks ka elupuust ega sööks ning elaks igavesti, asetas Issand Jumal keerubid ja tuleleegina sähviva mõõga, et ta ei sööks seda vilja –\n\n4 ja nõnda me näeme, et inimesele on antud aeg, et meelt parandada; jah, prooviaeg, aeg meelt parandada ja Jumalat teenida.\n\n5 Sest vaata, kui Aadam oleks kohe sirutanud oma käe ja söönud elupuust, oleks ta elanud igavesti vastavalt Jumala sõnale, ilma et tal oleks olnud mingit aega meeleparanduseks; jah, ja ka Jumala sõna oleks olnud kehtetu ja suur päästmisplaan oleks nurjunud.\n\n6 Aga vaata, inimesele oli määratud surra – seepärast, kui nad olid elupuust ära lõigatud, tuli nad ära lõigata ka maa pinnalt – ja inimene muutus kadunuks igaveseks; jah, nendest sai langenud inimene.\n\n7 Ja nüüd, sa näed sellest, et meie esimesed vanemad olid Issanda juurest ära lõigatud nii ajalikult kui ka vaimselt; ja nõnda me näeme, et neist said altid omaenda tahtele.\n\n8 Nüüd, vaata, ei olnud otstarbekas, et inimene võidetaks tagasi sellest ajalikust surmast, sest see hävitaks suure õnneplaani.\n\n9 Seepärast, kuna hing ei või kunagi surra ja langemine oli toonud tervele inimkonnale nii vaimse kui ka ajaliku surma, mis tähendab, et nad olid Issanda juurest ära lõigatud, siis oli otstarbekas, et inimkond saaks vaimsest surmast tagasi võidetud.\n\n10 Seepärast, kuna nad olid saanud loomult lihalikeks, iharateks ja kuratlikeks, sai see prooviseisund neile ettevalmistumise ajaks; sellest sai ettevalmistusaeg.\n\n11 Ja nüüd, pea meeles, mu poeg, et kui ei oleks olnud lunastusplaani (jättes selle kõrvale), siis niipea, kui nad oleksid surnud, oleksid nende hinged õnnetud, olles Issanda juurest ära lõigatud.\n\n12 Ja nüüd, ei olnud mingeid vahendeid inimeste tagasivõitmiseks sellest langenud seisundist, mille inimene oli enda peale toonud omaenda sõnakuulmatuse pärast.\n\n13 Seepärast, õigluse järgi ei saanuks lunastusplaani teostada muidu kui ainult inimeste meeleparanduse tingimustel sel prooviajal, jah, sel ettevalmistusajal; sest ilma nende tingimusteta ei saaks halastus tegutseda, ilma et see õigluse töö hävitaks. Nüüd, õigluse tööd ei saa hävitada; kui nõnda, siis lakkaks Jumal olemast Jumal.\n\n14 Ja nõnda me näeme, et kogu inimkond oli langenud ja nad olid õigluse haardes; jah, Jumala õigluse, mis määras, et nad on tema juurest igaveseks ära lõigatud.\n\n15 Ja nüüd, halastuse plaani ei saanud ellu viia muidu kui siis, kui saab tehtud lepitus; seepärast Jumal ise lepitab maailma patud, et ellu viia halastuse plaani, et rahuldada õigluse nõudeid, et Jumal võiks olla täiuslik, õiglane Jumal ja ka halastav Jumal.\n\n16 Nüüd, meeleparandus ei saanud tulla inimestele enne, kui oli karistus, mis samuti oli igavene, nagu hinge elu peab olema, määratud vastandiks õnneplaanile, mis ka on sama igavene kui hinge elu.\n\n17 Nüüd, kuidas saab inimene meelt parandada, kui ta ei patusta? Kuidas saab ta patustada, kui ei ole seadust? Kuidas saab olla seadust, kui ei ole karistust?\n\n18 Nüüd, oli määratud karistus ja antud õiglane seadus, mis tõi inimesele süümepiina.\n\n19 Nüüd, kui ühtegi seadust ei oleks antud – kui inimene mõrvab, peab ta surema – kas ta kardaks, et ta peab surema, kui ta mõrvab?\n\n20 Ja samuti, kui ei oleks antud ühtegi seadust patu vastu, ei kardaks inimesed patustada.\n\n21 Ja kui ühtegi seadust ei oleks antud, kui inimesed patustaksid, siis mida võiksid õiglus või halastus teha, sest neil ei oleks mingeid nõudmisi loodu suhtes?\n\n22 Aga seadus on antud ja karistus määratud ja meeleparandus lubatud; millist meeleparandust nõuab halastus; muidu nõuab õiglus loodut ja viib täide seaduse ja seadus määrab karistuse; kui ei, siis õigluse tööd saaksid hävitatud ja Jumal lakkaks olemast Jumal.\n\n23 Aga Jumal ei lakka olemast Jumal ja halastus nõuab patukahetsejat ja halastus tuleb lepituse tõttu ja lepitus teeb teoks surnute ülestõusmise; ja surnute ülestõusmine toob inimesed tagasi Jumala juurde; ja nõnda taastatakse nad tema juurde kohtumõistmiseks seaduse ja õigluse kohaselt nende tegude järgi.\n\n24 Sest vaata, õiglus paneb kõik oma nõudmised maksma ja ka halastus nõuab kõike, mis on tema oma; ja nõnda ei saa mitte keegi teine, kui vaid tõeline patukahetseja pääseda.\n\n25 Mis, kas sa arvad, et halastus võib röövida õiglust? Ma ütlen sulle: Ei; mitte üks põrm. Kui nõnda, siis Jumal lakkaks olemast Jumal.\n\n26 Ja nõnda Jumal teostab oma suured ja igavesed eesmärgid, mis olid valmistatud maailma rajamisest peale. Ja nõnda tuleb inimeste pääste ja lunastamine ja ka nende hävitamine ning õnnetus.\n\n27 Seepärast, oo mu poeg, kes iganes tahab tulla, võib tulla ja juua elu vett vabalt; ja kes iganes ei taha tulla, seda ei sunnita tulema; kuid viimsel päeval taastatakse temale vastavalt tema tegudele.\n\n28 Kui ta on soovinud teha halba ega ole oma päevil meelt parandanud, siis vaata, halba tehakse talle, vastavalt Jumala taastamisele.\n\n29 Ja nüüd, mu poeg, ma soovin, et sa ei laseks neil asjadel endale enam muret teha ja lase ainult oma pattudel endale muret teha, selle murega, mis toob sind meeleparandusele.\n\n30 Oo mu poeg, ma soovin, et sa ei eitaks enam Jumala õiglust. Ära püüa end välja vabandada mitte kõige vähemal määral oma pattude pärast, eitades Jumala õiglust; vaid lase Jumala õiglusel ja tema halastusel ja tema pikameelsusel saada täielik võim oma südames ja lase sel alandlikkuses tuua end maa põrmu.\n\n31 Ja nüüd, oo mu poeg, Jumal on kutsunud sind jutlustama sõna sellele rahvale. Ja nüüd, mu poeg, mine oma teed, kuuluta sõna tõe ja arukusega, et sa võiksid tuua hingi meeleparandusele, et suur halastusplaan võiks nad endale nõuda. Ja Jumal andku sulle tõepoolest vastavalt minu sõnadele! Aamen.\n\n", "alma 43": "[center][font_size=26]43. peatükk[/font_size][/center]\n\n[i]Alma ja tema pojad jutlustavad sõna – Soramlased ja teised nefilastest teisitimõtlejad saavad laamanlasteks – Laamanlased lähevad nefilaste vastu sõtta – Moroni varustab nefilased kaitserüüga – Issand ilmutab Almale laamanlaste strateegia – Nefilased kaitsevad oma kodusid, vabadusi, perekondi ja usundit – Moroni ja Lehhi sõjaväed piiravad laamanlased ümber. Ligikaudu 74 eKr.[/i]\n\n1 Ja nüüd, sündis, et Alma pojad läksid rahva sekka neile sõna kuulutama. Ja ka Alma ise ei saanud puhata ning läks samuti.\n\n2 Nüüd, me ei ütle nende jutlustamise kohta enam rohkemat, kui et nad jutlustasid sõna ja tõde vastavalt prohvetliku kuulutamise ja ilmutuse vaimule; ja nad jutlustasid Jumala püha korra järgi, mille kaudu nad olid kutsutud.\n\n3 Ja nüüd, ma tulen tagasi aruande juurde nefilaste ja laamanlaste vahelistest sõdadest kohtunike valitsemise kaheksateistkümnendal aastal.\n\n4 Sest vaata, sündis, et soramlastest said laamanlased; seepärast, nefilaste rahvas nägi kaheksateistkümnenda aasta alguses, et laamanlased on tulemas neid ründama; seepärast tegid nad ettevalmistusi sõjaks; jah, nad kogusid oma sõjaväed kokku Jersoni maale.\n\n5 Ja sündis, et laamanlased tulid tuhandete kaupa ja nad tulid Antioonumi maale, mis on soramlaste maa, ja mees nimega Serahemna oli nende juht.\n\n6 Ja nüüd, kuna amalekid olid loomult pahelisemad ja mõrvarlikumad kui laamanlased ise, seepärast, Serahemna määras laamanlastele ülemjuhatajad ja nad kõik olid amalekid ja soramlased.\n\n7 Nüüd, seda ta tegi, et hoida nende viha nefilaste vastu, nii et ta võiks nad oma kavatsuste teostamiseks endale allutada.\n\n8 Sest vaata, ta kavatses ärgitada laamanlasi vihale nefilaste vastu; seda ta tegi, et anastada suurt võimu nende üle, ja samuti, et saada võimu nefilaste üle, tuues neid orjusesse.\n\n9 Ja nüüd, nefilaste plaan oli kaitsta oma maid ja oma maju ja oma naisi ja oma lapsi, nii et nad võiksid hoida neid sattumast vaenlaste kätte; ja samuti, et nad võiksid hoida alles oma õigused ja oma eesõigused, jah, ja ka oma vabaduse, et nad võiksid kummardada Jumalat vastavalt oma soovile.\n\n10 Sest nad teadsid, et kui nad langevad laamanlaste kätte, siis kes iganes kummardab Jumalat vaimus ja tões, tõelist ja elavat Jumalat, selle laamanlased hävitavad.\n\n11 Jah, ja nad teadsid ka laamanlaste suurt viha nende vendade vastu, kes olid anti-nefi-lehhi rahvas, keda kutsuti Ammoni rahvaks – ja need ei tahtnud haarata relvi, jah, nad olid sõlminud lepingu ja nad ei tahtnud seda murda – seepärast, kui nad peaksid langema laamanlaste kätte, nad hävitataks.\n\n12 Ja nefilased ei tahtnud sel sündida lasta, et nad hävitatakse; seepärast andsid nad neile maavaldusi pärisosaks.\n\n13 Ja Ammoni rahvas andis nefilastele suure osa oma varandusest nende sõjaväe toetamiseks; ja nõnda olid nefilased sunnitud üksi vastu seisma laamanlastele, kes olid segu Laamanist ja Lemuelist ja Ismaeli poegadest ja kõikidest nendest, kes olid lahknenud nefilastest, kes olid amalekid ja soramlased ja Noa preestrite järglased.\n\n14 Nüüd, neid järglasi oli peaaegu sama palju kui nefilasi; ja nõnda olid nefilased sunnitud tülitsema oma vendadega koguni verevalamiseni välja.\n\n15 Ja sündis, et kui laamanlaste sõjaväed olid kogunenud Antioonumi maale, siis vaata, nefilaste sõjaväed olid valmis neid kohtama Jersoni maal.\n\n16 Nüüd, nefilaste juht ehk see mees, kes oli määratud nefilaste ülemjuhatajaks – nüüd, ülemjuhatajale allus kogu nefilaste sõjavägi – ja tema nimi oli Moroni.\n\n17 Ja Moroni võttis enda peale kogu käsutamise ja nende sõdade juhtimise. Ja ta oli ainult kakskümmend ja viis aastat vana, kui teda määrati nefilaste vägede ülemjuhatajaks.\n\n18 Ja sündis, et ta kohtas laamanlasi Jersoni piirides ja ta rahvas oli relvastatud mõõkade ja saablitega ja kõiksugu sõjariistadega.\n\n19 Ja kui laamanlaste sõjaväed nägid, et Nefi rahvas või et Moroni oli varustanud oma rahva rinnaturviste ja käekaitsetega; jah, ja ka kilpidega, et kaitsta nende päid, ja samuti olid nad pannud selga paksud riided –\n\n20 nüüd, Serahemna sõjavägi ei olnud ühegi sellise asjaga ette valmistunud; neil olid ainult mõõgad ja saablid, vibud ja nooled, kivid ja lingud; ja nad olid alasti peale naha, mis oli seotud nende niuetele; jah, kõik peale soramlaste ja amalekkide olid alasti.\n\n21 Ent neid ei olnud varustatud rinnakilpide ega kilpidega – seepärast, nad kartsid väga nefilaste sõjavägesid nende kaitserüüde pärast vaatamata sellele, et neid oli palju rohkem kui nefilasi.\n\n22 Vaata, nüüd, sündis, et nad ei julgenud tulla nefilaste vastu Jersoni piirides; seepärast nad lahkusid Antioonumi maalt kõnnumaale ja jätkasid oma teekonda kõnnumaal kaugelt ümber Siidoni jõe allikate, et nad võiksid minna Manti maale ja võtta see maa oma valdusse, sest nad ei arvanud, et Moroni sõjavägi teab, kuhu nad läksid.\n\n23 Ent sündis, et niipea, kui nad olid lahkunud kõnnumaale, saatis Moroni salakuulajad kõnnumaale nende laagrit jälgima; ja teades Alma prohvetlikke kuulutusi, saatis Moroni ka mõned mehed tema juurde, soovides, et ta küsiks Issandalt, kuhu nefilaste väed peaksid minema, et kaitsta end laamanlaste vastu.\n\n24 Ja sündis, et Almale tuli Issanda sõna ja Alma teatas Moroni sõnumitoojatele, et laamanlaste sõjaväed marsivad kõnnumaa kaudu ringiga, et nad võiksid minna Manti maale, et alustada rünnakut rahva nõrgema osa vastu. Ja need sõnumitoojad läksid ning viisid sõnumi Moronile.\n\n25 Nüüd, Moroni, jättes osa oma sõjaväest Jersoni maale, juhuks kui osa laamanlasi tuleb sellele maale ja võtab linna oma valdusse, võttis ülejäänud osa oma sõjaväest ja marssis Manti maale.\n\n26 Ja ta lasi koguneda selles maaosas kõikidel inimestel laamanlaste vastu võitlema, et kaitsta oma maid ja oma kodumaad, oma õigusi ja oma vabadusi; seepärast olid nad laamanlaste tulekuks valmis.\n\n27 Ja sündis, et Moroni lasi varjata oma sõjaväge orus, mis oli Siidoni jõe kalda lähedal, mis oli Siidoni jõe läänekaldal kõnnumaal.\n\n28 Ja Moroni paigutas ümberringi salakuulajad, et ta võiks teada, millal laamanlaste leer saabub.\n\n29 Ja nüüd, kuna Moroni teadis laamanlaste kavatsusi, et nende kavatsus oli hävitada nende vennad või alistada nad ja tuua nad orjusesse, et nad võiksid luua endale kuningriigi üle kogu maa.\n\n30 Ja ta teadis ka, et nefilaste ainus soov oli hoida alles oma maavaldused ja oma vabadus ja oma kirik; seepärast ei pidanud ta patuks kaitsta end sõjakavalusega; seepärast, ta sai oma salakuulajate kaudu teada, millise tee laamanlased valivad.\n\n31 Seepärast, ta jagas oma sõjaväe ja osa viis ta alla orgu ja varjas neid idas ja Ripla kõrgendikust lõuna pool.\n\n32 Ja ülejäänud osa varjas ta läänepoolses orus, Siidoni jõest lääne pool ja nõnda edasi Manti maa piirideni välja.\n\n33 Ja paigutanud nõnda oma sõjaväe oma äranägemise järgi, oli ta valmis neid kohtama.\n\n34 Ja sündis, et laamanlased lähenesid põhja poolt kõrgendikku, kus osa Moroni sõjaväest end varjas.\n\n35 Ja kui laamanlased olid möödunud Ripla kõrgendikust ja jõudsid orgu ning hakkasid ületama Siidoni jõge, siis sõjavägi, kes varjas end lõuna pool kõrgendikku, keda juhtis mees nimega Lehhi ja ta juhtis oma sõjaväe edasi ning piiras laamanlased ümber ida poolt nende selja tagant.\n\n36 Ja sündis, et laamanlased, kui nad nägid nefilasi selja tagant tulemas, pöörasid end ümber ja hakkasid Lehhi sõjaväega võitlema.\n\n37 Ja tapatöö algas mõlemal poolel, aga see oli kohutavam laamanlaste keskel, sest kuna nad olid paljad, olid nad kaitsetud nefilaste mõõkade ja saablite raskete löökide vastu, mis tõid surma peaaegu iga löögiga.\n\n38 Samas kui teisel poolel, nefilaste seas, langes aeg-ajalt nende mõõkade läbi ja verekaotuse tõttu mõni mees, kuna nende tähtsamad kehaosad olid kaitstud ehk nende eluliselt tähtsamad kehaosad olid kaitstud laamanlaste hoopide eest nende rinnakilpide ja nende käekaitsete ja nende peakaitsetega, ja nõnda jätkasid nefilased tapatööd laamanlaste seas.\n\n39 Ja sündis, et laamanlased lõid kartma selle suure hävitustöö pärast enda hulgas kuni selleni välja, et nad hakkasid põgenema Siidoni jõe poole.\n\n40 Ja Lehhi ja ta mehed jälitasid neid ning Lehhi ajas nad Siidoni vetesse ja nad ületasid Siidoni veed. Ja Lehhi hoidis oma vägesid Siidoni jõe kaldal, et nad ei saaks jõge ületada.\n\n41 Ja sündis, et Moroni ja tema sõjavägi kohtasid laamanlasi orus teisel pool Siidoni jõge ning hakkasid neid ründama ja tapma.\n\n42 Ja laamanlased põgenesid taas nende eest Manti maa poole ja Moroni sõjavägi kohtas neid taas.\n\n43 Nüüd, sel korral võitlesid laamanlased ülimalt ägedalt; jah, mitte kunagi varem pole laamanlasi nähtud võitlemas sellise ülimalt ägeda jõu ja julgusega; ei, koguni mitte aegade algusest saadik.\n\n44 Ja neid innustasid soramlased ja amalekid, kes olid nende ülemjuhatajad ja juhid, ning Serahemna, kes oli nende ülemjuhataja ehk nende kõrgem juhataja ja käskija; jah, nad võitlesid kui lohed ja paljud nefilastest tapeti nende käega; jah, sest nad lõid pooleks paljude peakaitsed ja torkasid läbi paljude rinnakilbid ja nad raiusid ära paljude käsivarred; ja nõnda lõid laamanlased oma metsikus vihas.\n\n45 Ometi olid nefilased innustatud paremast aatest, sest nemad ei võidelnud ainuvalitsemise ega võimu pärast, vaid nad võitlesid oma kodude ja oma priiuste, oma naiste ja oma laste ja kogu oma omandi pärast; jah, oma kummardamistavandite ja oma kiriku pärast.\n\n46 Ja nad tegid seda, mida nad pidasid oma kohuseks, mis neil on oma Jumala ees; sest Issand oli öelnud neile ja ka nende isadele nii: Kuivõrd te ei ole süüdi esimeses kallaletungis ega teises, ei pea te laskma oma vaenlase käel end tappa.\n\n47 Ja taas, Issand on öelnud: Kaitske oma perekondi koguni verevalamiseni välja! Seepärast, sel põhjusel võitlesid nefilased laamanlastega, et kaitsta iseend ja oma perekondi ja oma maid, oma kodumaad ja oma õigusi ning oma usku.\n\n48 Ja sündis, et kui Moroni mehed nägid laamanlaste metsikust ja viha, olid nad nende eest tagasi kohkumas ja põgenemas. Ja Moroni, tajudes nende kavatsust, saatis välja teate ja tiivustas nende südameid nende mõtetega – jah, mõtetega oma maadest, oma priiusest, jah, orjusest vabana olemisest.\n\n49 Ja sündis, et nad pöördusid laamanlaste vastu ja nad hüüdsid ühel häälel Issanda, oma Jumala poole oma priiuse ja oma orjusest vabana olemise eest.\n\n50 Ja nad hakkasid laamanlastele jõuga vastu panema ja selsamal tunnil, kui nad hüüdsid Issandat oma vabaduse pärast, hakkasid laamanlased nende eest põgenema, ja nad põgenesid kuni Siidoni veteni välja.\n\n51 Nüüd, laamanlasi oli arvukamalt, jah, rohkem kui kahekordne nefilaste arv; ometi aeti neid taga, nii et nad olid sunnitud kogunema kokku orgu Siidoni jõe kaldale.\n\n52 Seepärast piiras Moroni sõjavägi nad ümber, jah, nimelt mõlemal pool jõge, sest vaata, idas olid Lehhi mehed.\n\n53 Seepärast, kui Serahemna nägi Lehhi mehi ida pool Siidoni jõge ja Moroni vägesid lääne pool Siidoni jõge, et nefilased neid olid ümber piiranud, haaras neid hirm.\n\n54 Nüüd, Moroni, kui ta nägi nende hirmu, käskis oma meestel verevalamine lõpetada.\n\n", "alma 44": "[center][font_size=26]44. peatükk[/font_size][/center]\n\n[i]Moroni käsib laamanlastel teha rahuleping või muidu nad hävitatakse – Serahemna lükkab ettepaneku tagasi ja lahing jätkub – Moroni sõjavägi võidab laamanlasi. Ligikaudu 74–73 eKr.[/i]\n\n1 Ja sündis, et nad peatusid ja tõmbusid mõnevõrra tagasi. Ja Moroni ütles Serahemnale: Vaata, Serahemna, et me ei soovi olla verevalajad. Te teate, et te olete meil käes, ometi me ei taha teid tappa.\n\n2 Vaata, me ei ole tulnud teie vastu sõdima, et valada teie verd võimu saamiseks, samuti ei taha me panna ühtegi teist orjaikkesse. Ent see on just see põhjus, miks teie olete tulnud meie vastu; jah, ja te olete meie peale vihased meie usundi pärast.\n\n3 Aga nüüd, te näete, et Issand on meiega, ja te näete, et ta on andnud teid meie kätte. Ja nüüd, ma tahan, et te mõistaksite, et see on sündinud meile meie usundi pärast ja meie usu pärast Kristusesse. Ja nüüd, te näete, et te ei saa hävitada seda meie usku.\n\n4 Nüüd, te näete, et see on tõeline Jumala usk; jah, te näete, et Jumal toetab ja peab ülal ja hoiab meid niikaua, kuni me oleme ustavad temale ja oma usule ja oma usundile; ja Issand ei lase iialgi sündida, et meid hävitatakse, kui me ei lange üleastumiste küüsi ega salga oma usku.\n\n5 Ja nüüd, Serahemna, ma käsin sind selle kõikvõimsa Jumala nimel, kes on teinud meie käed tugevaks, nii et me oleme saanud võimu teie üle oma usu läbi, oma usundi läbi ja oma kummardamistavandite läbi ja oma kiriku läbi ja püha toetuse läbi, mille me võlgneme oma naistele ja oma lastele, selle priiuse läbi, mis seob meid meie maadega ja meie kodumaaga; jah, ja ka Jumala püha sõna alalhoidmise läbi, millele me võlgneme kõik oma õnne, ja kõige selle läbi, mis on meile kõige kallim –\n\n6 jah, ja see ei ole kõik; ma käsin teid kogu teie ellujäämissoovi juures, et te loovutate meile oma sõjariistad ja me ei vala teie verd, vaid me jätame teid ellu, kui te lähete oma teed ja ei tule enam meie vastu sõdima.\n\n7 Ja nüüd, kui te ei tee seda, vaata, te olete meie käes ja ma käsin oma mehi, et nad tungiksid teile kallale ja tekitaksid teie kehadele surmahaavu, nii et te hävite; ja siis me näeme, kellel on võim selle rahva üle; jah, me näeme, keda viiakse orjusesse.\n\n8 Ja nüüd, sündis, et kui Serahemna oli kuulnud neid sõnu, astus ta ette ja loovutas oma mõõga ja oma saabli ja oma vibu Moroni kätte ja ütles temale: Vaata, siin on meie sõjariistad; me loovutame need teile, ent me ei nõustu teile andma vannet, mille kohta me teame, et me seda murrame ja samuti meie lapsed; aga võtke meie sõjariistad ja lubage meil lahkuda kõnnumaale; muidu me jätame oma mõõgad endale ja kas hukkume või võidame.\n\n9 Vaata, me ei ole teie usku; me ei usu, et see on Jumal, kes on andnud meid teie kätte, vaid me usume, et see on teie kavalus, mis on hoidnud teid meie mõõkade eest. Vaata, teie rinnakilbid ja teie kilbid on teid hoidnud.\n\n10 Ja nüüd, kui Serahemna oli lõpetanud nende sõnade rääkimise, andis Moroni mõõga ja sõjariistad, mis ta oli saanud, Serahemnale tagasi, öeldes: Vaata, me lõpetame võitluse.\n\n11 Nüüd, ma ei saa tagasi võtta sõnu, mis ma olen rääkinud; seepärast nii tõesti, kui Issand elab, te ei lahku siit muidu kui vandega, et te ei pöördu enam tagasi meie vastu sõdima. Nüüd, kuna te olete meie kätes, siis me kas valame maa peale teie vere või te alistute tingimustele, mida ma esitasin.\n\n12 Ja nüüd, kui Moroni oli öelnud need sõnad, võttis Serahemna oma mõõga tagasi ja ta oli Moroni peale vihane ja ta sööstis ette, et Moronit tappa; aga kui ta tõstis oma mõõga, vaata, lõi üks Moroni sõduritest selle ta käest tõepoolest maha ja see murdus käepidemest; ja ta lõi ka Serahemnat nii, et ta lõi küljest tema skalbi ja see kukkus maha. Ja Serahemna taganes nende eest oma sõdurite keskele.\n\n13 Ja sündis, et sõdur, kes seisis lähedal, kes oli löönud küljest Serahemna skalbi, võttis skalbi juukseidpidi maast ja pani selle oma mõõga otsa ning sirutas selle nende poole, öeldes neile valju häälega:\n\n14 Just nagu on maha langenud see skalp, mis on teie pealiku skalp, nii langete maha ka teie, kui te ei loovuta oma sõjariistu ja ei lahku siit rahulepinguga.\n\n15 Nüüd, paljud, kui nad kuulsid neid sõnu ja nägid mõõga otsas skalpi, olid hirmust löödud; ja paljud astusid ette ja viskasid oma sõjariistad Moroni jalge ette ning sõlmisid rahulepingu. Ja kõigil, kes sõlmisid rahulepingu, lubati lahkuda kõnnumaale.\n\n16 Nüüd, sündis, et Serahemna sai äärmiselt vihaseks ja ta ärgitas oma ülejäänud sõdureid vihale, et need võitleksid nefilaste vastu veelgi ägedamalt.\n\n17 Ja nüüd, Moroni oli vihane laamanlaste kangekaelsuse pärast; seepärast käskis ta oma sõjameestel neid rünnata ja nad tappa. Ja sündis, et nad hakkasid neid tapma; jah, ja laamanlased võitlesid oma mõõkadega ja oma jõuga.\n\n18 Kuid vaata, nende paljad kehad ja katmata pead olid nefilaste teravate mõõkade ees kaitsetud; ja vaata, neid läbistati ja löödi, jah, ja nad langesid nefilaste mõõkade ees äärmiselt kiiresti ning nad hakkasid maha langema just nii, nagu Moroni sõdur oli prohvetlikult kuulutanud.\n\n19 Nüüd, kui Serahemna nägi, et nad kõik on hukkumas, hüüdis ta vägevalt Moronit, lubades, et tema ja samuti ta rahvas sõlmib nendega lepingu, kui nad jätavad ülejäänud ellu, et nad mitte kunagi enam ei tule nende vastu sõdima.\n\n20 Ja sündis, et Moroni lasi taas rahva seas tapatöö lõpetada. Ja ta võttis laamanlastelt sõjariistad ja pärast seda, kui nad olid sõlminud temaga rahulepingu, lubati neil lahkuda kõnnumaale.\n\n21 Nüüd, nende surnuid ei loetud kokku nende suure arvu pärast; jah, surnute arv oli äärmiselt suur nii nefilaste kui ka laamanlaste poolel.\n\n22 Ja sündis, et nad viskasid oma surnud Siidoni vetesse ja need triivisid edasi ja mattusid mere sügavustesse.\n\n23 Ja nefilaste ehk Moroni sõjaväed pöördusid tagasi ja tulid oma kodudesse ja oma maadele.\n\n24 Ja nõnda lõppes Nefi rahva kohtunike valitsemise kaheksateistkümnes aasta. Ja nõnda lõppes Alma ülestähendus, mis oli kirjutatud Nefi plaatidele.\n\n", "alma 45": "Aruanne Nefi rahvast ja nende sõdadest ja lahkhelidest Heelamani päevil vastavalt Heelamani ülestähendustele, mida ta kirjutas oma päevil.\n\nHõlmab peatükid 45–62 (kaasa arvatud).\n\n[center][font_size=26]45. peatükk[/font_size][/center]\n\n[i]Heelaman usub Alma sõnu – Alma kuulutab prohvetlikult nefilaste hävitamisest – Ta õnnistab ja neab maad – Vaim võis Alma üles võtta otsekui Moosese – Lahkhelid Kirikus kasvavad. Ligikaudu 73 eKr.[/i]\n\n1 Vaata, nüüd, sündis, et Nefi rahvas oli äärmiselt rõõmus, et Issand oli taas neid päästnud nende vaenlaste käest, seepärast nad tänasid Issandat, oma Jumalat; jah, nad paastusid palju ja palvetasid palju ja nad kummardasid Jumalat äärmiselt suure rõõmuga.\n\n2 Ja Nefi rahva kohtunike valitsemise üheksateistkümnendal aastal sündis, et Alma tuli oma poja Heelamani juurde ja ütles temale: Kas sa usud sõnu, mida ma rääkisin sulle nendest ülestähendustest, mis on kirjutatud?\n\n3 Ja Heelaman ütles temale: Jah, ma usun.\n\n4 Ja taas ütles Alma: Kas sa usud Jeesusesse Kristusesse, kes tuleb?\n\n5 Ja tema ütles: Jah, ma usun kõiki sõnu, mida sa oled rääkinud.\n\n6 Ja taas ütles Alma temale: Kas sa pead kinni minu käskudest?\n\n7 Ja tema ütles: Jah, ma pean kogu oma südamest kinni sinu käskudest.\n\n8 Siis ütles Alma temale: Õnnistatud oled sina ja Issand laseb edul sind sellel maal saata.\n\n9 Aga vaata, mul on midagi sulle prohvetlikult kuulutada; aga mida ma sulle prohvetlikult kuulutan, seda ära tee teatavaks; jah, seda, mida ma sulle prohvetlikult kuulutan, ei tehta teatavaks mitte enne, kui see prohvetlik kuulutus on täide läinud; seepärast kirjuta üles need sõnad, mis ma ütlen.\n\n10 Ja need on need sõnad: Vaata, ma tajun, et seesama rahvas, nefilased, vastavalt minus olevale ilmutuse vaimule, kaldub uskmatusse, neljasaja aasta möödudes ajast, mil Jeesus Kristus teeb end nendele ilmsiks.\n\n11 Jah, ja siis nad näevad sõdu ja katku, jah, nälga ja verevalamist kuni selleni välja, et Nefi rahvas sureb välja –\n\n12 jah, ja seda seepärast, et nad kalduvad uskmatusse ja pimedusetöödele ja iharusse ja kõiksugu süütegudele; jah, ma ütlen sulle, et kuna nad patustavad nii suure valguse ja teadmise vastu, jah, ma ütlen sulle, et sellest päevast alates ei jõua lahkuda koguni kogu neljas põlvkondki, enne kui tulevad need suured süüteod.\n\n13 Ja kui saabub see suurpäev, vaata, tuleb üsna pea aeg, mil neid, kes on praegu, või nende seemet, kes on praegu arvatud Nefi rahva hulka, ei arvata enam Nefi rahva hulka.\n\n14 Aga kes iganes jääb järele ega saa hävitatud sel suurel ja kardetaval päeval, arvatakse laamanlaste hulka ja saavad nende sarnasteks, kõik peale mõne, keda kutsutakse Issanda jüngriks; ja neid laamanlased jälitavad kuni selleni välja, et nad hävitatakse. Ja nüüd, süütegude pärast läheb see prohvetlik kuulutus täide.\n\n15 Ja nüüd, sündis, et kui Alma oli öelnud neid asju Heelamanile, õnnistas ta teda ja ka oma teisi poegi; ja õigemeelsete heaks õnnistas ta ka maad.\n\n16 Ja ta ütles: Nõnda ütleb Issand Jumal – Neetud olgu maa, jah, see maa, igale rahvusele, hõimule, keelele ja rahvale, hävituseks neile, kes tegutsevad paheliselt, kui nad on täiesti küpsed; ja nagu ma olen öelnud, nõnda sünnib; sest see on Jumala needus ja õnnistus maale, sest Issand ei saa vaadata patule vähimagi mööndusega.\n\n17 Ja nüüd, kui Alma oli öelnud need sõnad, ta õnnistas kirikut; jah, kõiki neid, kes sellest ajast peale usule kindlaks jäävad.\n\n18 Ja kui Alma oli seda teinud, lahkus ta Sarahemla maalt, otsekui läheks Meleki maale. Ja sündis, et temast ei kuuldud enam kunagi; tema surmast või matmisest ei tea me midagi.\n\n19 Vaata, me teame seda, et ta oli õigemeelne mees, ja kirikus käis ringi sõna, et Vaim on ta üles võtnud või Issanda käsi on tema matnud just nagu Moosese. Aga vaata, pühakiri ütleb, et Issand võttis Moosese enda juurde, ja me arvame, et ta võttis ka Alma vaimus enda juurde; seepärast, sel põhjusel ei tea me tema surmast ja matmisest midagi.\n\n20 Ja nüüd, Nefi rahva kohtunike valitsemise üheksateistkümnenda aasta algul sündis, et Heelaman läks rahva hulka, et neile sõna kuulutada.\n\n21 Sest vaata, nende sõdade pärast laamanlastega ja paljude väikeste lahkhelide ja rahutuste pärast, mis olid olnud rahva seas, osutus otstarbekaks, et Jumala sõna kuulutataks nende seas, jah, ja et eeskiri tehtaks kogu kirikule.\n\n22 Seepärast, Heelaman ja tema vennad läksid, et taas rajada kirik kogu maal, jah, igas linnas üle kogu maa, mida valdas Nefi rahvas. Ja sündis, et nad määrasid preestrid ja õpetajad kõikidele kirikutele üle kogu maa.\n\n23 Ja nüüd, sündis, et pärast seda, kui Heelaman ja tema vennad olid kirikutele määranud preestrid ja õpetajad, tekkisid nende seas lahkhelid ja nad ei tahtnud pöörata tähelepanu Heelamani ja tema vendade sõnadele;\n\n24 vaid nad läksid uhkeks, olles oma südames iseennast täis oma äärmiselt suure rikkuse pärast; seepärast nad said iseendi silmis rikkaks ega tahtnud pöörata tähelepanu nende sõnadele, et kõndida laitmatult Jumala ees.\n\n", "alma 46": "[center][font_size=26]46. peatükk[/font_size][/center]\n\n[i]Amalikia teeb salasepitsusi, et saada kuningaks – Moroni püstitab vabaduse tähise – Ta kogub rahva oma usundit kaitsma – Tõelisi usklikke kutsutakse kristlasteks – Joosepi jääki hoitakse – Amalikia ja teisitimõtlejad põgenevad Nefi maale – Need, kes ei taha toetada vabaduse aadet, surmatakse. Ligikaudu 73–72 eKr.[/i]\n\n1 Ja sündis, et kõik, kes ei tahtnud kuulda võtta Heelamani ja tema vendade sõnu, kogunesid kokku oma vendade vastu.\n\n2 Ja nüüd, vaata, nad olid äärmiselt vihased, nii et nad olid otsustanud nad tappa.\n\n3 Nüüd, nende juht, kes olid vihased oma vendade peale, oli suur ja tugev mees ja tema nimi oli Amalikia.\n\n4 Ja Amalikia soovis saada kuningaks; ja need inimesed, kes olid vihased, soovisid samuti, et ta oleks nende kuningas; ja suurem osa nendest olid maa alamkohtunikud ja nad taotlesid võimu.\n\n5 Ja nad olid juhitud Amalikia meelitustest, et kui nad toetaksid teda ja seaksid ta endi kuningaks, teeks ta neist rahva valitsejad.\n\n6 Nõnda oli Amalikia meelitanud nad erimeelsustesse, vaatamata Heelamani ja tema vendade jutlustamisele; jah, vaatamata nende äärmiselt suurele hoolitsemisele kiriku eest, sest nad olid kiriku ülempreestrid.\n\n7 Ja kirikus oli palju neid, kes uskusid Amalikia meelitussõnu, seepärast kaldusid nad koguni kirikust kõrvale; ja nõnda olid Nefi rahva asjalood äärmiselt ebakindlad ja ohtlikud, hoolimata sellest suurest võidust, mis neil oli olnud laamanlaste üle, ja nende suurest rõõmust, mis neil oli olnud tänu nende vabastamisele Issanda käega.\n\n8 Nõnda me näeme, kui kiiresti inimlapsed unustavad Issanda, oma Jumala, jah, kui kärmed on nad tegema süütegusid ja laskma end kurjast eksiteele juhtida.\n\n9 Jah, ja me näeme ka, kui palju pahelisust võib üks väga paheline inimene põhjustada inimlaste seas.\n\n10 Jah, me näeme, et Amalikia, kuna ta oli kavalate plaanidega mees ja rohkete meelitussõnadega mees, et ta eksitas paljude inimeste südamed tegutsema paheliselt; jah, ja püüdma hävitada Jumala kirikut ja hävitama vabaduse alust, mille Jumal oli neile andnud ehk millise õnnistuse Jumal oli saatnud maa palgele õigemeelsete pärast.\n\n11 Ja nüüd, sündis, et kui Moroni, kes oli nefilaste sõjavägede ülemjuhataja, oli kuulnud neist lahkhelidest, sai ta vihaseks Amalikia peale.\n\n12 Ja sündis, et ta käristas puruks oma kuue ja võttis selle küljest tüki ning kirjutas sellele – Meie Jumala, meie usundi ja vabaduse ja meie rahu, meie naiste ja meie laste meelespidamiseks – ja ta kinnitas selle teiba otsa.\n\n13 Ja ta kinnitas oma peakaitse ja oma rinnakilbi ja oma kilbid ning vöötas oma kaitserüü oma niuete ümber, ja ta võttis teiba, mille otsas oli tema purukskäristatud kuub (ja ta kutsus seda vabaduse tähiseks) ja ta kummardus maani ja ta palvetas vägevalt oma Jumala poole, et vabaduse õnnistused jääksid tema vendadele nii kauaks, kui leidub veel kristlasi, et seda maad oma valduses hoida –\n\n14 sest nõnda kutsusid kõiki tõelisi Kristusesse uskujaid, kes kuulusid Jumala kirikusse, need, kes kirikusse ei kuulunud.\n\n15 Ja need, kes kuulusid kirikusse, olid ustavad; jah, kõik need, kes olid tõelised Kristusesse uskujad, võtsid rõõmsalt enda peale Kristuse nime ehk kristlaste nime, nagu neid kutsuti nende usu pärast Kristusesse, kes pidi tulema.\n\n16 Ja seepärast, Moroni palvetas sel ajal, et Jumal soosiks kristlaste aadet ja maa vabadust.\n\n17 Ja sündis, et kui ta oli oma hinge Jumalale välja valanud, nimetas ta kogu maa, mis oli lõuna pool Laastamise maad, jah, ja lühidalt, kogu maa nii põhja kui ka lõuna pool – valitud maaks ja vabaduse maaks.\n\n18 Ja ta ütles: Kindlasti Jumal ei luba, et meid, kes me oleme põlatud seepärast, et võtame enda peale Kristuse nime, maha tallataks ja hävitataks enne, kui me toome selle ise endi peale oma üleastumistega.\n\n19 Ja kui Moroni oli öelnud need sõnad, läks ta rahva sekka, lehvitades õhus oma kuuest rebitud tükki, nii et kõik võiksid näha kirjutust, mille ta oli kirjutanud rebitud tükile, ja hüüdes valju häälega, öeldes:\n\n20 Vaadake, kes iganes tahab seda tähist maal hoida, astugu ette Issanda jõul ja sõlmigu leping, et nad hoiavad oma õigusi ja oma usundit, et Issand Jumal võiks neid õnnistada!\n\n21 Ja sündis, et kui Moroni oli kuulutanud neid sõnu, vaata, tuli rahvas joostes kokku, kaitserüü vöötatud niuete ümber, rebides oma rõivad märgiks ehk lepinguks, et nad ei hülga Issandat, oma Jumalat; ehk teiste sõnadega, kui nad peaksid Jumala käskudest üle astuma ehk langema üleastumiste küüsi ja häbenema võtta enda peale Kristuse nime, siis rebigu Issand nad puruks, just nagu nemad rebisid oma rõivad.\n\n22 Nüüd, see oli leping, mille nad tegid, ja nad viskasid oma riided Moroni jalge ette, öeldes: Me teeme lepingu oma Jumalaga, et meid hävitatagu just nagu meie vendi põhjapoolsel maal, kui me langeme üleastumiste küüsi; jah, kui me langeme üleastumiste küüsi, võib tema visata meid meie vaenlaste jalge ette, koguni nagu meie oleme visanud oma riided jalge alla tallamiseks sinu jalge ette.\n\n23 Moroni ütles nendele: Vaadake, me oleme Jaakobi seemne jääk; jah, me oleme Joosepi seemne jääk, kelle kuue ta vennad rebisid paljudeks tükkideks; jah, ja nüüd, vaadake, pidagem meeles kinni pidada Jumala käskudest või muidu me vennad rebivad me rõivad ja meid heidetakse vanglasse või müüakse või tapetakse.\n\n24 Jah, Joosepi jäägina hoidkem oma vabadust; jah, pidagem meeles Jaakobi sõnu enne tema surma, sest vaadake, ta nägi, et osa Joosepi kuue jäägist oli säilinud ega olnud kõdunenud. Ja ta ütles – Just nagu see mu poja rõiva jääk on säilinud, nii hoiab Jumala käsi minu poja seemne jääki ja võtab endale, samas kui ülejäänud osa Joosepi seemnest hukkub just nagu ta rõiva jääk.\n\n25 Nüüd, vaadake, see valmistab mu hingele kurbust; ometi mu hing rõõmustab mu poja üle tema seemne selle osa pärast, kes võetakse Jumala juurde.\n\n26 Nüüd, vaadake, see oli Jaakobi kõne.\n\n27 Ja nüüd, kes teab, kas Joosepi seemne jäägi see osa, kes hukkub nagu ta rõivas, on need, kes on meist lahknenud? Jah, ja nimelt me ise oleme need, kui me ei jää kindlaks usule Kristusesse.\n\n28 Ja nüüd, sündis, et kui Moroni oli öelnud need sõnad, ta läks ja saatis teate ka maa kõikidesse osadesse, kus olid lahkhelid, ja kogus kokku kõik inimesed, kellel oli soov säilitada oma vabadust, et seista Amalikia ja nende vastu, kes olid lahknenud ja keda nimetati amalikialasteks.\n\n29 Ja sündis, et kui Amalikia nägi, et Moroni rahvas on arvukam kui amalikialased – ja ta nägi ka, et ta rahvas kahtleb, kas nende ettevõtmine selle aatega seoses on ikka õiglane – seepärast, kartes, et ta ei saavuta oma eesmärki, võttis ta oma rahva seast need, kes tahtsid, ja lahkus Nefi maale.\n\n30 Nüüd, Moroni ei pidanud otstarbekaks, et laamanlased saavad tugevamaks; seepärast otsustas ta Amalikia rahva ära lõigata ehk võtta ja tuua nad tagasi ning surmata Amalikia; jah, sest ta teadis, et ta ärgitaks laamanlasi nende vastu vihale ja paneks neid tulema nende vastu võitlema; ja ta teadis, et Amalikia teeks seda, et ta võiks saavutada oma eesmärgid.\n\n31 Seepärast pidas Moroni otstarbekaks võtta oma sõjaväed, kes olid kogunenud ja relvastunud ja sõlminud lepingu rahu hoidmiseks – ja sündis, et ta võttis oma sõjaväe ja marssis oma telkidega kõnnumaale, et ära lõigata Amalikia tee kõnnumaal.\n\n32 Ja sündis, et ta tegi oma tahte kohaselt ja marssis edasi kõnnumaale ja suundus Amalikia vägede poole.\n\n33 Ja sündis, et Amalikia põgenes väikese rühma oma sõjameestega ja ülejäänud langesid Moroni kätte ning viidi tagasi Sarahemla maale.\n\n34 Nüüd, Moroni oli mees, keda ülemkohtunikud ja rahvas olid kohale määranud, seepärast oli tal vägi kehtestada ja rakendada oma tahtmist mööda nefilaste vägede üle võimu.\n\n35 Ja sündis, et ta lasi surmata kõik amalikialased, kes ei tahtnud sõlmida lepingut vabaduse aate toetuseks, et nad võiksid säilitada vaba valitsemisvõimu; ja vaid vähesed keeldusid vabaduse lepingust.\n\n36 Ja sündis ka, et ta lasi heisata vabaduse tähise kõikidesse tornidesse, mis olid kogu maal, mis oli nefilaste valduses; ja nõnda püstitas Moroni nefilaste seas vabaduse lipu.\n\n37 Ja neil oli maal taas rahu ja nõnda säilitasid nad rahu peaaegu kuni kohtunike valitsemise üheksateistkümnenda aasta lõpuni.\n\n38 Ja Heelaman ja ülempreestrid säilitasid korra ka kirikus; jah, koguni neli aastat oli neil kirikus suur rahu ja rõõm.\n\n39 Ja sündis, et paljud surid, uskudes kindlalt, et Issand Jeesus Kristus oli lunastanud nende hinged; nõnda lahkusid nad maailmast rõõmuga.\n\n40 Ja mõned surid palavikku, mis oli mõnel aastaajal sellel maal väga sagedane – kuid siiski mitte nii palju palavikku, sest Jumal oli valmistanud suurepäraste omadustega taimi ja juuri, et kõrvaldada haiguste põhjuseid, millele inimesed olid kliima tõttu vastuvõtlikud –\n\n41 vaid paljud surid kõrgesse ikka; ja need, kes surid usus Kristusesse, on temas õnnelikud, nii nagu meil on põhjust arvata.\n\n", "alma 47": "[center][font_size=26]47. peatükk[/font_size][/center]\n\n[i]Amalikia kasutab reetlikkust, mõrvu ja salasepitsust, et saada laamanlaste kuningaks – Nefilastest teisitimõtlejad on pahelisemad ja metsikumad kui laamanlased. Ligikaudu 72 eKr.[/i]\n\n1 Nüüd, me pöördume oma ülestähendustes tagasi Amalikia ja nende juurde, kes olid põgenenud koos temaga kõnnumaale; sest vaata, ta oli võtnud need, kes läksid temaga kaasa, ja läks Nefi maale laamanlaste sekka ja ärgitas seal laamanlasi vihale Nefi rahva vastu, nii et laamanlaste kuningas saatis läkituse üle kogu oma maa, kogu oma rahva sekka, et nad koguneksid taas kokku, et minna võitlema nefilaste vastu.\n\n2 Ja sündis, et kui läkitus oli nendeni jõudnud, olid nad äärmiselt hirmunud; jah, nad kartsid pahandada kuningat ja nad kartsid ka minna võitlema nefilaste vastu, kartes kaotada oma elu. Ja sündis, et nad ei tahtnud, ehk suurem osa neist ei tahtnud kuninga käskudele kuuletuda.\n\n3 Ja nüüd, sündis, et kuningas vihastas nende sõnakuulmatuse pärast; seepärast andis ta Amalikiale sõjaväe selle osa juhtimise, kes kuuletus tema käskudele, ja käskis tal minna ja sundida neid relvi haarama.\n\n4 Nüüd, vaata, see oli Amalikia soov; sest kuna ta oli väga osav inimene tegema halba, seepärast sepitses ta oma südames valmis plaani laamanlaste kuninga troonilt tõukamiseks.\n\n5 Ja nüüd, ta oli saanud oma juhtimise alla need laamanlased, kes olid kuninga poolt; ja ta püüdis võita nende poolehoidu, kes ei olnud kuulekad; seepärast läks ta paika, mida kutsuti Oniidaks, sest sinna olid kõik laamanlased põgenenud; sest nad nägid sõjaväge tulemas ja arvates, et nad tulevad neid hävitama, seepärast põgenesid nad Oniidasse, relvastuspaika.\n\n6 Ja nad olid määranud ühe mehe olema kuningas ja juht nende üle, olles teinud oma meeles kindla otsuse, et neid ei sunnita minema nefilaste vastu.\n\n7 Ja sündis, et nad olid kogunenud kokku mäe tippu, mida kutsuti Antipaseks, et ette valmistuda lahinguks.\n\n8 Nüüd, Amalikial ei olnud plaanis nendega võidelda vastavalt kuninga käskudele; vaid vaata, tema kavatsus oli võita laamanlaste vägede poolehoid, et ta võiks asetada ennast nende etteotsa ja tõugata troonilt kuningas ning võtta kuningriik oma valdusse.\n\n9 Ja vaata, sündis, et ta lasi oma sõjaväel püstitada telgid orgu, mis oli Antipase mäe läheduses.\n\n10 Ja sündis, et kui saabus öö, saatis ta salajase saadiku Antipase mäele, soovides, et nende juht, kes olid mäel, kelle nimi oli Lehonti, et ta tuleks alla mäe jalamile, sest ta soovis temaga rääkida.\n\n11 Ja sündis, et kui Lehonti sai sõnumi, ei julgenud ta minna mäe jalamile. Ja sündis, et Amalikia saatis taas teist korda sõna, soovides, et ta tuleks alla. Ja sündis, et Lehonti ei tulnud, ja ta saatis taas kolmandat korda sõna.\n\n12 Ja sündis, et kui Amalikia mõistis, et tal ei õnnestu saada Lehontit mäest alla tulema, läks ta ise üles mäkke, peaaegu Lehonti laagri juurde ja ta saatis taas neljandat korda oma sõnumi Lehontile, soovides, et ta tuleks alla ja tooks oma valvurid endaga kaasa.\n\n13 Ja sündis, et kui Lehonti oli tulnud oma valvuritega alla Amalikia juurde, siis soovis Amalikia, et ta tuleks öösel oma sõjaväega alla ja piiraks ümber need mehed nende laagris, keda kuningas oli andnud tema käsutada, ja et ta annab nad Lehonti kätte, kui ta teeks tema (Amalikia) kogu sõjaväe teiseks juhatajaks.\n\n14 Ja sündis, et Lehonti tuli oma meestega alla ja piiras ümber Amalikia mehed, nii et enne, kui nad päeva koidikul ärkasid, olid nad Lehonti sõjaväest ümber piiratud.\n\n15 Ja sündis, et kui nad nägid, et nad olid ümber piiratud, palusid nad Amalikiat, et ta lubaks neid minna oma vendade poolele, et neid ei hävitataks. Nüüd, just seda Amalikia sooviski.\n\n16 Ja sündis, et ta andis üle oma mehed, vastupidiselt kuninga käsule. Nüüd, seda Amalikia sooviski, et ta võiks viia täide oma plaani kuninga troonilt tõukamiseks.\n\n17 Nüüd, laamanlastel oli tavaks, et kui nende ülemjuhataja oli surma saanud, määrata teine juht nende ülemjuhatajaks.\n\n18 Ja sündis, et Amalikia lasi ühel oma teenijal Lehontile jaokaupa mürki anda, nii et ta suri.\n\n19 Nüüd, kui Lehonti oli surnud, määrasid laamanlased Amalikia oma juhiks ja oma ülemjuhatajaks.\n\n20 Ja sündis, et Amalikia marssis oma vägedega (sest ta oli saavutanud oma soovi) Nefi maale, Nefi linna, mis oli pealinn.\n\n21 Ja kuningas tuli oma valvuritega välja temaga kohtuma, sest ta arvas, et Amalikia oli täitnud tema käsud ja et Amalikia oli kogunud kokku nii suure sõjaväe, et minna võitlema nefilaste vastu.\n\n22 Aga vaata, kui kuningas tuli välja temaga kohtuma, lasi Amalikia oma teenijatel kuningaga kohtuma minna. Ja nad läksid ja kummardusid kuninga ees, nagu annaks au tema vägevusele.\n\n23 Ja sündis, et kuningas sirutas oma käe, et tõsta neid üles, nagu oli laamanlastel tavaks, rahu märgiks, millise tava nad olid üle võtnud nefilastelt.\n\n24 Ja sündis, et kui ta oli esimese üles tõstnud, vaata, see torkas kuningat südamesse; ja ta langes maha.\n\n25 Nüüd, kuninga teenijad põgenesid ja Amalikia teenijad tõstsid kisa, öeldes:\n\n26 Vaata, kuninga teenijad on torganud teda südamesse ja ta on maha langenud ning nad on põgenenud; vaata, tulge ja vaadake!\n\n27 Ja sündis, et Amalikia käskis oma vägesid edasi minna ja vaadata, mis oli kuningaga juhtunud, ja kui nad jõudsid kohale ja leidsid kuninga lamamas oma vere sees, teeskles Amalikia viha ja ütles: Kes iganes armastas kuningat, mingu ja jälitagu tema teenijaid, et nad tappa.\n\n28 Ja sündis, et kõik need, kes armastasid kuningat, kui nad neid sõnu kuulsid, läksid ja jälitasid kuninga teenijaid.\n\n29 Nüüd, kui kuninga teenijad nägid sõjaväge neid jälitamas, haaras neid taas hirm ja nad põgenesid kõnnumaale ning jõudsid Sarahemla maale ja ühinesid Ammoni rahvaga.\n\n30 Ja sõjavägi, kes neid jälitas, pöördus tagasi, olles neid asjata jälitanud; ja nõnda võitis Amalikia pettusega rahva südamed.\n\n31 Ja sündis, et järgmisel päeval sisenes ta oma sõjaväega Nefi linna ja võttis linna oma valdusse.\n\n32 Ja nüüd, sündis, et kuninganna, kui ta oli kuulnud, et kuningas on tapetud – sest Amalikia oli saatnud saadiku kuninganna juurde talle teatama, et kuninga teenijad on kuninga tapnud, et ta on neid oma sõjaväega jälitanud, kuid asjata, ja nad pääsesid põgenema –\n\n33 seepärast, kui kuninganna oli saanud selle teate, saatis ta sõna Amalikiale, soovides temalt, et ta heidaks armu linna rahvale; ja ta samuti soovis, et ta tuleks tema juurde; ja ta samuti soovis, et ta võtaks endaga kaasa tunnistajad, kes annaksid tunnistust kuninga surmast.\n\n34 Ja sündis, et Amalikia võttis kaasa sellesama teenija, kes oli kuninga tapnud, ja kõik need, kes olid koos temaga, ja läks sisse kuninganna juurde, kohta, kus ta istus; ja nad kõik tunnistasid temale, et kuninga tapsid tema enda teenijad; ja nad ütlesid ka: Nad on põgenenud; kas see mitte ei tunnista nende vastu? Ja nõnda nad veensid kuningannat kuninga surma suhtes.\n\n35 Ja sündis, et Amalikia püüdis võita kuninganna poolehoidu ja võttis ta endale naiseks; ja nõnda oma pettuse ja kavalate teenijate toetusega sai ta endale kuningriigi; jah, ta tunnistati kuningaks üle kogu maa, kogu laamanlaste rahva keskel, kes koosnesid laamanlastest ja lemuellastest ja ismaellastest ja kõikidest nefilaste teisitimõtlejatest alates Nefi valitsemisest kuni nüüdse ajani.\n\n36 Nüüd, need teisitimõtlejad, kellel oli seesama nefilaste õpetus ja seesama teave, jah, saanud õpetust samade Issanda teadmiste osas, ometi, nii imelik kui see ka pole, ei läinud kaua aega pärast nende lahknemist, kui nad muutusid paadunumaks ja patukahetsematumaks ja metsikumaks, pahelisemaks ja julmemaks kui laamanlased – imades endasse laamanlaste pärimusi, andes teed laiskusele ja kõiksugu iharusele; jah, täielikult unustades Issanda, oma Jumala.\n\n", "alma 48": "[center][font_size=26]48. peatükk[/font_size][/center]\n\n[i]Amalikia kihutab laamanlasi üles nefilaste vastu – Moroni valmistab oma rahvast ette kristlaste aadet kaitsma – Ta rõõmustab vabaduse üle ja on vägev Jumala mees. Ligikaudu 72 eKr.[/i]\n\n1 Ja nüüd, sündis, et niipea, kui Amalikia oli saanud endale kuningriigi, hakkas ta tiivustama laamanlaste südameid Nefi rahva vastu; jah, ta määras mehi laamanlastele nende tornidest nefilaste vastu rääkima.\n\n2 Ja nõnda ta tiivustas nende südameid nefilaste vastu, nii et kohtunike valitsemise üheksateistkümnenda aasta lõpupoolel, olles oma plaanid siiamaani täide viinud, jah, olles tehtud laamanlaste kuningaks, püüdis ta saada ka kogu maa valitsejaks; jah, ja kõikide inimeste, kes olid sellel maal, nii nefilaste kui ka laamanlaste.\n\n3 Seepärast oli ta oma plaani täide viinud, sest ta oli teinud kõvaks laamanlaste südamed ja pimedaks nende meeled ja ärgitanud neid vihale, nii et ta oli kogunud kokku arvuka väehulga, et minna võitlema nefilaste vastu.\n\n4 Sest ta oli kindlalt otsustanud oma rahva suure arvu tõttu vallutada nefilased ja tuua nad orjusesse.\n\n5 Ja nõnda ta määras ülemjuhatajateks soramlased, kuna nemad teadsid kõige rohkem nefilaste tugevust ja nende pelgupaikasid ja nende linnade kõige nõrgemaid kohti; seepärast määras ta nad oma sõjavägede ülemjuhatajateks.\n\n6 Ja sündis, et nad võtsid oma laagri ja liikusid kõnnumaal edasi Sarahemla maa suunas.\n\n7 Nüüd, sündis, et sel ajal, kui Amalikia oli nõnda saanud võimu pettuse ja valelikkuse teel, oli Moroni teiselt poolt valmistanud ette rahva meelt olema ustav Issandale, oma Jumalale.\n\n8 Jah, ta oli tugevdanud nefilaste vägesid ja püstitanud väikseid kindluseid ehk pelgupaiku, kuhjates ümberringi muldvalle, et kaitsta oma vägesid, ja samuti ehitades kivimüüre oma linnade ja oma maa piiride ümber, jah, kogu maa ümber, et neid ümbritseda.\n\n9 Ja nende kõige nõrgematesse kindlustesse ta paigutas rohkem mehi ja nõnda ta kindlustas ja tugevdas maad, mida nefilased valdasid.\n\n10 Ja nõnda ta tegi ettevalmistusi, et kaitsta nende vabadust, maavaldusi, naisi ja lapsi ning rahu ja et nad võiksid elada Issandale, oma Jumalale, ja et nad võiksid hoida seda, mida nende vaenlased nimetasid kristlaste aateks.\n\n11 Ja Moroni oli tugev ja vägev mees; ta oli mees täiusliku mõistmisega; jah, mees, kes ei tundnud heameelt verevalamisest; mees, kelle hing rõõmustas oma maa vabaduse ja priiuse üle ning oma vendade vangistusest ja orjusest vabana olemise üle.\n\n12 Jah, mees, kelle süda paisus tänulikkusest oma Jumala vastu nende rohkete eriliste võimaluste ja õnnistuste eest, mida ta tema rahvale jagas; mees, kes nägi äärmiselt palju vaeva oma rahva heaolu ja kaitstuse nimel.\n\n13 Jah, ja ta oli mees, kes oli vankumatu usus Kristusesse, ja ta oli vandega vandunud kaitsta oma rahvast, oma õigusi ja oma maad ja oma usundit kuni verekaotuseni välja.\n\n14 Nüüd, nefilasi oli õpetatud kaitsma end oma vaenlaste vastu kuni verevalamiseni välja, kui vaja; jah, ja neid oli õpetatud ka mitte kunagi kallale tungima, jah, ja mitte kunagi tõstma mõõka muidu kui vaenlase vastu, muidu kui selleks, et hoida oma elu.\n\n15 Ja neil oli selline usk, et nõnda tehes laseb Jumal edul neid maal saata, ehk teiste sõnadega, kui nad on ustavad Jumala käskudest kinni pidamisel, siis laseb ta edul neid maal saata; jah, hoiatab neid, et nad põgeneksid või valmistuksid sõjaks, vastavalt nende hädaohule;\n\n16 ja samuti, et Jumal teeb neile teatavaks, kuhu nad peavad minema, et kaitsta end oma vaenlaste eest, ja nii tehes Issand päästab nad; ja see oli Moroni usk ja tema süda rõõmutses selle üle; mitte verevalamise, vaid heade tegude, oma rahva hoidmise, jah, Jumala käskudest kinnipidamise, jah, ja süütegudele vastu seismise üle.\n\n17 Jah, tõesti, tõesti, ma ütlen teile, et kui kõik inimesed oleksid olnud ja oleksid ja alati saaksid olema nagu Moroni, vaata, põrgu väed ise oleksid igavesti kõigutatud; jah, kuradil ei oleks mitte kunagi võimu inimlaste südamete üle.\n\n18 Vaata, ta oli mees nagu Moosia poeg Ammon; jah, ja nimelt nagu teisedki Moosia pojad, jah, ja samuti nagu Alma ja tema pojad, sest nad olid kõik Jumala mehed.\n\n19 Nüüd, vaata, Heelaman ja tema vennad ei olnud rahvale mitte sugugi vähem kasulikud kui Moroni; sest nad jutlustasid Jumala sõna ja nad ristisid meeleparanduseks kõik inimesed, kes iganes nende sõnu kuulda võtsid.\n\n20 Ja nõnda nad läksid ja tänu nende sõnadele rahvas alandas end, nii et Issand neid kõrgelt soosis, ja nõnda ei olnud nende seas sõdu ega tülisid koguni neli aastat.\n\n21 Aga nagu ma ütlesin, üheksateistkümnenda aasta lõpupoole, jah, hoolimata rahust nende enda keskel, olid nad sunnitud vastu oma tahtmist võitlema oma vendade laamanlastega.\n\n22 Jah, ja lühidalt, nende sõjad laamanlastega ei lõppenud mitmeid aastaid, hoolimata nende suurest vastumeelsusest.\n\n23 Nüüd, nad olid kurvad, et pidid haarama relvad laamanlaste vastu, sest nad ei tundnud heameelt verevalamisest; jah, ja see ei olnud kõik – nad olid kurvad, et nad olid vahendiks nii paljude oma vendade saatmisel sellest maailmast igavesse maailma, ette valmistumata oma Jumala kohtamiseks.\n\n24 Ometi ei saanud nad lasta endalt elu võtta, et nende naisi ja lapsi ei tapaks julmalt ja halastamatult need, kes olid kunagi olnud nende vennad, jah, ja nad olid lahknenud nende kirikust ja olid jätnud nad ning olid läinud neid hävitama, ühinedes laamanlastega.\n\n25 Jah, nad ei võinud taluda seda, et nende vennad rõõmustaksid nefilaste verest, seni kui on veel kedagi, kes peab kinni Jumala käskudest, sest Issanda lubadus oli, et kui nad peavad kinni tema käskudest, saadab neid sellel maal edu.\n\n", "alma 49": "[center][font_size=26]49. peatükk[/font_size][/center]\n\n[i]Sissetungivad laamanlased ei suuda enda kätte võtta kindlustatud Ammoniiha ja Noa linna – Amalikia neab Jumalat ja vannub, et joob Moroni verd – Heelaman ja tema vennad jätkavad Kiriku tugevdamist. Ligikaudu 72 eKr.[/i]\n\n1 Ja nüüd, sündis, et üheksateistkümnenda aasta üheteistkümnenda kuu kümnendal päeval nähti laamanlaste sõjavägesid lähenemas Ammoniiha maale.\n\n2 Ja vaata, linn oli uuesti üles ehitatud ja Moroni oli paigutanud sõjaväe linna piiridele ja nad olid püstitanud muldvalli ümberringi, et kaitsta end laamanlaste noolte ja kivide eest; sest vaata, nad võitlesid kivide ja nooltega.\n\n3 Vaata, ma ütlesin, et Ammoniiha linn oli uuesti üles ehitatud. Ma ütlen teile, jah, et see oli osaliselt uuesti ehitatud; ja kuna laamanlased olid selle kord hävitanud rahva süütegude pärast, nad arvasid, et see saab taas neile kergeks saagiks.\n\n4 Aga vaata, kui suur oli nende pettumus; sest vaata, nefilased olid kaevanud muldvalli endi ümber, mis oli nii kõrge, et laamanlased ei saanud visata oma kive ja oma nooli nende pihta, et need võiksid neid kahjustada; ka ei saanud nad neile läheneda mujalt kui ainult nende sissepääsu kaudu.\n\n5 Nüüd, sel korral olid laamanlaste ülemjuhatajad ülimalt hämmastunud nefilaste tarkuse üle oma turvapaikade ettevalmistamisel.\n\n6 Nüüd, laamanlaste juhid olid arvanud, et nende suure arvu tõttu, jah, nad arvasid, et neil peaks olema eelis neile kallale tungides, nagu nad olid siiani teinud; jah, ja nad olid samuti varustanud end kilpidega ja rinnakilpidega ja nad olid samuti teinud endile nahast rõivad; jah, väga paksud rõivad, et katta oma alastiolekut.\n\n7 Ja olles nõnda ette valmistanud, arvasid nad, et nad suudavad kergesti vallutada ja alistada oma vennad orjaikkesse või neid tappa ja maha nottida vastavalt oma heaksarvamisele.\n\n8 Aga vaata, nende suurimaks hämmastuseks olid nefilased nende vastu ette valmistunud viisil, mida kunagi varem polnud tuntud Lehhi laste hulgas. Nüüd, nad olid valmistunud laamanlaste vastu, et sõdida Moroni juhtnööride kohaselt.\n\n9 Ja sündis, et laamanlased ehk amalikialased olid ülimalt hämmastunud nende sõjaks ettevalmistumise viisi üle.\n\n10 Nüüd, kui kuningas Amalikia oleks tulnud Nefi maalt oma sõjaväe eesotsas, oleks ta vast lasknud laamanlastel nefilasi Ammoniiha linna juures rünnata; sest vaata, ta ei hoolinud oma rahva verest.\n\n11 Aga vaata, Amalikia ise ei tulnud võitlema. Ja vaata, tema ülemjuhatajad ei julgenud rünnata nefilasi Ammoniiha linnas, sest Moroni oli muutnud asjatoimetusi nefilaste seas, nii et laamanlased pettusid nende varjupaikades ja nad ei saanud neid rünnata.\n\n12 Seepärast taganesid nad kõnnumaale ja võtsid oma laagri ja marssisid Noa maa suunas, oletades, et see on järgmine parim koht, kus nefilaste vastu minna.\n\n13 Sest nad ei teadnud, et Moroni oli kindlustanud ehk oli ehitanud turvakantsid igasse linna üle kogu maa; seepärast, nad marssisid Noa maa suunas kindla plaaniga; jah, nende ülemjuhatajad astusid ette ja andsid vande, et nad hävitavad selle linna rahva.\n\n14 Aga vaata, nende hämmastuseks Noa linn, mis siiani oli olnud nõrk koht, oli nüüd Moroni tegevuse vahendusel muutunud tugevaks; jah, ületades tugevuselt koguni Ammoniiha linna.\n\n15 Ja nüüd, vaata, see oli Moroni tarkus, sest ta arvas, et neid Ammoniiha linna juures ära hirmutatakse; ja kuna Noa linn oli siiani olnud maa nõrgim koht, seepärast marsiksid nad sinna võitlema; ja nõnda läks tema soovide järgi.\n\n16 Ja vaata, Moroni oli määranud Lehhi selle linna sõjameeste ülemjuhatajaks ja see oli seesama Lehhi, kes võitles laamanlastega Siidoni jõest ida pool olevas orus.\n\n17 Ja nüüd, vaata, sündis, et kui laamanlased said teada, et Lehhi on linnas ülemjuhataja, olid nad taas pettunud, sest nad kartsid Lehhit üliväga; ometi nende ülemjuhatajad olid vandunud vandega linna rünnata; seepärast, nad tõid oma väed välja.\n\n18 Nüüd, vaata, laamanlased ei pääsenud nende turvakantsidesse mujalt kui ainult sissekäigu kaudu – vallide kõrguse pärast, mis olid püstitatud, ja vallikraavi sügavuse pärast, mis oli kaevatud ümberringi, välja arvatud sissekäigu juures.\n\n19 Ja nõnda olid nefilased valmis hävitama kõik need, kes peaksid üritama üles ronida, et siseneda kindlusesse mingit muud teed kaudu, visates üle valli nende pihta kive ja nooli.\n\n20 Nõnda olid nad valmis, jah, osa nende kõige tugevamatest meestest, et mõõkade ja lingudega maha lüüa kõik, kes peaksid üritama tulla nende turvapaika sissekäigu kaudu; ja nõnda olid nad valmis, et kaitsta end laamanlaste vastu.\n\n21 Ja sündis, et laamanlaste juhid tõid oma sõjaväed sissekäigu ette ja hakkasid nefilastega võitlema, et pääseda nende turvapaika; aga vaata, neid löödi aeg-ajalt tagasi, nii et neid tapeti tohututes tapatalgutes.\n\n22 Nüüd, kui nad leidsid, et nad ei saa nefilastest jagu sissekäigu kaudu, hakkasid nad üles kaevama nende muldvalle, et oma vägede jaoks läbipääsu teha, et neil oleks võrdne võimalus võitlemiseks; aga vaata, nendes püüdlustes löödi nad maha kivide ja nooltega, mida nende pihta visati; ja selle asemel, et nende vallikraave täita, kiskudes alla muldvalle, täideti need ääreni nende surnute ja haavatute kehadega.\n\n23 Nõnda oli nefilastel kõik võim oma vaenlaste üle; ja nõnda püüdsid laamanlased hävitada nefilasi, kuni kõik nende ülemjuhatajad olid surma saanud; jah, ja rohkem kui tuhat laamanlast oli tapetud, samas kui ei olnud ainsatki nefilaste hinge, kes oli tapetud.\n\n24 Umbes viiskümmend olid haavatud, kes olid sissekäigu juures laamanlaste noolte ees kaitsetuks jäänud; aga nad olid kaitstud oma kilpide ja oma rinnakilpide ja oma peakaitsmetega, nii et nende haavad olid jalgadel, millest paljud olid väga tõsised.\n\n25 Ja sündis, et kui laamanlased nägid, et kõik nende ülemjuhatajad olid tapetud, põgenesid nad kõnnumaale. Ja sündis, et nad pöördusid tagasi Nefi maale, et teatada oma kuningale Amalikiale, kes oli sünnilt nefilane, nende suurest kaotusest.\n\n26 Ja sündis, et ta oli äärmiselt vihane oma rahva peale, sest ta ei olnud suutnud täide viia oma soovi nefilaste suhtes; ta ei olnud saanud alistada neid orjaikkesse.\n\n27 Jah, ta oli äärmiselt vihane ja ta needis Jumalat ja ka Moronit, vandudes vandega, et ta joob tema verd; ja seda seepärast, et Moroni oli pidanud kinni Jumala käskudest, tehes ettevalmistusi oma rahva kaitsmiseks.\n\n28 Ja sündis, et teiselt poolt tänas Nefi rahvas Issandat, oma Jumalat, tema võrratu väe eest, mida ta näitas neid nende vaenlase käest päästes.\n\n29 Ja nõnda lõppes Nefi rahva kohtunike valitsemise üheksateistkümnes aasta.\n\n30 Jah, ja nende seas valitses pidev rahu ning kirikut saatis äärmiselt suur edu nende tähelepanu ja usinuse tõttu, mida nad osutasid Jumala sõna suhtes, mida neile kuulutasid Heelaman ja Siblon ja Korianton ja Ammon ja tema vennad; jah, ja kõik need, kes olid pühitsetud ametisse Jumala püha korra järgi, olles ristitud meeleparanduseks ja saadetud rahva sekka jutlustama.\n\n", "alma 50": "[center][font_size=26]50. peatükk[/font_size][/center]\n\n[i]Moroni kindlustab nefilaste maad – Nad ehitavad palju uusi linnu – Sõjad ja hävitused saavad nefilaste osaks nende pahelisuse ja jäleduste päevadel – Teankum võidab Moriantonit ja tema teisitimõtlejaid – Nefiiha sureb ja tema poeg Pahoran asub kohtujärjele. Ligikaudu 72–67 eKr.[/i]\n\n1 Ja nüüd, sündis, et Moroni ei katkestanud ettevalmistusi sõjaks ehk oma rahva kaitsmiseks laamanlaste eest, sest ta lasi oma vägedel kohtunike valitsemise kahekümnenda aasta alguses alustada mullahunnikute kaevamisega kõikide linnade ümber üle kogu maa, mis oli nefilaste valduses.\n\n2 Ja nende muldvallide harja lasi ta katta puiduga, jah, mehekõrguste puitehitistega ümber linnade.\n\n3 Ja nendele puitehitistele lasi ta püstitada puidule ümberringi teivaspiirde; ja see oli tugev ja kõrge.\n\n4 Ja ta lasi püstitada tornid, mis ulatusid kõrgemale neist teivasrajatisest, ja nendesse tornidesse ta lasi ehitada turvapaigad, et laamanlaste kivid ja nooled ei saaks neid vigastada.\n\n5 Ja nad olid varustatud, et heita selle tipust kive vastavalt oma soovile ja oma jõule ning tappa see, kes püüab läheneda linna müüridele.\n\n6 Nõnda valmistas Moroni vaenlaste tuleku vastu ette kindlusi kõikide linnade ümber üle kogu maa.\n\n7 Ja sündis, et Moroni lasi oma vägedel minna idapoolsele kõnnumaale; jah, ja nad läksid ja ajasid kõik laamanlased, kes olid idapoolsel kõnnumaal, nende oma maadele, mis olid lõuna pool Sarahemla maad.\n\n8 Ja Nefi maa ulatus idamerest otsejoones läände.\n\n9 Ja sündis, et kui Moroni oli ajanud kõik laamanlased välja idapoolselt kõnnumaalt, mis oli nende maavaldustest põhja pool, lasi ta Sarahemla maa ja selle ümbruses olevate maade elanikel minna idapoolsele kõnnumaale kuni merekaldani välja ja võtta maa oma valdusse.\n\n10 Ja ta paigutas ka sõjaväed lõunasse nende valduste piiridele ja lasi neil püstitada kindlustusi, et nad võiksid kaitsta oma sõjavägesid ja oma rahvast oma vaenlaste kätte langemast.\n\n11 Ja nõnda ta lõikas ära kõik laamanlaste tugipunktid idapoolsel kõnnumaal, jah, ja ka läänes, kindlustades nefilaste ja laamanlaste vahelist piiri Sarahemla maa ja Nefi maa vahel läänemerest alates piki Siidoni jõe suuet – nefilased valdasid kogu põhjapoolset maad; jah, tõepoolest kogu maad, mis oli põhja pool Küllusliku maad, oma tahtmist mööda.\n\n12 Nõnda Moroni oma vägedega, mis tema tegevusega kaasneva turvatunde tõttu iga päevaga suurenesid, üritas laamanlastelt ära lõigata jõu ja võimu endi maavaldustel, nii et neil ei oleks nende maavaldustel mingit võimu.\n\n13 Ja sündis, et nefilased hakkasid rajama linna ja panid linnale nimeks Moroni ja see asus idamere lähedal, ja see oli lõuna pool laamanlaste valduste piiril.\n\n14 Ja nad hakkasid samuti rajama linna Moroni linna ja Aaroni linna vahele, ühendades Moroni ja Aaroni piirid, ja nad panid linnale ehk maale nimeks Nefiiha.\n\n15 Ja selsamal aastal hakkasid nad ka ehitama paljusid linnu põhjas, ühte neist erilisel viisil, mida nad kutsusid Lehhiks, mis asus põhjas mereranniku lähedal.\n\n16 Ja nõnda lõppes kahekümnes aasta.\n\n17 Ja nii heal järjel oli Nefi rahvas Nefi rahva kohtunike valitsemise kahekümne esimese aasta alguses.\n\n18 Ja neid saatis äärmiselt suur edu ja nad said äärmiselt rikkaks; jah, ja nad paljunesid ning kasvasid maal tugevaks.\n\n19 Ja nõnda me näeme, kui halastav ja õiglane on kõik, mida Issand teeb, täites kõik oma sõnad inimlastele; jah, me võime näha, et nimelt nüüdsel ajal on ta sõnad tõeks saanud, mida ta rääkis Lehhile, öeldes:\n\n20 Õnnistatud oled sina ja su lapsed; ja neid õnnistatakse. Kuivõrd nad peavad kinni minu käskudest, saadab neid sellel maal edu. Aga pea meeles, et kuivõrd nad minu käskudest kinni ei pea, lõigatakse nad Issanda juurest ära.\n\n21 Ja me näeme, et need lubadused on Nefi rahvale õigeks osutunud; sest need on olnud nende vaidlused ja nende tülid, jah, nende mõrvad ja nende rüüstamised, nende ebajumalakummardamine, nende hooramised ja nende jäledused, mida leidus nende seas, mis tõi neile nende sõjad ja nende hävitused.\n\n22 Ja need, kes pidasid Issanda käskudest ustavalt kinni, päästeti kõikidel aegadel, samas kui tuhanded nende pahelised vennad on antud orjusesse või hukkunud mõõga läbi või kaldunud uskmatusse ja segunenud laamanlastega.\n\n23 Aga vaata, Nefi päevadest saadik ei ole Nefi rahval olnud kunagi õnnelikumat aega kui Moroni päevil, jah, nüüd, praegusel ajal, kohtunike valitsemise kahekümne esimesel aastal.\n\n24 Ja sündis, et ka kohtunike valitsemise kahekümne teine aasta lõppes rahus; jah, samuti kahekümne kolmas aasta.\n\n25 Ja sündis, et kohtunike valitsemise kahekümne neljanda aasta alguses oleks ka olnud rahu Nefi rahva seas, kui ei oleks olnud tüli, mis sündis nende keskel Lehhi maa ja Moriantoni maa pärast, mis ühinesid Lehhi maa piiridel; mis mõlemad olid piiril mere ranniku lähedal.\n\n26 Sest vaata, inimesed, kes valdasid Moriantoni maad, nõudsid endale osa Lehhi maast; seepärast hakkas nende vahel tekkima äge tüli, nii et Moriantoni rahvas haaras relvad oma vendade vastu ja otsustas nad mõõgaga tappa.\n\n27 Aga vaata, inimesed, kes valdasid Lehhi maad, põgenesid Moroni laagrisse ja palusid temalt abi; sest vaata, nemad ei olnud ülekohtused.\n\n28 Ja sündis, et kui Moriantoni rahvas, keda juhtis mees, kelle nimi oli Morianton, märkas, et Lehhi rahvas on põgenenud Moroni laagrisse, kartsid nad väga, et Moroni sõjavägi neid ründab ja nad hävitab.\n\n29 Seepärast, Morianton pani nendele südamele põgeneda maale, mis oli põhja pool, mis oli kaetud suurte veekogudega, ja võtta oma valdusse maa, mis oli põhja pool.\n\n30 Ja vaata, nad oleksid selle plaani teostanud (mis oleks andnud suurt põhjust kurtmiseks), ent vaata, Morianton, olles väga ägeda iseloomuga, seepärast sai ta vihaseks ühe oma teenijanna peale ja läks talle kallale ning lõi teda kõvasti.\n\n31 Ja sündis, et too põgenes ja tuli Moroni laagrisse ning jutustas Moronile selle kohta kõik ja ka nende kavatsustest põgeneda põhjapoolsele maale.\n\n32 Nüüd, vaata, rahvas, kes oli Küllusliku maal, või õigemini Moroni kartis, et nad võtavad kuulda Moriantoni sõnu ja ühinevad tema rahvaga ja nõnda saaks too need maaosad oma valdusse, mis tooks kaasa tõsised tagajärjed Nefi rahvale; jah, millised tagajärjed võiksid viia nende vabaduse kukutamiseni.\n\n33 Seepärast saatis Moroni sõjaväe koos laagriga Moriantoni rahvale teele ette, et takistada nende põgenemist põhjapoolsele maale.\n\n34 Ja sündis, et nad ei jõudnud nendest ette enne, kui nad olid tulnud Laastamise maa piirile, ja seal nad peatasid nad kitsas läbipääsus, mis viis mere kaudu põhjapoolsele maale, jah, läänepoolse ja idapoolse mere vahelt.\n\n35 Ja sündis, et sõjavägi, mille Moroni saatis, mida juhtis mees, kelle nimi oli Teankum, kohtas Moriantoni rahvast; ja nii kangekaelne oli Moriantoni rahvas (olles innustatud tema pahelisusest ja tema meelitavatest sõnadest), et nende vahel algas võitlus, milles Teankum surmas Moriantoni ja võitis tema sõjaväe ja võttis nad vangideks ning pöördus tagasi Moroni laagrisse. Ja nõnda lõppes Nefi rahva kohtunike valitsemise kahekümne neljas aasta.\n\n36 Ja nõnda toodi Moriantoni rahvas tagasi. Ja kui nad olid teinud lepingu rahu pidamiseks, võisid nad tagasi minna Moriantoni maale; ja nende ja Lehhi rahvas ühendati ning ka neile anti tagasi nende maavaldused.\n\n37 Ja sündis, et samal aastal, kui oli taastatud rahu Nefi rahvale, suri Nefiiha, teine ülemkohtunik, kes oli täitnud kohtujärge täiusliku laitmatusega Jumala ees.\n\n38 Ometi oli ta keeldunud võtmast Almalt enda kätte neid ülestähendusi ja neid asju, mida Alma ja tema esiisad olid pidanud kõige pühamateks; seepärast andis Alma need oma pojale Heelamanile.\n\n39 Vaata, sündis, et Nefiiha poeg määrati täitma kohtujärge oma isa asemel; jah, ta määrati ülemkohtunikuks ja valitsejaks rahva üle, vande ja püha talitusega õigemeelselt kohut mõistma ja rahu ja rahva vabadust säilitama ning võimaldama neil nende püha eesõigusena Issandat, oma Jumalat, kummardada; jah, toetama ja säilitama Jumala aadet kõik oma päevad ja tooma pahelised õigusemõistmisele vastavalt nende kuriteole.\n\n40 Nüüd, vaata, tema nimi oli Pahoran. Ja Pahoran täitis oma isa koha ja hakkas valitsema Nefi rahvast kahekümne neljanda aasta lõpul.\n\n", "alma 51": "[center][font_size=26]51. peatükk[/font_size][/center]\n\n[i]Kuningamehed püüavad seadust muuta ja kuningat troonile seada – Rahva hääl toetab Pahorani ja vabadusemehi – Moroni sunnib kuningamehi kas kaitsma oma riiki või surema – Amalikia ja laamanlased vallutavad mitmed kindlustatud linnad – Teankum tõrjub laamanlaste sissetungi tagasi ja surmab Amalikia tema telgis. Ligikaudu 67–66 eKr.[/i]\n\n1 Ja nüüd, Nefi rahva kohtunike valitsemise kahekümne viienda aasta alguses sündis, et kui nad olid kehtestanud rahu Lehhi rahva ja Moriantoni rahva vahel nende maade suhtes ja alustanud kahekümne viiendat aastat rahus;\n\n2 ei saanud nad ometi maal kaua täit rahu säilitada, sest rahva seas tekkisid tülid ülemkohtunik Pahorani pärast; sest vaata, osa rahvast soovis, et mõnda teatud punkti seadusest muudetaks.\n\n3 Ent vaata, Pahoran ei tahtnud muuta ega lubanud seadusesse parandusi teha; seepärast, ta ei võtnud kuulda neid, kes saatsid oma hääle palvega seaduse muutmiseks.\n\n4 Seepärast, need, kes soovisid seaduse muutmist, olid tema peale vihased ja soovisid, et ta ei oleks enam maa ülemkohtunik; seepärast tõusis selle üle äge vaidlus, mis aga ei viinud verevalamiseni.\n\n5 Ja sündis, et neid, kes soovisid, et Pahoran võetaks kohtujärjelt maha, kutsuti kuningameesteks, sest nad soovisid, et seadust muudetaks, nii et oleks võimalik kukutada vaba valitsemisvõim ja panna maad valitsema kuningas.\n\n6 Ja need, kes soovisid, et Pahoran jääks maa ülemkohtunikuks, nimetasid ennast vabadusemeesteks; ja nõnda tekkis nende keskel lõhenemine, sest vabadusemehed olid vandunud ehk sõlminud lepingu, et alal hoida vaba valitsemisvõimu kaudu oma õigusi ja oma usundi eesõigusi.\n\n7 Ja sündis, et see nende tüliküsimus lahendati rahvahääletusega. Ja sündis, et rahvas hääletas vabadusemeeste poolt ja Pahoran jäi edasi kohtujärjele, mis põhjustas palju rõõmu Pahorani vendade seas ja ka suure osa vaba rahva seas, kes sundisid ka kuningamehed vaikima, nii et need ei julgenud enam vastu olla, vaid olid sunnitud vabaduse aadet toetama.\n\n8 Nüüd, need, kes olid kuningate poolt, olid kõrgest soost ja nad püüdsid saada kuningaks; ja neid toetasid need, kes püüdsid saada rahva üle väge ja võimu.\n\n9 Aga vaata, see oli ohtlik aeg sellisteks tülideks Nefi rahva keskel; sest vaata, Amalikia oli taas ärgitanud laamanlaste rahva südamed nefilaste rahva vastu ja ta oli kogumas sõjamehi igast maanurgast ja relvastas neid ja valmistus sõjaks kõige usinusega, sest ta oli vandunud, et ta joob Moroni verd.\n\n10 Aga vaata, me saame näha, et tema lubadus, mille ta oli andnud, oli mõtlematu; ometi ta valmistas end ja oma vägesid ette, et minna võitlema nefilaste vastu.\n\n11 Nüüd, tema väed ei olnud nii suured, nagu need siiani olid olnud, kuna nii mitmed tuhanded olid tapetud nefilaste käega; kuid nende suurest kaotusest hoolimata oli Amalikia kogunud imekspandavalt suure sõjaväe, nii et ta ei kartnud tulla alla Sarahemla maale.\n\n12 Jah, tõepoolest, Amalikia ise tuli alla laamanlaste eesotsas. Ja see oli kohtunike valitsemise kahekümne viiendal aastal ja see oli samal ajal, kui nad hakkasid lahendama tüliküsimust, mis puudutas ülemkohtunik Pahorani.\n\n13 Ja sündis, et kui mehed, keda kutsuti kuningameesteks, kuulsid, et laamanlased on tulemas nende vastu võitlema, olid nad oma südames rõõmsad ja nad keeldusid relvi haaramast, sest nad olid ülemkohtuniku peale ja ka vaba rahva peale nii vihased, et nad ei tahtnud haarata relvi, et kaitsta oma maad.\n\n14 Ja sündis, et kui Moroni seda nägi ja nägi ka, et laamanlased on tulemas üle maa piiri, oli ta ülimalt vihane nende inimeste kangekaelsuse pärast, kelle hoidmiseks ta oli nii suure usinusega vaeva näinud; jah, ta oli ülimalt vihane; tema hing oli täis viha nende vastu.\n\n15 Ja sündis, et ta saatis palvekirja rahva häälega maa valitsejale, soovides, et ta loeks seda ja annaks temale (Moronile) võimu, et sundida neid teisitimõtlejaid kaitsma oma maad või saata neid surma.\n\n16 Sest tema esimeseks mureks oli niisuguste tülide ja lahkhelide lõpetamine rahva seas, sest vaata, see oli senini olnud kõigi nende hävituste põhjuseks. Ja sündis, et vastavalt rahva häälele ta sai loa.\n\n17 Ja sündis, et Moroni andis käsu, et tema sõjavägi läheks nende kuningameeste vastu, et suruda maha nende uhkus ja nende suursugusus ja teha nad maatasa, või siis nad haaraku relvad ja toetagu vabaduse aadet.\n\n18 Ja sündis, et Moroni väed marssisid nendele vastu ja nad surusid maha nende uhkuse ja nende suursugususe, nii et kui nad tõstsid oma sõjariistad, et võidelda Moroni meeste vastu, said nad maha löödud ja maatasa tehtud.\n\n19 Ja sündis, et neli tuhat nendest teisitimõtlejatest löödi maha mõõgaga ja need nende juhtidest, keda ei tapetud lahingus, võeti kinni ja heideti vanglasse, sest kohtumõistmiseks nende üle ei olnud sel hetkel aega.\n\n20 Ja ülejäänud nendest teisitimõtlejatest alistusid pigem vabaduse lipule, kui lasid end mõõgaga maha lüüa; ja nad olid sunnitud heiskama vabaduse tähise oma tornidesse ja oma linnades ja haarama oma maa kaitseks relvad.\n\n21 Ja nõnda tegi Moroni lõpu nendele kuningameestele, nii et enam ei tuntud kedagi kuningameeste nime järgi; ja nõnda ta tegi lõpu nende inimeste kangekaelsusele ja uhkusele, kes väitsid olevat suursugust verd; seevastu nad sunniti olema alandlikud nagu nende vennad ja võitlema vapralt, et mitte sattuda orjusesse.\n\n22 Vaata, sündis, et kui Moroni oli nõnda maha surumas sõdu ja tülisid omaenda rahva seas ja allutamas neid rahule ja ühiskondlikule korrale ja tegemas korraldusi sõja ettevalmistamiseks laamanlaste vastu, vaata, olid laamanlased tulnud Moroni maale, mis asus mereäärsetel piirimaadel.\n\n23 Ja sündis, et nefilased ei olnud Moroni linnas piisavalt tugevad; seepärast Amalikia ajas nad välja, tappes paljud. Ja sündis, et Amalikia võttis linna oma valdusse; jah, ta võttis ära kõik nende kindlustused.\n\n24 Ja need, kes põgenesid Moroni linnast, jõudsid Nefiiha linna; ja ka Lehhi linna rahvas kogunes ja tegi ettevalmistusi ja oli valmis laamanlasi lahinguga vastu võtma.\n\n25 Ent sündis, et Amalikia ei lubanud laamanlastel minna võitlema Nefiiha linna vastu, vaid hoidis neid mererannikul, jättes mehi igasse linna, et neid hoida ja kaitsta.\n\n26 Ja nõnda ta jätkas, võttes oma valdusse palju linnu, Nefiiha linna ja Lehhi linna ja Moriantoni linna ja Omneri linna ja Giidi linna ja Muleki linna, mis kõik olid mereranniku idapiiril.\n\n27 Ja nõnda olid laamanlased enda kätte saanud tänu Amalikia kavalusele ja nende rohkearvulisusele nii palju linnu, mis kõik olid tugevalt kindlustatud Moroni kindlustusviisi järgi; millest kõik said laamanlaste kindlustusteks.\n\n28 Ja sündis, et nad marssisid Küllusliku maa piiridesse, ajades nefilasi endi ees ning tappes paljusid.\n\n29 Ent sündis, et nad kohtasid Teankumit, kes oli tapnud Moriantoni ja oli tõkestanud tema rahvast põgenemisel.\n\n30 Ja sündis, et ta takistas ka Amalikiat, kui too marssis oma arvuka sõjaväega, et võtta oma valdusse Küllusliku maa ja ka põhjapoolne maa.\n\n31 Aga vaata, too sai pettumuse osaliseks, kui Teankum ja tema mehed ta tagasi lõid, sest nad olid suurepärased sõjamehed; sest iga Teankumi mees ületas laamanlasi oma jõu ja oma sõjaosavuse poolest, nii et nad saavutasid laamanlastega võrreldes ülekaalu.\n\n32 Ja sündis, et nad ründasid neid korduvalt, nii et nad surmasid neid kuni pimeduseni välja. Ja sündis, et Teankum ja tema mehed püstitasid oma telgid Küllusliku maa piiridesse ja Amalikia püstitas oma telgid merekalda lähedale, ja niiviisi peletati neid eemale.\n\n33 Ja sündis, et kui saabus öö, hiilisid Teankum ja tema teenija ööpimeduses salaja välja ning läksid Amalikia laagrisse; ja vaata, uni oli võtnud nende üle võimust nende suure kurnatuse pärast, mille olid põhjustanud päeva tööd ja kuumus.\n\n34 Ja sündis, et Teankum hiilis salaja kuninga telki ja torkas talle oda südamesse; ja ta põhjustas silmapilkselt kuninga surma, nii et too ei äratanud üles oma teenijaid.\n\n35 Ja ta pöördus taas salaja tagasi oma laagrisse ja vaata, tema mehed magasid ja ta äratas nad üles ning jutustas neile kõike seda, mis ta oli teinud.\n\n36 Ja ta lasi oma vägedel olla valmis juhuks, kui laamanlased on üles ärganud ja tungivad neile kallale.\n\n37 Ja nõnda lõppes Nefi rahva kohtunike valitsemise kahekümne viies aasta ja nõnda lõppesid Amalikia päevad.\n\n", "alma 52": "[center][font_size=26]52. peatükk[/font_size][/center]\n\n[i]Ammoron järgneb Amalikiale kui laamanlaste kuningas – Moroni, Teankum ja Lehhi juhivad nefilasi võidukas sõjas laamanlaste vastu – Muleki linn võetakse tagasi ja Jaakob, soramlane, tapetakse. Ligikaudu 66–64 eKr.[/i]\n\n1 Ja nüüd, Nefi rahva kohtunike valitsemise kahekümne kuuendal aastal sündis, vaata, kui laamanlased ärkasid esimese kuu esimesel hommikul, vaata, nad leidsid Amalikia surnuna tema enda telgis; ja nad nägid ka, et Teankum oli valmis nendega sel päeval lahingusse astuma.\n\n2 Ja nüüd, kui laamanlased seda nägid, haaras neid hirm ja nad loobusid oma plaanist marssida põhjapoolsele maale ja taganesid kogu oma sõjaväega Muleki linna ning otsisid kaitset oma kindlustest.\n\n3 Ja sündis, et Amalikia vend määrati rahva kuningaks ja tema nimi oli Ammoron; nõnda kuningas Ammoron, kuningas Amalikia vend, määrati valitsema tema asemel.\n\n4 Ja sündis, et ta andis käsu, et ta rahvas hoiaks enda käes need linnad, mis nad olid vallutanud verevalamisega; sest nad ei olnud saanud enda kätte ühtegi linna ilma suure verekaotuseta.\n\n5 Ja nüüd, Teankum nägi, et laamanlased olid otsustanud hoida enda käes neid linnu, mis nad olid vallutanud, ja neid maaosasid, mis nad olid saanud oma valdusse, ja nähes ka nende tohutut arvu, ei pidanud Teankum otstarbekaks üritada neid rünnata nende kindlustes.\n\n6 Aga ta pidas oma mehi ümberringi nagu sõjaks ettevalmistusi tehes; jah, ja tõepoolest valmistas ta end nende vastu kaitsma, püstitades ümberringi müüre ja valmistades varjupaiku.\n\n7 Ja sündis, et ta jätkas nõnda sõjaks ettevalmistamist, kuni Moroni saatis suuremal hulgal mehi tema sõjaväge tugevdama.\n\n8 Ja Moroni saatis temale ka korraldusi, et ta peaks hoidma enda juures kõik vangid, kes langesid tema kätte; sest kuna laamanlased olid võtnud palju vange, siis ta peaks hoidma kõiki laamanlastest vange kui lunaraha nende eest, keda laamanlased olid vangi võtnud.\n\n9 Ja ta saatis temale ka korraldused, et ta peab kindlustama Küllusliku maa ja kaitsma seda kitsast maariba, mis viib põhjapoolsele maale, et laamanlased ei saaks seda tugipunkti endale ja neil poleks võimu neid igast küljest kimbutada.\n\n10 Ja Moroni saatis ka sõna, soovides, et ta oleks seda maaosa kaitstes ustav ja et ta otsiks igat võimalust anda seal rooska laamanlastele, niipalju kui on tema võimuses, nii et ta ehk kavalusega või mõnel muul viisil võiks tagasi saada need linnad, mis olid nende käest ära võetud; ja et ta kindlustaks ja tugevdaks ka ümberkaudseid linnu, mis ei olnud laamanlaste kätte langenud.\n\n11 Ja ta ütles temale samuti: Ma tuleksin sinu juurde, kuid vaata, laamanlased ründavad meid läänemere poolsel piiril, ja vaata, ma lähen neile vastu, seepärast ei saa ma teie juurde tulla.\n\n12 Nüüd, kuningas (Ammoron) oli lahkunud Sarahemla maalt ja oli teatanud kuningannale oma venna surmast ja oli kogunud suure hulga mehi kokku ning oli marssinud nefilaste vastu läänemere piiril.\n\n13 Ja nõnda ta püüdis nefilasi pidevalt rünnata ja tõmmata osa nende sõjaväest ära sellesse maaosasse, kuna ta oli käskinud neid, kelle ta oli jätnud valdama linnu, mis ta oli vallutanud, et nad ründaksid nefilasi pidevalt ka idamere äärsetel piiridel ning võtaksid oma valdusse nende maast niipalju, kui nad suudavad, vastavalt oma vägede tugevusele.\n\n14 Ja nõnda olid nefilased sellises ohtlikus olukorras Nefi rahva kohtunike valitsemise kahekümne kuuenda aasta lõpus.\n\n15 Aga vaata, kohtunike valitsemise kahekümne seitsmendal aastal sündis, et Teankum, Moroni käsul – kes oli moodustanud sõjaväe maa lõuna- ja läänepiiride kaitseks ja oli alustanud oma marssi Küllusliku maa suunas, et ta võiks abistada oma meestega Teankumit nende kaotatud linnade tagasivallutamisel –\n\n16 ja sündis, et Teankum oli saanud korraldused rünnata Muleki linna ja kui võimalik, see tagasi võtta.\n\n17 Ja sündis, et Teankum tegi ettevalmistusi Muleki linna ründamiseks ja marssimaks oma sõjaväega laamanlaste vastu; aga ta nägi, et oli võimatu neid vallutada seni, kuni nad olid oma kindlustes; seepärast loobus ta oma plaanidest ja pöördus taas tagasi Küllusliku linna, et oodata Moroni tulekut, et ta saaks oma sõjaväele jõudu juurde.\n\n18 Ja sündis, et Moroni saabus oma sõjaväega Küllusliku maale Nefi rahva kohtunike valitsemise kahekümne seitsmenda aasta lõpupoolel.\n\n19 Ja kahekümne kaheksanda aasta alguses Moroni ja Teankum ja paljud kõrgematest ülemjuhatajatest pidasid sõjanõu – mida nad peaksid tegema, et panna laamanlasi tulema välja võitlema nende vastu; või et nad võiksid neid mingil moel meelitada välja nende kindlustest, nii et nad saavutaksid nendega võrreldes ülekaalu ja vallutaksid tagasi Muleki linna.\n\n20 Ja sündis, et nad saatsid saadikud laamanlaste sõjaväe juurde, kes kaitses Muleki linna, nende juhi juurde, kelle nimi oli Jaakob, soovides, et ta tuleks oma sõjaväega välja kohtama neid kahe linna vahelisel tasandikul. Ent vaata, Jaakob, kes oli soramlane, ei tahtnud oma sõjaväega välja tulla, et kohata neid tasandikul.\n\n21 Ja sündis, et Moronil ei olnud mingit lootust nende kohtamiseks võrdsel pinnal, seepärast, tal oli plaan, et ta võiks laamanlased nende kindlustest välja meelitada.\n\n22 Seepärast lasi ta Teankumil võtta ühe väikese meesterühma ja marssida mereranna lähedale; ja Moroni ja tema sõjavägi marssisid ööpimeduses kõnnumaale, Muleki linnast lääne poole; ja nõnda, kui laamanlaste valvurid järgmisel päeval Teankumi avastasid, jooksid nad ja jutustasid sellest Jaakobile, oma juhile.\n\n23 Ja sündis, et laamanlaste väed marssisid Teankumi vastu, oletades, et nad tänu oma arvukusele vallutavad Teankumi tema sõjameeste vähese arvu pärast. Ja kui Teankum nägi laamanlaste vägesid tulemas välja tema vastu, hakkas ta mööda mereranda põhja poole taganema.\n\n24 Ja sündis, et kui laamanlased nägid, et ta hakkas põgenema, said nad julgust ja jälitasid neid jõuliselt. Ja kui Teankum oli nõnda ära juhtimas laamanlasi, kes neid asjata jälitasid, vaata, käskis Moroni, et üks osa tema sõjaväest, kes oli temaga, läheks linna ja võtaks selle oma valdusse.\n\n25 Ja nõnda nad tegid ning tapsid kõik need, kes olid jäänud linna kaitsma; jah, kõik need, kes ei tahtnud loovutada oma sõjariistu.\n\n26 Ja nõnda oli Moroni osaga oma sõjaväest saanud oma valdusse Muleki linna, kui ta läks ülejäänutega vastu laamanlastele, kui nad peaksid tagasi pöörduma Teankumit jälitamast.\n\n27 Ja sündis, et laamanlased jälitasid Teankumit, kuni nad jõudsid Küllusliku linna lähedale, ja siis kohtasid neid Lehhi ja väike sõjavägi, kes oli jäetud kaitsma Küllusliku linna.\n\n28 Ja nüüd, vaata, kui laamanlaste ülemjuhatajad nägid Lehhit tulemas oma sõjaväega nende vastu, põgenesid nad suures segaduses, kartes, et nad ei jõua võib-olla tagasi Muleki linna, enne kui Lehhi neile järele jõuab; sest nad olid oma rännakust väsinud ja Lehhi mehed olid välja puhanud.\n\n29 Nüüd, laamanlased ei teadnud, et Moroni on oma sõjaväega nende selja taga; ja kõik, mida nad kartsid, olid Lehhi ja tema mehed.\n\n30 Nüüd, Lehhi ei soovinud neile järele jõuda enne, kui nad kohtavad Moronit ja tema sõjaväge.\n\n31 Ja sündis, et enne, kui laamanlased olid kaugele taganenud, piirasid nefilased nad ümber, Moroni mehed ühelt poolt ja Lehhi mehed teiselt poolt, ning kõik nad olid värsked ja täis jõudu; aga laamanlased olid oma pikast rännakust väsinud.\n\n32 Ja Moroni käskis oma meestel neile kallale tungida, kuni nad oma sõjariistad loovutavad.\n\n33 Ja sündis, et Jaakob, olles nende juht, olles ka soramlane ja võitmatu vaimuga, juhtis laamanlased äärmise raevuga Moroni vastu võitlema.\n\n34 Kuna Moroni neil teel ees seisis, seepärast otsustas Jaakob nad tappa ja endale Muleki linna tee läbi murda. Aga vaata, Moroni ja ta mehed olid võimsamad; seepärast ei andnud nad laamanlastele teed.\n\n35 Ja sündis, et nad võitlesid mõlemal poolel äärmiselt ägedalt ja mõlemal poolel langesid paljud; jah, ja Moroni sai haavata ja Jaakob sai surma.\n\n36 Ja Lehhi oma tugevate meestega sundis neid tagant sellise raevuga, et tagumised laamanlased loovutasid oma sõjariistad, ja ülejäänud, olles äärmises segaduses, ei teadnud, kuhu minna või keda rünnata.\n\n37 Nüüd, Moroni, nähes nende segadust, ütles neile: Kui te toote oma sõjariistad ja loovutate need, vaadake, lõpetame me teie vere valamise.\n\n38 Ja sündis, et kui laamanlased kuulsid neid sõnu, astusid ette nende ülemjuhatajad, kõik need, keda polnud tapetud, ja viskasid oma sõjariistad maha Moroni jalgade ette ning käskisid ka oma mehi, et need teeksid sedasama.\n\n39 Ent vaata, paljud ei tahtnud seda, ja need, kes ei tahtnud loovutada oma mõõka, võeti kinni ja seoti ning nende sõjariistad võeti neilt ära ja nad sunniti marssima koos oma vendadega edasi Küllusliku maale.\n\n40 Ja nüüd, vangivõetute arv ületas langenute arvu; jah, rohkem, kui oli mõlemal poolel tapetuid.\n\n", "alma 53": "[center][font_size=26]53. peatükk[/font_size][/center]\n\n[i]Laamanlastest vange kasutatakse Küllusliku linna kindlustamiseks – Lahkhelid nefilaste seas soodustavad laamanlaste võite – Heelaman võtab Ammoni rahva kahe tuhande noore poja juhtimise enda peale. Ligikaudu 64–63 eKr.[/i]\n\n1 Ja sündis, et nad panid laamanlastest vangide juurde valvurid ja sundisid neid minema ja matma oma surnud, jah, ja samuti nefilaste surnud, kes olid langenud; ja Moroni pani mehed neid sel ajal valvama, kui nad oma töid teevad.\n\n2 Ja Moroni läks Lehhiga Muleki linna ja võttis üle linna juhtimise ning andis selle Lehhile. Nüüd, vaata, see Lehhi oli mees, kes oli olnud Moroniga suuremas osas kõigis tema lahingutes ja ta oli Moroni sarnane mees ning nad rõõmustasid teineteise kaitstuse üle; jah, nad armastasid teineteist ja neid armastas ka kogu Nefi rahvas.\n\n3 Ja sündis, et pärast seda, kui laamanlased olid lõpetanud oma surnute ja ka nefilaste surnute matmise, viidi nad tagasi Küllusliku maale ja Moroni korralduse kohaselt lasi Teankum neil alustada tööd vallikraavi kaevamisega Küllusliku maa ehk linna ümber.\n\n4 Ja ta lasi neil ehitada kraavi sisekaldale puitrinnatise; ja nad viskasid kraavist mulda vastu puitrinnatist; ja nõnda panid nad laamanlased tööd tegema, kuni nad olid ümbritsenud Küllusliku linna ümberringi äärmiselt kõrge ja tugeva puit- ja muldmüüriga.\n\n5 Ja pärast seda sai sellest linnast äärmiselt tugev kindlus ja selles linnas valvasid nad vangivõetud laamanlasi; jah, nimelt müüride vahel, mille nad olid lasknud neil oma kätega ehitada. Nüüd, Moroni oli sunnitud laamanlased tööle panema, sest neid oli kerge valvata, kui nad töötasid, ja juhul, kui ta peaks laamanlasi ründama, läheks tal tarvis kõiki oma väesalku.\n\n6 Ja sündis, et Moroni oli nõnda saavutanud võidu laamanlaste ühe suurima sõjaväe üle ja oli saanud Muleki linna oma valdusse, mis oli üks tugevamaid laamanlaste tugipunkte Nefi maal, ja nõnda ta oli ka ehitanud kindluse, et hoida oma vange.\n\n7 Ja sündis, et ta sel aastal enam ei üritanud võidelda laamanlastega, aga ta pani oma mehed tegema ettevalmistusi sõjaks, jah, ja rajama kindlustusi, et kaitsta end laamanlaste vastu, jah, ja samuti päästma oma naisi ja oma lapsi näljast ja kannatustest ning varustama toiduga oma vägesid.\n\n8 Ja nüüd, sündis, et Moroni äraolekul mingi salasepitsuse pärast nefilaste seas, mis tekitas nende seas lahkhelisid, olid laamanlaste väed lõunas läänemere ääres võtnud nefilastelt ära mõningaid maid; jah, nii et laamanlased olid saanud selles maaosas mõned nende linnad oma valdusse.\n\n9 Ja nõnda süütegude pärast nende endi seas, jah, lahkhelide ja salasepitsuste pärast nende endi keskel sattusid nad kõige ohtlikumasse olukorda.\n\n10 Ja nüüd, vaata, mul on üht-teist öelda Ammoni rahva kohta, kes alguses olid laamanlased, kuid Ammoni ja tema vendade või õigemini Jumala väe ja sõnaga pöörati nad Issandasse; ja nad toodi Sarahemla maale ning sellest ajast peale olid neid kaitsnud nefilased.\n\n11 Ja nende vandetõotuse pärast ei olnud neil lastud haarata relvi oma vendade vastu, sest nad olid andnud vande enam mitte kunagi verd valada ja vastavalt oma vandele oleksid nad hukkunud; jah, nad oleksid andnud ennast oma vendade kätte, kui mitte Ammon ja tema vennad ei oleks tundnud nende vastu kaastunnet ja äärmiselt suurt armastust.\n\n12 Ja sel põhjusel toodi nad Sarahemla maale ja nefilased kaitsesid neid alati.\n\n13 Ent sündis, et kui nad nägid ohtu ja paljusid kannatusi ja katsumusi, mida nefilased nende pärast talusid, olid nad liigutatud kaastundest ja soovisid haarata oma maa kaitseks relvad.\n\n14 Ent vaata, kui nad olid valmis haarama oma sõjariistu, talitsesid Heelaman ja tema vennad neid veenmisega, sest nad olid murdmas vannet, mille nad olid andnud.\n\n15 Ja Heelaman kartis, et nii tehes kaotavad nad oma hinged; seepärast kõik need, kes olid sõlminud selle lepingu, olid sunnitud pealt vaatama, kuidas nende vennad oma käesolevas ohtlikus olukorras oma kannatustest läbi kahlavad.\n\n16 Ent vaata, sündis, et neil oli palju poegi, kes ei olnud sõlminud lepingut, et nad ei haara sõjariistu endi kaitseks oma vaenlaste vastu; seepärast kogunesid nad nüüd kokku, kõik need, kes olid võimelised relva kandma, ja nad kutsusid end nefilasteks.\n\n17 Ja nad sõlmisid lepingu, et nad võitlevad nefilaste vabaduse eest, jah, et nad kaitsevad maad kas või oma elu hinnaga; jah, nimelt lubasid nad lepinguga, et nad ei loobu iialgi oma vabadusest, vaid võitlevad alati, et kaitsta nefilasi ning ennast orjusesse sattumise eest.\n\n18 Nüüd, vaata, oli kaks tuhat noort meest, kes sõlmisid selle lepingu ja haarasid oma sõjariistad, et kaitsta oma maad.\n\n19 Ja nüüd, vaata, nagu neist senini ei olnud kunagi nefilastele kahju olnud, said nad nüüd, sel ajahetkel, ka suureks toeks; sest nad haarasid oma sõjariistad ja tahtsid, et Heelaman oleks nende juht.\n\n20 Ja nad olid kõik noored mehed ning nad olid äärmiselt vaprad, mis puutub julgusesse ja samuti jõusse ning tegutsemistahtesse, ent vaata, see pole veel kõik – nad olid mehed, kes olid alati ustavad kõiges, mis iganes neile usaldati.\n\n21 Jah, nad olid tõe ja arukuse mehed, sest neid oli õpetatud kinni pidama Jumala käskudest ja kõndima tema ees laitmatult.\n\n22 Ja nüüd, sündis, et Heelaman marssis oma kahe tuhande noore sõduri eesotsas, et toetada inimesi maa piiril lõunas läänemere ääres.\n\n23 Ja nõnda lõppes Nefi rahva kohtunike valitsemise kahekümne kaheksas aasta.\n\n", "alma 54": "[center][font_size=26]54. peatükk[/font_size][/center]\n\n[i]Ammoron ja Moroni peavad läbirääkimisi vangide vahetamiseks – Moroni nõuab, et laamanlased taganeksid ja lõpetaksid oma mõrvarlikud rünnakud – Ammoron nõuab, et nefilased paneksid maha oma relvad ja saaksid laamanlaste alamateks. Ligikaudu 63 eKr.[/i]\n\n1 Ja nüüd, sündis, et kohtunike valitsemise kahekümne üheksanda aasta alguses saatis Ammoron Moronile sõna sooviga, et ta vahetaks vange.\n\n2 Ja sündis, et Moroni rõõmustas ääretult selle ettepaneku üle, sest ta tahtis saada neid toiduvarusid, mis läksid laamanlastest vangide elatuseks, oma rahva toetuseks, ja ta tahtis saada ka oma rahvast oma sõjaväe tugevdamiseks.\n\n3 Nüüd, laamanlased olid vangistanud palju naisi ja lapsi, ja Moroni vangide hulgas ehk vangide hulgas, keda Moroni oli võtnud, ei olnud ainsatki naist ega last; seepärast otsustas Moroni kasutada kavalust, et saada laamanlastelt nii palju nefilastest vange kui võimalik.\n\n4 Seepärast kirjutas ta kirja ja saatis selle ära Ammoroni teenijaga, samaga, kes oli toonud kirja Moronile. Nüüd, need on sõnad, mis ta kirjutas Ammoronile, öeldes:\n\n5 Vaata, Ammoron, ma olen kirjutanud sulle üht-teist selle sõja kohta, mida sa oled pidanud minu rahva vastu, või õigemini, mida sinu vend on pidanud nende vastu ja mida sa pärast tema surma oled ikka veel otsustanud jätkata.\n\n6 Vaata, ma tahaksin sulle mõnevõrra rääkida Jumala õiglusest ja tema kõikvõimsa viha mõõgast, mis ripub sinu kohal, kui sa oma meelt ei paranda ja ei tagane oma vägedega oma maadele ehk sellele maale, mis on sinu valduses, mis on Nefi maa.\n\n7 Jah, ma tahaksin rääkida sulle nendest asjadest, kui sa oled võimeline neid kuulda võtma; jah, ma tahaksin rääkida sulle sellest hirmsast põrgust, mis ootab, et vastu võtta selliseid mõrvareid, nagu sina ja su vend seda olete olnud, kui te ei paranda meelt ja ei loobu oma mõrvarlikest kavatsustest ja ei pöördu oma vägedega tagasi oma maadele.\n\n8 Aga kuna sa oled need asjad kord juba hüljanud ja oled võidelnud Issanda rahva vastu, koguni nõnda võin ma oletada, et sa teed seda taas.\n\n9 Ja nüüd, vaata, me oleme valmis teid vastu võtma; jah, ja kui sa oma kavatsustest ei loobu, vaata, siis te tõmbate endile selle Jumala viha, kelle te olete hüljanud, kuni teie täieliku hävitamiseni välja.\n\n10 Aga nii tõesti, kui Issand elab, ründavad meie väed teid, kui te ei tagane, ja peagi nuheldakse teid surmaga, sest me võtame tagasi oma linnad ja oma maad; jah, ja me kaitseme oma usundit ja oma Jumala aadet.\n\n11 Ent vaata, ma arvan, et ma kõnelen sulle sellest asjata; ehk ma arvan, et sa oled põrgu laps; seepärast lõpetan ma oma kirja, öeldes sulle, et ma ei vaheta vange muudel tingimustel, kui et sa annad ühe mehe ja tema naise ja ta lapsed ühe vangi vastu; kui asi nii on, et sa teed seda, siis ma vahetan.\n\n12 Ja vaata, kui sa seda ei tee, tulen ma oma vägedega teie vastu; jah, ma relvastan koguni oma naised ja oma lapsed ja tulen sinu vastu ning ma jälitan sind koguni su enda maani, mis on meie esimene pärandmaa; jah, ja saab olema veri vere vastu, jah, elu elu vastu; ning ma võitlen teiega kuni selleni välja, et teid hävitatakse maa pinnalt.\n\n13 Vaata, ma olen vihane ja samuti mu rahvas; te olete üritanud meid mõrvata ja me oleme vaid püüdnud end kaitsta. Aga vaata, kui te veel üritate meid hävitada, siis üritame meie hävitada teid; jah, ja me vallutame tagasi oma maa, oma esimese pärandmaa.\n\n14 Nüüd, ma lõpetan oma kirja. Mina olen Moroni; ma olen nefilaste rahva juht.\n\n15 Nüüd, sündis, et Ammoron, kui ta oli saanud selle kirja, sai vihaseks ja ta kirjutas Moronile teise kirja, ja need on sõnad, mida ta kirjutas, öeldes:\n\n16 Mina olen Ammoron, laamanlaste kuningas; ma olen selle Amalikia vend, kelle te olete mõrvanud. Vaata, ma maksan tema vere eest teile kätte, jah, ja ma ründan teid oma vägedega, sest ma ei karda sinu ähvardusi.\n\n17 Sest vaata, teie isad tegid oma vendadele ülekohut, nii et nad röövisid neilt õiguse valitsemisvõimule, kui see kuulus õiguse järgi nendele.\n\n18 Ja nüüd, vaata, kui te panete oma relvad maha ja alistute nende valitsemisele, kellele valitsemisvõim õigusega kuulub, siis ma lasen oma rahval relvad maha panna ja nad ei sõdi enam.\n\n19 Vaata, sina oled öelnud palju ähvardusi mulle ja mu rahvale; aga vaata, me ei karda sinu ähvardusi.\n\n20 Ometi olen ma rõõmuga nõus vahetama vange sinu nõudmise kohaselt, et ma võiksin hoida oma toidupoolist oma sõjameestele, ja me peame sõda, mis saab olema igavene, kas seni, kuni nefilased alistuvad meie valitsemisele, või kuni nad on igavesti hävitatud.\n\n21 Ja mis sellesse Jumalasse puutub, kelle te ütlete, et me olevat hüljanud, vaata, me ei tunne sellist isikut ega tunne ka teie; aga kui on nõnda, et niisugune isik on olemas, siis meie ei tea muud, kui et ta on loonud meid sama hästi kui teidki.\n\n22 Ja kui on nõnda, et on olemas kurat ja põrgu, vaata, kas ta ei saada siis teid sinna elama koos minu vennaga, kelle te olete mõrvanud, kelle kohta sa oled vihjanud, et ta on läinud niisugusesse kohta? Aga vaata, nendel asjadel ei ole tähtsust.\n\n23 Mina olen Ammoron ja selle Sorami järglane, keda sinu isad sundisid ja tõid välja Jeruusalemmast.\n\n24 Ja nüüd, vaata, ma olen vapper laamanlane; vaata, seda sõda on peetud selleks, et maksta kätte neile tehtud nurjatuste eest ning hoida ja saada endale nende õigused valitsemisvõimule; ja ma lõpetan oma kirja Moronile.\n\n", "alma 55": "[center][font_size=26]55. peatükk[/font_size][/center]\n\n[i]Moroni keeldub vange vahetamast – Laamanlaste valvureid meelitatakse end purju jooma ja nefilastest vangid vabastatakse – Giidi linn võetakse ära ilma verevalamiseta. Ligikaudu 63 eKr.[/i]\n\n1 Nüüd, sündis, et kui Moroni oli saanud selle kirja, sai ta veel vihasemaks, sest ta teadis, et Ammoronil on täiuslik teadmine oma pettusest; jah, ta teadis, et Ammoron teab, et see, mis pani teda Nefi rahva vastu sõda pidama, ei olnud õiglane aade.\n\n2 Ja ta ütles: Vaata, ma ei vaheta vange Ammoroniga, kui ta ei loobu oma kavatsustest, nagu ma olen öelnud oma kirjas; sest ma ei lase sündida, et ta saaks rohkem võimu, kui tal juba on.\n\n3 Vaata, ma tean paika, kus laamanlased valvavad minu rahvast, kelle nad on vangi võtnud; ja kuna Ammoron ei taha soostuda sellega, mis ma oma kirjas esitasin, siis vaata, ma talitan temaga vastavalt oma sõnadele; jah, ma külvan nende seas surma, kuni nad paluvad rahu.\n\n4 Ja nüüd, sündis, et kui Moroni oli öelnud need sõnad, lasi ta oma meeste seas otsida, et äkki leiab ta nende seast mehe, kes on Laamani järglane.\n\n5 Ja sündis, et nad leidsid ühe, kelle nimi oli Laaman, ja ta oli üks selle kuninga teenijatest, kelle Amalikia oli mõrvanud.\n\n6 Nüüd, Moroni lasi Laamanil ja ühel oma väikesel meesterühmal minna vangivalvurite juurde, kes valvasid nefilasi.\n\n7 Nüüd, nefilasi valvati Giidi linnas; seepärast Moroni määras Laamani ja lasi väikesel meesterühmal temaga kaasa minna.\n\n8 Ja kui õhtu saabus, läks Laaman valvurite juurde, kes valvasid nefilasi, ja vaata, nad nägid teda tulemas ja hõikasid teda; aga ta ütles neile: Ärge kartke, vaadake, ma olen laamanlane! Vaadake, me oleme põgenenud nefilaste juurest ja nad magavad, ja vaadake, me võtsime neilt veini ja tõime endaga kaasa.\n\n9 Nüüd, kui laamanlased kuulsid neid sõnu, võtsid nad ta rõõmuga vastu ja nad ütlesid temale: Anna meile oma veini, et me saaksime juua; me oleme rõõmsad, et te võtsite veini kaasa, sest me oleme kurnatud.\n\n10 Aga Laaman ütles neile: Hoidkem oma veini selleks, kui me läheme lahingusse nefilaste vastu! Aga need sõnad tekitasid neis ainult veel suurema soovi veini juua;\n\n11 sest nad ütlesid: Me oleme kurnatud, seepärast joogem veini ja peagi saame me kätte oma veiniannuse, mis annab meile jõudu, et saaksime minna nefilaste vastu.\n\n12 Ja Laaman ütles neile: Te võite teha, nagu soovite.\n\n13 Ja sündis, et nad jõid ohtralt veini ja see maitses neile hästi, seepärast jõid nad seda veelgi rohkem; ja see oli kange, kuna see oli valmistatud õiges kanguses.\n\n14 Ja sündis, et nad jõid ja olid lõbusad, ja peagi olid nad kõik purjus.\n\n15 Ja nüüd, kui Laaman ja ta mehed nägid, et nad olid kõik purjus ja olid sügavas unes, pöördusid nad tagasi Moroni juurde ja jutustasid temale kõigest, mis oli juhtunud.\n\n16 Ja nüüd, see kõik oli Moroni plaani kohaselt. Ja Moroni oli varustanud oma mehed sõjariistadega ja ta läks Giidi linna, kui laamanlased olid sügavas unes ning purjus; ja nad viskasid vangidele sõjariistad, nii et nad kõik relvastati;\n\n17 jah, koguni nende naistele ja kõigile nende lastele, kes olid võimelised sõjariista käsitsema, kui Moroni oli kõik need vangid relvastanud; ja kõik see toimus kõige sügavamas vaikuses.\n\n18 Kui nad aga oleksid äratanud laamanlased, vaata, nad olid purjus ja nefilased oleksid võinud nad tappa.\n\n19 Ent vaata, see ei olnud Moroni soov; ta ei tundnud heameelt mõrvamisest või verevalamisest, vaid ta tundis heameelt sellest, et saab päästa oma rahva hävitusest; ja sel põhjusel, et mitte olla ebaõiglane, ei tahtnud ta rünnata laamanlasi ega hävitada neid siis, kui need on purjus.\n\n20 Aga ta oli saavutanud oma soovi, sest ta oli relvastanud nefilastest vangid, kes olid linna müüride vahel, ja ta oli andnud neile võimaluse võtta oma valdusse müüride vahele jääv ala.\n\n21 Ja seejärel lasi ta meestel, kes olid koos temaga, veidi tagasi tõmbuda ja laamanlaste väed ümber piirata.\n\n22 Nüüd, vaata, seda tehti öösel, nii et kui laamanlased hommikul ärkasid, nägid nad, et nefilased on nad väljastpoolt ümber piiranud ja seespool olid nende vangid relvastatud.\n\n23 Ja nõnda nad nägid, et nefilastel oli võim nende üle ja neis oludes nad leidsid, et ei ole otstarbekas nefilastega võidelda; seepärast nõudsid nende ülemjuhatajad nende käest sõjariistad ja nad tõid need välja ja viskasid need nefilaste jalge ette, paludes halastust.\n\n24 Nüüd, vaata, see oli Moroni soov. Ta võttis nad sõjavangideks ja võttis linna oma valdusse ning lasi vabastada kõik vangid, kes olid nefilased, ja need ühinesid Moroni sõjaväega ning olid tema sõjaväele suureks toeks.\n\n25 Ja sündis, et ta pani laamanlased, kelle ta oli vangi võtnud, alustama tööd Giidi linna ümber olevate kindlustuste tugevdamisel.\n\n26 Ja sündis, et kui ta oli Giidi linna oma soovi kohaselt kindlustanud, lasi ta viia oma vangid Küllusliku linna ja ta valvas ka seda linna äärmiselt suure väesalgaga.\n\n27 Ja sündis, et kõigist laamanlaste salasepitsustest hoolimata hoidsid nad kinni ja kaitsesid kõiki vange, keda nad olid vangi võtnud, ja nad hoidsid oma valduses ka kogu seda maa-ala ja eelist, mille nad olid tagasi saanud.\n\n28 Ja sündis, et nefilased hakkasid taas olema võidukad ja tagasi võitma oma õigusi ja oma eesõigusi.\n\n29 Mitmel korral üritasid laamanlased neid ööpimeduses ümber piirata, kuid nendes püüdlustes jäid neil paljud mehed vangi.\n\n30 Ja nad üritasid mitmel korral anda nefilastele veini, et nad võiksid hävitada neid mürgiga või neid purju jootes.\n\n31 Ent vaata, nefilased ei olnud pikaldased meeles pidama Issandat, oma Jumalat, sellel oma kannatuse ajal. Nad ei langenud laamanlaste lõksu; jah, nad ei joonud nende veini, enne kui nad olid andnud seda mõnele laamanlasest vangile.\n\n32 Ja nõnda nad olid ettevaatlikud, et neile ei antaks mingit mürki; sest kui nende vein mürgitaks laamanlase, siis see mürgitaks ka nefilase; ja nõnda nad proovisid järele kõik nende vägijoogid.\n\n33 Ja nüüd, sündis, et Moroni pidas otstarbekaks teha ettevalmistusi Moriantoni linna ründamiseks; sest vaata, laamanlased olid oma tööga Moriantoni linna kindlustanud, kuni sellest oli saanud ülimalt tugev kindlus.\n\n34 Ja nad tõid sellesse linna pidevalt uusi vägesid ja ka uusi toiduvarusid.\n\n35 Ja nõnda lõppes Nefi rahva kohtunike valitsemise kahekümne üheksas aasta.\n\n", "alma 56": "[center][font_size=26]56. peatükk[/font_size][/center]\n\n[i]Heelaman saadab Moronile kirja, jutustades sõjaolukorrast laamanlastega – Antipus ja Heelaman saavutavad suure võidu laamanlaste üle – Heelamani kaks tuhat noort poega võitlevad imepärasel väel ja mitte kedagi neist ei tapeta. Salm 1, ligikaudu 62 eKr; salmid 2–19, ligikaudu 66 eKr; ja salmid 20–57, ligikaudu 65–64 eKr.[/i]\n\n1 Ja nüüd, sündis, et kohtunike valitsemise kolmekümnenda aasta alguses, esimese kuu teisel päeval sai Moroni Heelamanilt kirja, kus ta esitas ülevaate rahva olukorrast selles maaosas.\n\n2 Ja need on sõnad, mis ta kirjutas, öeldes: Mu väga armastatud vend Moroni, nii Issandas kui ka meie sõjakannatustes; vaata, mu armastatud vend, mul on natuke sulle jutustada meie sõjapidamisest selles maaosas.\n\n3 Vaata, kaks tuhat nende meeste poegadest, keda Ammon tõi Nefi maalt – nüüd, sa tead ju, et need olid Laamani järglased, kes oli meie isa Lehhi kõige vanem poeg;\n\n4 nüüd, mul ei tarvitse korrata sulle nende pärimustest või nende uskmatusest, sest sa tead ise kõigest sellest –\n\n5 seepärast piisab, kui ma jutustan sulle, et kaks tuhat neist noortest meestest on haaranud oma sõjariistad ja nad tahtsid, et mina oleksin nende juht, ja me oleme tulnud, et kaitsta oma maad.\n\n6 Ja nüüd, sa tead ka sellest lepingust, mille tegid nende isad, et nad ei haara sõjariistu oma vendade vastu, et valada verd.\n\n7 Ent kahekümne kuuendal aastal, kui nad nägid meie kannatusi ja meie katsumusi nende pärast, olid nad valmis murdma seda lepingut, mille nad olid teinud, ja olid valmis haarama sõjariistu meie kaitseks.\n\n8 Aga ma ei lubanud neil seda lepingut murda, mille nad olid teinud, sest ma arvasin, et Jumal tugevdab meid, nii et me ei pea enam kannatama selle pärast, et nad peavad kinni sellest vandest, mille nad on andnud.\n\n9 Aga vaata, on üks asi, mille üle me võime suurt rõõmu tunda. Sest vaata, kahekümne kuuendal aastal marssisin mina, Heelaman, nende kahe tuhande noore mehe eesotsas Juudea linna, et abistada Antipust, kelle sa olid määranud rahva juhiks selles maaosas.\n\n10 Ja ma lasin oma kahel tuhandel pojal (sest nad on väärt, et neid kutsuda poegadeks) liituda Antipuse sõjaväega, millise jõu üle Antipus väga rõõmustas; sest vaata, laamanlased olid tema sõjaväge vähendanud, sest nende väed olid tapnud suurel hulga meie mehi, mis annab meile põhjust leinamiseks.\n\n11 Ometi me trööstime end, et nad surid oma maa ja oma Jumala aate nimel; jah, ja nad on õnnelikud.\n\n12 Ja laamanlased olid võtnud ka palju vange, kes kõik on ülemjuhatajad, sest kedagi teist nad ei jätnud ellu. Ja me arvame, et nad on nüüd, sel hetkel, Nefi maal; see on nii, kui neid ei ole tapetud.\n\n13 Ja nüüd, need on linnad, mis laamanlased on saanud oma valdusse, valades nii paljude meie vaprate meeste verd:\n\n14 Manti maa ehk Manti linn ja Seesromi linn ja Kumeni linn ja Antipara linn.\n\n15 Ja need on linnad, mis neil olid, kui ma saabusin Juudea linna ja leidsin Antipuse ja tema mehed kõigest jõust tööd tegemas, et linna kindlustada.\n\n16 Jah, ja nad olid kurnatud nii ihult kui vaimult, sest nad olid võidelnud sangarlikult päeval ja rassinud ööpimeduses, et hoida oma linnu enda käes; ja nõnda nad olid talunud kõiksugu kannatusi.\n\n17 Ja nüüd, nad olid otsustanud kas võita või surra selles paigas; seepärast on sul põhjust arvata, et see väike jõud, mille ma endaga tõin, jah, need minu pojad tõid neile suurt lootust ja palju rõõmu.\n\n18 Ja nüüd, sündis, et kui laamanlased nägid, et Antipus oli saanud oma sõjaväele jõudu juurde, olid nad sunnitud Ammoroni käsu kohaselt mitte minema võitlema Juudea linna ehk meie vastu.\n\n19 Ja nõnda soosis Issand meid, sest kui nad oleksid meid rünnanud selles meie nõrkuses, oleksid nad võinud võib-olla meie väikese sõjaväe hävitada; aga nõnda hoiti meid alles.\n\n20 Ammoron käskis neil hoida enda käes neid linnu, mis nad olid vallutanud. Ja nõnda lõppes kahekümne kuues aasta. Ja kahekümne seitsmenda aasta alguses olime me oma linna ja ka iseennast kaitseks ette valmistanud.\n\n21 Nüüd, me soovisime, et laamanlased ründaksid meid; sest me ei tahtnud neid rünnata nende kindlustes.\n\n22 Ja sündis, et me pidasime kõikjal salakuulajaid, et valvata laamanlaste liikumisi, et nad ei saaks meist mööda minna ei ööpimeduses ega ka päeval, et rünnata meie teisi linnu, mis on põhja pool.\n\n23 Sest me teadsime, et nendes linnades ei olda küllalt tugevad, et nendega kohtuda; seepärast me soovisime neile peale langeda selja tagant, kui nad meist mööduvad, ja nõnda peatada nad tagant, samal ajal, kui neid kohatakse eestpoolt. Me uskusime, et me võime neist võitu saada, kuid vaata, selles tuli meil pettuda.\n\n24 Nad ei julgenud meist mööduda kogu oma sõjaväega ega julgenud ka osaga, kartuses, et nad ei ole küllalt tugevad ja võivad lüüa saada.\n\n25 Ka ei julgenud nad marssida Sarahemla linna vastu ega julgenud ületada Siidoni jõge selle ülemjooksul, et minna Nefiiha linna.\n\n26 Ja nõnda nad otsustasid oma vägedega hoida enda käes need linnad, mis nad olid vallutanud.\n\n27 Ja nüüd, selle aasta teisel kuul sündis, et minu kahe tuhande poja isad saatsid meile palju toiduvarusid.\n\n28 Ja meile saadeti ka kaks tuhat meest Sarahemla maalt. Ja nõnda me olime ette valmistatud kümne tuhande mehega ning neile ja ka nende naistele ja nende lastele mõeldud toiduvarudega.\n\n29 Ja laamanlased, nähes meie vägesid nõnda päevast päeva suurenemas ja toiduvarusid meile toeks saabumas, hakkasid nad kartma ja välja tungima, et kui võimalik, meile saabuvatele toidu- ja jõuvarudele lõpp teha.\n\n30 Nüüd, kui me nägime, et laamanlased hakkavad sel viisil rahutuks muutuma, tekkis meil soov kasutada nende vastu sõjakavalust; seepärast käskis Antipus mul marssida oma väikeste poegadega naaberlinna, nagu me viiksime naaberlinna toiduvarusid.\n\n31 Ja meil tuli marssida Antipara linna lähedalt, nagu läheksime sellest kaugemal asuvasse linna mereäärsetel piirimaadel.\n\n32 Ja sündis, et me marssisime edasi nõnda, nagu läheksime oma toiduvarudega sinna linna.\n\n33 Ja sündis, et Antipus tuli välja ühe osaga oma sõjaväest, jättes ülejäänud linna kaitsma. Aga ta ei tulnud välja enne, kui mina olin asunud teele oma väikese sõjaväega ja jõudnud Antipara linna lähedale.\n\n34 Ja nüüd, Antipara linna oli paigutatud laamanlaste kõige tugevam sõjavägi, jah, kõige arvukam.\n\n35 Ja sündis, et kui nad olid saanud oma salakuulajatelt teate, tulid nad oma sõjaväega välja ja marssisid meile vastu.\n\n36 Ja sündis, et me põgenesime nende eest põhja poole. Ja nõnda me juhtisime ära laamanlaste kõige võimsama sõjaväe;\n\n37 jah, koguni märkimisväärsesse kaugusesse, nii et kui nad nägid Antipuse sõjaväge end kõigest väest jälitamas, ei pöördunud nad ei paremale ega vasakule, vaid jätkasid oma teekonda otsejoones meie järel; ja me arvame, et nende kavatsuseks oli tappa meid enne, kui Antipus neile järele jõuab, ja seda selleks, et meie inimesed neid ümber ei piiraks.\n\n38 Ja nüüd, Antipus, nähes meie ohtu, kiirustas oma sõjaväge. Aga vaata, oli öö; seepärast ei jõudnud nad meile järele ega jõudnud Antipus neile järele; seepärast jäime me ööseks laagrisse.\n\n39 Ja sündis, et hommikul enne koitu, vaata, laamanlased jälitasid meid. Nüüd, me polnud piisavalt tugevad, et nendega võidelda; jah, ma ei saanud lubada, et mu väikesed pojad langevad nende kätte; seepärast jätkasime me oma marssi ja suundusime kõnnumaale.\n\n40 Nüüd, nad ei julgenud pöörata ei paremale ega vasakule, kartes, et nad piiratakse ümber; ka mina ei tahtnud pöörata ei paremale ega vasakule, kartes, et nad saavad mind kätte ja me ei saa neile vastu panna, vaid saame surma ja nemad pääsevad põgenema; ja nõnda me põgenesime kõnnumaal kogu selle päeva kuni pimeduseni välja.\n\n41 Ja sündis, et kui saabus taas hommikuvalgus, nägime me laamanlasi lähenemas ja me põgenesime nende eest.\n\n42 Ent sündis, et nad ei järgnenud meile kuigi kaugele, enne kui nad peatusid, ja see oli seitsmenda kuu kolmanda päeva hommikul.\n\n43 Ja nüüd, me ei teadnud, kas Antipus oli neile järele jõudnud, kuid ma ütlesin oma meestele: Vaadake, me ei tea, kas nad on peatunud selleks, et me läheksime nendele vastu, et nad võiksid püüda meid oma lõksu;\n\n44 seepärast, mida te ütlete, mu pojad, kas te tahate minna nende vastu sõdima?\n\n45 Ja nüüd, ma ütlen sulle, mu armas vend Moroni, et ma ei ole mitte kunagi näinud nii suurt julgust, ei, mitte kogu Nefi rahva hulgas.\n\n46 Sest nagu ma olin alati kutsunud neid oma poegadeks (sest nad olid kõik väga noored), just samuti ütlesid nad mulle: Isa, vaata, meie Jumal on meiega ja ta ei lase sündida, et me langeme; niisiis, lase meil minna; me ei surmaks oma vendi, kui nad jätaksid meid rahule; seepärast lase meil minna, et nad ei saaks võitu Antipuse sõjaväe üle.\n\n47 Nüüd, nad ei olnud mitte kunagi võidelnud, ometi ei kartnud nad surma ja nad mõtlesid rohkem oma isade vabadusele kui oma elule; jah, nende emad olid neile õpetanud, et kui nad ei kahtle, siis Jumal päästab nad.\n\n48 Ja nad kordasid mulle oma emade sõnu, öeldes: Me ei kahtle, et meie emad teadsid seda.\n\n49 Ja sündis, et ma pöördusin tagasi oma kahe tuhandega nende laamanlaste vastu, kes olid meid jälitanud. Ja nüüd, vaata, Antipuse sõjavägi oli jõudnud neile järele ja alanud oli hirmus võitlus.\n\n50 Antipuse sõjavägi, olles kurnatud pikast marssimisest nii lühikese aja jooksul, oli langemas laamanlaste kätte; ja kui ma ei oleks oma kahe tuhandega tagasi pöördunud, oleksid need saavutanud oma eesmärgi.\n\n51 Sest Antipus oli langenud mõõga läbi ja paljud tema juhid väsimuse tõttu, mille oli põhjustanud nende marssimise kiirus – seepärast Antipuse mehed, olles segaduses oma juhtide langemisest, hakkasid laamanlaste ees taanduma.\n\n52 Ja sündis, et laamanlased said sellest julgust ja hakkasid neid taga ajama; ja nõnda olid laamanlased neid jälitamas suure jõuga, kui Heelaman tuli nende selja tagant oma kahe tuhandega ja hakkas neid ääretul hulgal tapma, nii et kogu laamanlaste sõjavägi peatus ja pöördus Heelamani vastu.\n\n53 Nüüd, kui Antipuse rahvas nägi, et laamanlased on end ringi pööranud, kogusid nad oma mehed kokku ja ründasid laamanlasi taas selja tagant.\n\n54 Ja nüüd, sündis, et meie, Nefi rahvas, Antipuse rahvas ja mina oma kahe tuhandega, piirasime laamanlased sisse ja surmasime neid, jah, nii et nad olid sunnitud loovutama oma sõjariistad ja andma ka ennast sõjavangi.\n\n55 Ja nüüd, sündis, et kui nad olid meile alla andnud, vaata, ma lugesin üle need noored mehed, kes olid võidelnud koos minuga, kartes, et paljud nendest on tapetud.\n\n56 Ent vaata, minu suureks rõõmuks polnud nende seast langenud mitte ükski hing; jah, ja nad olid võidelnud nagu Jumala jõuga; jah, mitte kunagi ei ole nähtud mehi võitlemas sellise imepärase jõuga; ja nad tungisid laamanlastele kallale sellise võimsa väega, et nad kohutasid neid; ning sel põhjusel andsid laamanlased end sõjavangideks.\n\n57 Ja kuna meil ei olnud vangide jaoks kohta, kus me oleksime saanud neid valvata, et neid laamanlaste vägedest eemal hoida; seepärast saatsime me nad Sarahemla maale ja osa Antipuse mehi, kes polnud langenud, läksid koos nendega, ja ülejäänud ma võtsin ja liitsin oma noorte ammonlastega ja me läksime tagasi Juudea linna.\n\n", "alma 57": "[center][font_size=26]57. peatükk[/font_size][/center]\n\n[i]Heelaman jutustab Antipara vallutamisest ja alistumisest ja hiljem Kumeni kaitsmisest – Tema ammonlastest noorukid võitlevad sangarlikult; kõik saavad haavata, aga mitte keegi ei saa surma – Giid teatab laamanlastest vangide tapmisest ja põgenemisest. Ligikaudu 63 eKr.[/i]\n\n1 Ja nüüd, sündis, et ma sain kirja kuningas Ammoronilt, milles ta teatas, et kui ma vabastan need meie võetud sõjavangid, siis tema annab meile Antipara linna.\n\n2 Ent mina saatsin kuningale kirja, et me oleme kindlad, et meie jõud on piisavad, et vallutada Antipara linn oma jõuga, ja vangide tagastamine selle linna eest ei oleks tark tegu; ja me anname vangid tagasi ainult vahetuse korras.\n\n3 Ja Ammoron lükkas mu kirja tagasi, sest ta ei tahtnud vange vahetada; seepärast hakkasime me tegema ettevalmistusi Antipara linna vastu minekuks.\n\n4 Ent Antipara elanikud lahkusid linnast ja põgenesid oma teistesse linnadesse, mida nad valdasid, et kindlustada neid; ja nõnda langes Antipara linn meie kätte.\n\n5 Ja nõnda lõppes kohtunike valitsemise kahekümne kaheksas aasta.\n\n6 Ja sündis, et me saime kahekümne üheksanda aasta alguses Sarahemla maalt ja selle ümber olevalt maalt toiduvarusid ja ka täiendust meie sõjaväele, arvult kuus tuhat meest, lisaks kuuskümmend ammonlaste poega, kes olid tulnud, et liituda oma vendadega, mu väikese kahe tuhande mehelise salgaga. Ja nüüd, vaata, me olime tugevad, jah, ja meile oli toodud ka külluses toiduvarusid.\n\n7 Ja sündis, et meie soov oli pidada võitlust sõjaväega, mis oli pandud kaitsma Kumeni linna.\n\n8 Ja nüüd, vaata, ma näitan sulle, et me viisime peagi oma soovi täide; jah, oma tugeva väega, või osaga oma tugevast väest, piirasime me ööpimeduses ümber Kumeni linna veidi enne seda, kui nad pidid saama toiduvarusid.\n\n9 Ja sündis, et me olime laagris linna ümber mitmeid öid; aga me magasime oma mõõkadel ja valvasime, et laamanlased ei saaks meid ööpimeduses rünnata ega tappa, mida nad mitmeid kordi üritasid; aga nii sageli, kui nad seda üritasid, valati nende verd.\n\n10 Lõpuks nende toiduvarud saabusid ja nad olid valmis ööpimeduses linna sisenema. Aga meie polnud laamanlased, vaid nefilased; seepärast, me võtsime nad kinni ja võtsime ära nende toiduvarud.\n\n11 Ja vaatamata sellele, et laamanlased olid niiviisi nende abist ära lõigatud, olid nad ikka veel kindlalt otsustanud linna enda käes hoida; seepärast osutus otstarbekaks, et me võtame need toiduvarud ja saadame need Juudeasse ja oma vangid Sarahemla maale.\n\n12 Ja sündis, et ei möödunud palju päevi, kui laamanlased hakkasid kaotama lootust abile; seepärast andsid nad linna meie kätte ja nõnda olime me teostanud oma plaani Kumeni linna vallutamiseks.\n\n13 Ent sündis, et meil oli nii palju vange, et me olime sunnitud oma tohutule arvule vaatamata kasutama kogu oma väge nende valvamiseks või nad tapma.\n\n14 Sest vaata, nad tahtsid suure hulgaga välja murda ja nad võitlesid kividega ja kaigastega või ükskõik millise asjaga, mis nad kätte said, nii et me surmasime neid üle kahe tuhande pärast seda, kui nad olid andnud end sõjavangideks.\n\n15 Seepärast osutus meile otstarbekaks lõpetada nende elu või valvata neid, mõõk käes, teel Sarahemla maale; ja ka meie toiduvaru jätkus vaid oma rahvale, hoolimata sellest, mis me olime võtnud laamanlastelt.\n\n16 Ja nüüd, selles ohtlikus olukorras oli nende sõjavangide saatuse üle otsustamine väga tõsine asi; ometi otsustasime me saata nad Sarahemla maale; seepärast valisime me osa oma meestest ja tegime neile ülesandeks viia vangid Sarahemla maale.\n\n17 Ent sündis, et nad tulid järgmisel päeval tagasi. Ja nüüd, vaata, me ei küsinudki neilt vangide kohta; sest vaata, laamanlased ründasid meid ja nad pöördusid tagasi õigel ajal, et päästa meid nende kätte langemast. Sest vaata, Ammoron oli saatnud neile abiks uued toiduvarud ja ka suurel hulgal sõjamehi.\n\n18 Ja sündis, et need mehed, keda me vangidega kaasa saatsime, saabusid õigel ajal, et neid peatada, kuna nad olid meist võitu saamas.\n\n19 Aga vaata, mu väike kahe tuhande ja kuuekümnene salk võitles kõige meeleheitlikumalt; jah, nad seisid kindlalt laamanlastele vastu ja surmasid kõik need, kes neile vastu panid.\n\n20 Ja kui ülejäänud osa meie sõjaväest oli valmis laamanlaste eest taanduma, vaata, need kaks tuhat ja kuuskümmend olid vankumatud ja kartmatud.\n\n21 Jah, ja nad olid sõnakuulelikud ja täitsid tähelepanelikult ja täpselt käsu iga sõna; jah, ja see sündis neile tõepoolest vastavalt nende usule ja ma pidasin meeles sõnu, mis nad mulle ütlesid, mis nende emad olid neile õpetanud.\n\n22 Ja nüüd, vaata, need minu pojad ja need mehed, kes olid valitud vange edasi toimetama, olid need, kellele me võlgneme selle suure võidu; sest need olid nemad, kes võitsid laamanlased; seepärast aeti nad tagasi Manti linna.\n\n23 Ja me hoidsime oma Kumeni linna enda käes ning ei saanud kõik surma mõõga läbi; ometi me olime kandnud suuri kaotusi.\n\n24 Ja sündis, et kui laamanlased olid põgenenud, andsin ma kohe käsu, et minu mehed, kes olid haavata saanud, toodaks surnute seast, ja ma lasin nende haavad kinni siduda.\n\n25 Ja sündis, et minu kahe tuhande kuuekümnest olid kakssada minestanud verekaotuse pärast; ometi, vastavalt Jumala headusele ja meie suureks hämmastuseks ja samuti ka meie terve sõjaväe rõõmuks mitte ükski hing nendest ei hukkunud; jah, ja ei olnud nende hulgas ka ühtki hinge, kellel poleks olnud palju haavu.\n\n26 Ja nüüd, nende ellujäämine hämmastas kogu meie sõjaväge; jah, et neile heideti armu, samal ajal kui tuhat meie vendadest said surma. Ja me kirjutame selle õigusega Jumala imepärase väe arvele nende äärmiselt suure usu pärast sellesse, millesse neid on õpetatud uskuma – et on olemas õiglane Jumal ja kes iganes ei kahtle, neid hoitakse tema imepärasel väel.\n\n27 Nüüd, see on nende usk, kellest ma olen rääkinud; nad on noored ja nende meel on kindel ja nad panevad jätkuvalt oma lootuse Jumalale.\n\n28 Ja nüüd, sündis, et pärast seda, kui me olime nõnda hoolitsenud oma haavatud meeste eest ja matnud oma surnud ja ka laamanlaste surnud, keda oli palju, vaata, siis me küsitlesime Giidi vangide kohta, kellega koos nad olid hakanud minema Sarahemla maale.\n\n29 Nüüd, Giid oli selle salga ülemjuhataja, kes oli määratud neid valve all maale viima.\n\n30 Ja nüüd, need on sõnad, mida Giid mulle ütles: Vaata, me asusime oma vangidega teele Sarahemla maale. Ja sündis, et me kohtasime oma sõjaväe salakuulajaid, keda oli saadetud jälgima laamanlaste laagrit.\n\n31 Ja nad hüüdsid meile, öeldes – Vaata, laamanlaste väed marsivad Kumeni linna suunas; ja vaata, nad lähevad neid ründama, jah, ja hävitavad meie rahva.\n\n32 Ja sündis, et meie vangid kuulsid nende hüüdu; mis andis neile julgust; ning nad hakkasid meile vastu.\n\n33 Ja sündis, et nende vastuhaku pärast me pöörasime oma mõõgad nende vastu. Ja sündis, et nad jooksid hulgakesi meie mõõkade otsa, misjuures suurem osa nendest sai surma ja ülejäänud murdsid läbi ja põgenesid meie käest.\n\n34 Ja vaata, kui nad olid põgenenud ja me ei saanud neid kätte, siis me asusime kiirelt teele Kumeni linna suunas ja vaata, me saabusime õigel ajal, et abistada oma vendi linna hoidmisel.\n\n35 Ja vaata, meid päästeti taas oma vaenlaste käest. Ja õnnistatud on meie Jumala nimi, sest vaata, see on tema, kes meid päästis; jah, kes on teinud selle suure teo meie heaks.\n\n36 Nüüd, sündis, et kui mina, Heelaman, olin kuulnud neid Giidi sõnu, täitusin ma ülima rõõmuga tänu Jumala headusele, kes meid hoidis, nii et kõik meist ei hukkuks; jah, ja ma usun, et nende hinged, kes on tapetud, on pääsenud oma Jumala rahusse.\n\n", "alma 58": "[center][font_size=26]58. peatükk[/font_size][/center]\n\n[i]Heelaman, Giid ja Teomner võtavad Manti linna ära sõjakavalusega – Laamanlased taanduvad – Ammoni rahva poegi hoitakse, kui nad püsivad kindlana oma vabaduse ja usu kaitsmisel. Ligikaudu 63–62 eKr.[/i]\n\n1 Ja vaata, nüüd, sündis, et meie järgmine eesmärk oli saada enda kätte Manti linn; aga vaata, meil oma väikeste salkadega ei olnud mingit võimalust neid linnast välja meelitada. Sest vaata, nad mäletasid seda, mida me olime siiani teinud; seepärast ei saanud me neid nende kindlustest välja meelitada.\n\n2 Ja nad olid nii palju arvukamad kui meie sõjavägi, et me ei julgenud minna ning rünnata neid nende kindlustes.\n\n3 Jah, ja meile osutus otstarbekaks rakendada oma mehi nende maaosade enda käes hoidmisel, mis me olime endale tagasi võitnud; seepärast osutus meile otstarbekaks oodata, et saada lisajõude Sarahemla maalt ja ka uusi toiduvarusid.\n\n4 Ja sündis, et nii ma saatsin saadiku meie maa valitseja juurde, et tutvustada talle meie rahva olukorda. Ja sündis, et me ootasime, et saada toiduvarusid ja lisajõude Sarahemla maalt.\n\n5 Aga vaata, sellest oli meil vähe kasu, sest laamanlased said samuti suuri lisajõude päevast päeva ja ka palju toiduvarusid; ja selline oli meie olukord sel ajal.\n\n6 Ja laamanlased korraldasid aeg-ajalt väljatunge meie vastu, otsustades kavalusega meid hävitada; ometi ei saanud me nendega võidelda nende varjupaikade ja nende kindluste pärast.\n\n7 Ja sündis, et me ootasime nendes rasketes tingimustes mitmeid kuid kuni selleni välja, et olime toidupuuduse tõttu juba hukkumas.\n\n8 Ent sündis, et me saime toitu, mis saadeti meile kahetuhandese abiväe valve all; ja see on kogu abi, mis me saime, et kaitsta end ja oma maad langemast vaenlaste kätte; jah, et võidelda lugematu arvu vaenlaste vastu.\n\n9 Ja nüüd, me ei teadnud, mis on meie kitsikuse põhjus ehk selle põhjus, miks meile ei saadetud rohkem lisajõude; seepärast olime me mures ja ka täis hirmu, et meie maad tabavad Jumala kohtuotsused meie kukutamiseks ja täielikuks hävitamiseks.\n\n10 Seepärast valasime me oma hinge palves Jumala ette, et ta tugevdaks meid ja päästaks meid meie vaenlaste käest; jah, ja samuti annaks meile jõudu, et me võiksime tagasi võita oma linnad ja oma maad ja oma valdused oma rahvale toeks.\n\n11 Jah, ja sündis, et Issand, meie Jumal, andis meile kinnituse, et ta päästab meid; jah, nõnda, et ta rääkis rahu meie hingele ja andis meile suure usu ning pani meid lootma, et meie päästmine tuleb tema kaudu.\n\n12 Ja me kogusime julgust oma väikese väesalgaga, mille me olime saanud, ja me olime kindlalt otsustanud võita oma vaenlased ja kaitsta oma maid ja valdusi ja oma naisi ja lapsi ning oma vabaduse aadet.\n\n13 Ja nõnda me läksime kogu oma jõuga laamanlaste vastu, kes olid Manti linnas, ja me püstitasime oma telgid kõnnumaa serva, mis oli linna lähedal.\n\n14 Ja sündis, et kui laamanlased järgmisel päeval nägid, et me oleme kõnnumaa piiril, mis oli linna lähedal, saatsid nad oma salakuulajaid meie ümber, et nad võiksid teada saada meie sõjaväe suurust ja tugevust.\n\n15 Ja sündis, et kui nad nägid, et me ei ole arvult tugevad, ja kartes, et me võime nad ära lõigata nende abist, kui nad ei tule välja võitlema meie vastu ega surma meid; ja samuti oletades, et nad võivad meid oma rohkearvulise sõjaväega kergesti hävitada, seepärast hakkasid nad tegema ettevalmistusi, et tulla välja meie vastu võitlema.\n\n16 Ja kui me nägime, et nad tegid ettevalmistusi välja meie vastu tulemiseks, vaata, lasin ma Giidil peita end vähese arvu meestega kõnnumaale, ja samuti, et Teomner ja väike arv mehi peidaksid end samuti kõnnumaale.\n\n17 Nüüd, Giid ja tema mehed olid paremal pool ja teised vasakul; ja kui nad olid nõnda end peitnud, siis vaata, mina jäin oma ülejäänud sõjaväega sellesse samasse kohta, kuhu me olime kõigepealt püstitanud oma telgid valmistumaks ajaks, millal laamanlased tulevad välja võitlema.\n\n18 Ja sündis, et laamanlased tulid oma rohkearvulise sõjaväega välja meie vastu. Ja kui nad olid tulnud ning olid valmis meile mõõkadega kallale tungima, lasin ma oma meestel, neil, kes olid koos minuga, kõnnumaale taganeda.\n\n19 Ja sündis, et laamanlased järgnesid meile suure kiirusega, sest neil oli ülisuur soov meid kätte saada, et meid tappa; seepärast järgnesid nad meile kõnnumaale; ja me läksime Giidi ja Teomneri vahelt läbi, nõnda et laamanlased neid ei avastanud.\n\n20 Ja sündis, et kui laamanlased olid möödunud, ehk kui sõjavägi oli möödunud, tulid Giid ja Teomner oma peidupaikadest välja ja lõikasid ära laamanlaste salakuulajad, et nad ei saaks linna tagasi pöörduda.\n\n21 Ja sündis, et kui nad olid nad ära lõiganud, ruttasid nad linna ja ründasid valvureid, kes olid jäetud linna kaitsma, nii et nad hävitasid nad ja võtsid linna oma valdusse.\n\n22 Nüüd, see sündis seepärast, et laamanlased olid lasknud juhtida kõnnumaale kogu oma sõjaväe peale mõnede valvurite.\n\n23 Ja sündis, et Giid ja Teomner olid seeläbi nende kindluse enda valdusse saanud. Ja sündis, et pärast seda, kui me olime palju kõnnumaal rännanud, võtsime me suuna Sarahemla maa poole.\n\n24 Ja kui laamanlased nägid, et nad lähevad Sarahemla maa suunas, olid nad üliväga hirmul, et on tehtud plaan nende hävitusse juhtimiseks; seepärast hakkasid nad taas kõnnumaale taganema, jah, koguni sama teed pidi tagasi, mida mööda nad olid tulnud.\n\n25 Ja vaata, oli öö ja nad püstitasid oma telgid, sest laamanlaste ülemjuhatajad arvasid, et nefilased on oma rännakust kurnatud, ja arvates, et nad olid ajanud taga kogu nende sõjaväge, seepärast ei mõelnud nad kordagi Manti linnale.\n\n26 Nüüd, sündis, et öö tulekul ei lasknud ma oma meestel magada, vaid käskisin neil teist teed mööda Manti maa suunas minna.\n\n27 Ja selle meie öise rännaku tõttu, vaata, olime me järgmisel päeval laamanlastest ette jõudnud, nii et me saabusime Manti linna enne neid.\n\n28 Ja nõnda sündis, et selle sõjakavaluse abil võtsime me Manti linna oma valdusse ilma verevalamiseta.\n\n29 Ja sündis, et kui laamanlaste väed saabusid linna lähedale ja nägid, et me oleme valmis nendega kohtuma, olid nad üliväga hämmastunud ja hirmust rabatud, nii et nad põgenesid kõnnumaale.\n\n30 Jah, ja sündis, et laamanlaste väed põgenesid kogu sellest maaosast. Aga vaata, nad viisid endaga kaasa maalt välja palju naisi ja lapsi.\n\n31 Ja need linnad, mis laamanlased olid vallutanud, on sel hetkel kõik meie valduses; ja meie isad ja meie naised ja meie lapsed on pöördumas oma kodudesse, kõik peale nende, keda laamanlased on vangi võtnud ja ära viinud.\n\n32 Aga vaata, meie väed on liiga väikesed, et hoida enda käes nii palju linnu ja nii suuri valdusi.\n\n33 Aga vaata, me usaldame oma Jumalat, kes on andnud meile võidu nende maade üle, nii et me oleme tagasi saanud need linnad ja need maad, mis olid meie omad.\n\n34 Nüüd, me ei tea põhjust, miks valitsus ei anna meile lisajõude, ja ka need mehed, kes meie juurde tulid, ei tea, miks me ei ole saanud suuremaid lisajõude.\n\n35 Vaata, me ei tea, kas sul on olnud ebaõnne ja oled tõmmanud sõjaväed sellesse maaosasse; kui nõnda, siis me ei soovi nuriseda.\n\n36 Ja kui see ei ole nõnda, vaata, siis me kardame, et valitsuses on tekkinud mingi lõhenemine, et nad ei saada rohkem mehi meile appi; sest me teame, et neid on rohkem, kui nad on meile saatnud.\n\n37 Aga vaata, see ei oma tähtsust – me usume, et Jumal päästab meid, hoolimata meie vägede nõrkusest; jah, ja päästab meid meie vaenlaste käest.\n\n38 Vaata, see on kahekümne üheksanda aasta lõpp ja meie maad on meie valduses; ja laamanlased on põgenenud Nefi maale.\n\n39 Ja need Ammoni rahva pojad, kellest ma olen nii kiitvalt rääkinud, on minuga Manti linnas ja Issand on neid toetanud, jah, ja hoidnud neid langemast mõõga läbi, nii et tõepoolest mitte ükski hing pole tapetud.\n\n40 Aga vaata, nad on saanud palju haavu; ometi jäävad nad kindlaks sellele vabadusele, millega Jumal on nad vabaks teinud, ja nad peavad rangelt meeles Issandat, oma Jumalat, päevast päeva; jah, nad jälgivad, et nad peavad jätkuvalt kinni tema määrustest ja tema kohtuotsustest ja tema käskudest; ja neil on tugev usk prohvetlikesse kuulutustesse selle kohta, mis on tulemas.\n\n41 Ja nüüd, mu armas vend Moroni, hoidku sind Issand, meie Jumal, kes on meid lunastanud ja teinud meid vabaks, pidevalt enda juures; jah, ja soosigu ta seda rahvast kuni selleni välja, et teil oleks edu kõige selle oma valdusse saamisel, mis laamanlased on meilt ära võtnud, mis olid mõeldud meie ülalpidamiseks. Ja nüüd, vaata, ma lõpetan oma kirja. Mina olen Alma poeg Heelaman.\n\n", "alma 59": "[center][font_size=26]59. peatükk[/font_size][/center]\n\n[i]Moroni palub Pahoranil tugevdada Heelamani vägesid – Laamanlased võtavad ära Nefiiha linna – Moroni on vihane valitsuse peale. Ligikaudu 62 eKr.[/i]\n\n1 Nüüd, sündis, et Nefi rahva kohtunike valitsemise kolmekümnendal aastal, pärast seda, kui Moroni oli saanud ja lugenud Heelamani kirja, oli ta üliväga rõõmus selle heaolu üle; jah, selle ülisuure edu üle, mis Heelamanil oli olnud kaotatud maade tagasivõitmisel.\n\n2 Jah, ja ta teatas sellest kogu oma rahvale kogu selles maaosas, kus ta oli, et ka nemad võiksid rõõmustada.\n\n3 Ja sündis, et ta saatis koheselt kirja Pahoranile, soovides, et ta laseks kokku koguda mehed, et tugevdada Heelamani ehk Heelamani sõjaväge, nii et tal oleks kergem enda käes hoida seda maaosa, mille tagasivõitmisel oli teda saatnud niivõrd imepärane edu.\n\n4 Ja sündis, et kui Moroni oli saatnud selle kirja Sarahemla maale, hakkas ta taas plaani tegema, kuidas kätte saada ülejäänud valdusi ja linnu, mida laamanlased olid neilt võtnud.\n\n5 Ja sündis, et kui Moroni tegi nõnda ettevalmistusi, et minna võitlema laamanlaste vastu, siis vaata, laamanlased ründasid Nefiiha rahvast, kes olid kogunenud kokku Moroni linnast ja Lehhi linnast ja Moriantoni linnast.\n\n6 Jah, nimelt need, kes olid sunnitud põgenema Manti maalt ja seda ümbritsevatelt maadelt, olid tulnud ja liitunud selles maaosas olevate laamanlastega.\n\n7 Ja nõnda, olles ülimalt rohkearvulised, jah, ja saades päevast päeva lisajõude, tulid nad Ammoroni käsul Nefiiha rahva vastu ja nad hakkasid neid tapma ülisuurtes tapatalgutes.\n\n8 Ja nende väed olid nii rohkearvulised, et ülejäänud osa Nefiiha rahvast oli sunnitud nende eest põgenema ja nad tõepoolest tulid ja liitusid Moroni sõjaväega.\n\n9 Ja nüüd, kuna Moroni oli arvanud, et Nefiiha linna saadetakse mehi, et abistada rahvast, et alles hoida seda linna, ja teades, et oli kergem hoida linna langemast laamanlaste kätte kui seda neilt tagasi vallutada, arvas ta, et nad võivad kergesti seda linna enda käes hoida.\n\n10 Seepärast hoidis ta kogu oma sõjaväge nendes kohtades, mida ta oli tagasi võitnud.\n\n11 Ja nüüd, kui Moroni nägi, et Nefiiha linn oli kaotatud, oli ta ülimalt kurb ja hakkas kahtlema, kas nad mitte ei lange oma vendade kätte rahva pahelisuse pärast.\n\n12 Nüüd, nii oli ka kõikide tema ülemjuhatajatega. Ka nemad kahtlesid ja imestasid rahva pahelisuse pärast ja seda laamanlaste edu pärast nende ees.\n\n13 Ja sündis, et Moroni sai vihaseks valitsuse peale nende ükskõiksuse pärast oma maa vabaduse suhtes.\n\n", "alma 60": "[center][font_size=26]60. peatükk[/font_size][/center]\n\n[i]Moroni kaebab Pahoranile, et valitsus jätab sõjaväed hooletusse – Issand laseb õigemeelsetel saada tapetud – Nefilased peavad kasutama kõiki oma võimeid ja vahendeid, et päästa end vaenlaste käest – Moroni ähvardab valitsuse vastu sõtta tulla, kui tema sõjaväele abi ei anta. Ligikaudu 62 eKr.[/i]\n\n1 Ja sündis, et ta kirjutas taas maa valitsejale, kes oli Pahoran, ja need on sõnad, mida ta kirjutas, öeldes: Vaata, ma suunan oma kirja Pahoranile Sarahemla linnas, kes on maa ülemkohtunik ja valitseja, ja ka kõigile neile, keda see rahvas on valinud valitsema ja juhatama selle sõja asju.\n\n2 Sest vaata, mul on neile öelda mõndagi süüdimõistvat, sest vaata, te ise teate, et teid on määratud koguma mehi ja relvastama neid mõõkadega ja saablitega ja kõiksugu sõjariistadega ning saatma neid laamanlaste vastu, ükskõik missugusest maaosast nad meie maale ka ei tuleks.\n\n3 Ja nüüd, vaata, ma ütlen teile, et mina ise ja ka minu mehed ja samuti Heelaman ja tema mehed, oleme kannatanud ülimalt suurt vaeva; jah, nimelt nälga, janu ja kurnatust ning kõiksugu erinevaid kannatusi.\n\n4 Aga vaata, kui see oleks kõik, mida me oleme kannatanud, siis me ei nuriseks ega kaebaks.\n\n5 Aga vaata, tapatalgud meie rahva seas on olnud suured; jah, tuhanded on langenud mõõga läbi, samas kui oleks võinud olla teisiti, kui te oleksite andnud meie vägedele küllaldaselt lisajõude ja abistanud neid. Jah, teie ükskõiksus meie vastu on olnud suur!\n\n6 Ja nüüd, vaata, me tahame teada selle ülima ükskõiksuse põhjust; jah, me tahame teada seda põhjust, miks te olete nii mõtlematud.\n\n7 Kas te mõtlete istuda oma troonidel mõtlematus tardumuses, samas kui teie ümber levib teie vaenlaste tapatöö? Jah, samas kui nad tapavad tuhandeid teie vendi –\n\n8 jah, nimelt neid, kes on lootnud teilt kaitset, jah, kes on pannud teid kohale, kus te oleksite võinud neid abistada; jah, te oleksite võinud saata nendele vägesid, et neid toetada, ja oleksite päästnud tuhandeid nendest langemast mõõga läbi.\n\n9 Aga vaata, see ei ole kõik – te pole neile andnud oma toiduvarusid, nii et paljud on võidelnud ja valanud oma verd, sest nad on nii väga soovinud selle rahva heaolu; jah, ja seda nad on teinud, olles näljast kokku varisemas, kuna teie olite nende vastu ülimalt ükskõiksed.\n\n10 Ja nüüd, mu armastatud vennad – sest te peaksite olema armastatud; jah, ja te oleksite pidanud end usinamalt selle rahva heaolu ja vabaduse nimel tagant ärgitama; aga vaata, te olete nad hooletusse jätnud, nii et tuhandete veri tuleb kättemaksuks teie pea peale; jah, sest Jumal teab kõiki nende appikarjeid ja kõiki nende kannatusi –\n\n11 vaata, kas te saate arvata, et te võite istuda oma troonidel ja Jumala ülima headuse pärast ei pea te midagi tegema ja ta päästab teid? Vaata, kui te olete seda arvanud, siis te olete arvanud asjata.\n\n12 Kas te arvate, et kuna nii paljud teie vendadest on tapetud, et see on sündinud nende pahelisuse pärast? Ma ütlen teile, et kui te olete nii arvanud, siis te olete arvanud asjata; sest ma ütlen teile, et paljud on langenud mõõga läbi ja vaadake, seda teie süüdimõistmiseks.\n\n13 Sest Issand laseb õigemeelsetel surra, et tema õiglus ja kohtumõistmine võiks tulla paheliste peale; seepärast ei tarvitse teil arvata, et õigemeelsed on kadunud, sellepärast et nad on tapetud, vaid vaata, nad pääsevad Issanda, oma Jumala rahusse.\n\n14 Ja nüüd, vaata, ma ütlen teile, et ma kardan ülimalt, et Jumala kohtuotsused tulevad selle rahva peale nende ülima loiduse pärast; jah, nimelt meie valitsuse loiduse ja nende ülima ükskõiksuse pärast nende vendade suhtes, jah, nende suhtes, kes on tapetud.\n\n15 Sest ilma pahelisuseta, mis kõigepealt algas meie juhtide juures, me oleksime võinud vastu panna oma vaenlastele, nii et nad ei oleks meist võitu saanud.\n\n16 Jah, ilma sõjata, mis puhkes meie endi keskel; jah, ilma nende kuningameesteta, kes põhjustasid nii palju verevalamist meie endi hulgas; jah, sel ajal, kui me omavahel tülitsesime, kui me oleksime ühendanud oma jõu, nagu me seniajani oleme teinud; jah, kui need kuningamehed ei oleks ihaldanud väge ja võimu meie üle; kui nad oleksid olnud ustavad meie vabaduse aatele ja ühinenud meiega ning läinud vastu meie vaenlastele selle asemel, et haarata oma mõõgad meie vastu, mis põhjustas nii palju verevalamist meie endi keskel; jah, kui me oleksime läinud nende vastu Issanda jõul, oleksime me oma vaenlased hajutanud, sest see oleks sündinud vastavalt tema sõna täideminekule.\n\n17 Aga vaata, nüüd, laamanlased ründavad meid, võttes meie maad oma valdusse, ja nad mõrvavad meie rahvast mõõgaga, jah, meie naisi ja meie lapsi, ja samuti viies neid ära vangistusse, pannes neid kannatama kõiksugu kannatusi ja seda nende suure pahelisuse pärast, kes otsivad teiste üle väge ja võimu, jah, nimelt nende kuningameeste pärast.\n\n18 Aga miks ma peaksin rääkima palju sellest asjast? Sest me ei tea, kas te mitte ise ei ihalda võimu. Me ei tea, kas te ka ise ei ole oma maa reeturid.\n\n19 Või on see nõnda, et te olete meid hooletusse jätnud, sest te olete meie maa südames ja teie ümber on kõik turvaline, et te ei lase saata meile toitu ega ka mehi meie sõjavägede tugevdamiseks?\n\n20 Kas te olete unustanud Issanda, oma Jumala käsud? Jah, kas te olete unustanud meie isade vangistuse? Kas te olete unustanud need paljud korrad, kus meid on päästetud meie vaenlaste käest?\n\n21 Või kas te oletate, et Issand ikka vabastab meid, samas kui me istume oma troonidel ja ei kasuta neid vahendeid, millega Issand on meid varustanud?\n\n22 Jah, kas te istute laiseldes, samal ajal, kui teie ümber on tuhanded, jah, ja kümned tuhanded need, kes istuvad samuti laiseldes, samas kui ümberringi maa piiridel langevad tuhanded mõõga läbi, jah, on haavatud ja jooksevad verd?\n\n23 Kas te arvate, et Jumal peab teid süütuteks, kui te istute vaikselt ja vaatate kõike seda pealt? Vaata, ma ütlen teile: Ei! Nüüd, ma tahan, et te peaksite meeles, et Jumal on öelnud, et esmalt puhastatagu astja seestpoolt ja siis puhastatagu astja ka väljastpoolt.\n\n24 Ja nüüd, kui te ei paranda meelt sellest, mida te olete teinud ega asu innukalt tegutsema ja ei saada toitu ja mehi meile ja ka Heelamanile, et ta võiks toetada neid meie maa osasid, mis ta on tagasi võitnud ning et me võiksime ka tagasi vallutada oma ülejäänud valdused nendes osades, vaata, on otstarbekas, et me ei võitle enam laamanlastega, enne kui me oleme esmalt puhastanud oma astja seestpoolt, jah, nimelt tähtsad isikud meie valitsemisvõimu eesotsas.\n\n25 Ja kui te mu kirja nõudmist ei rahulda ja ei tule välja ega näita mulle tõelist vabaduse vaimu ja ei püüa tugevdada ning kindlustada meie vägesid ja anda neile toitu nende ülalpidamiseks, vaata, siis ma jätan osa oma vabadusemeestest seda osa meie maast enda käes hoidma, ja ma jätan neile Jumala jõu ja õnnistused, et mitte ükski teine vägi ei saaks töötada nende vastu –\n\n26 ja seda nende ülima usu ja nende kannatlikkuse tõttu nende ahistustes –\n\n27 ja ma tulen teie juurde, ja kui teie seas on keegi, kes soovib vabadust, jah, kui on säilinud kas või vabaduse sädemekene, siis vaata, ma ärgitan teie seas mässu, koguni kuni need, kes tahavad anastada väge ja võimu, on hävitatud.\n\n28 Jah, vaata, ma ei karda teie võimu ega teie volitust, vaid ma kardan oma Jumalat; ja tema käskude kohaselt võtan ma oma maa aate kaitseks mõõga, ja teie süütegude pärast oleme me kannatanud nii suuri kaotusi.\n\n29 Vaata, on aeg, jah, see aeg on käes, et õigluse mõõk ripub teie kohal, kui te ei tee midagi, et kaitsta oma maad ja oma väikesi; jah, see langeb teie peale ning nuhtleb teid kuni teie täieliku hävitamiseni välja.\n\n30 Vaata, ma ootan teilt abi; ja kui te meile abi ei anna, vaata, siis ma tulen teie juurde, tõepoolest Sarahemla maale, ja löön teid mõõgaga, nii et teil ei ole enam võimu takistada selle rahva edenemist oma vabaduse aate nimel.\n\n31 Sest vaata, Issand ei lase teil elada ja kasvada tugevaks oma süütegudes, et hävitada tema õigemeelset rahvast.\n\n32 Vaata, kas te kujutate ette, et Issand heidab teile armu ja tuleb oma kohtumõistmisega laamanlaste vastu, kuna just nende isade pärimus on see, mis on põhjustanud nende viha; jah, ja see on kahekordistunud tänu neile, kes on meist lahknenud, kui samas teie süütegude põhjuseks on teie armastus au ja maailma tühiste asjade vastu?\n\n33 Te teate, et te astute üle Jumala seadustest, ja te teate, et te trambite need oma jalge alla. Vaata, Issand ütleb mulle: Kui need, keda te olete määranud oma valitsejateks, ei paranda meelt oma pattudest ega süütegudest, siis minge võitlema nende vastu.\n\n34 Ja nüüd, vaata, mina, Moroni, olen sunnitud kinni pidama oma Jumala käskudest vastavalt lepingule, mille ma olen teinud; seepärast ma tahan, et te peaksite ustavalt kinni Jumala sõnast ja saadaksite kiiresti mulle oma toiduvarusid ja oma mehi ja samuti ka Heelamanile.\n\n35 Ja vaata, kui te seda ei tee, tulen ma kiiresti teie juurde; sest vaata, Jumal ei lase sündida, et me sureme nälga; seepärast annab ta meile osa teie toidupoolisest, kui see peaks sündima koguni mõõga läbi. Nüüd, vaadake, et te täidate Jumala sõna.\n\n36 Vaata, mina olen Moroni, teie ülemjuhataja. Ma ei otsi võimu, vaid et seda maha kiskuda. Ma ei otsi maailma au, vaid oma Jumala hiilgust ja oma maa vabadust ja heaolu. Ja nõnda ma lõpetan oma kirja.\n\n", "alma 61": "[center][font_size=26]61. peatükk[/font_size][/center]\n\n[i]Pahoran jutustab Moronile ülestõusust ja valitsusele vastuhakkamisest – Kuningamehed vallutavad Sarahemla ja on liidus laamanlastega – Pahoran palub sõjaväe abi vastuhakkajate vastu. Ligikaudu 62 eKr.[/i]\n\n1 Vaata, nüüd, sündis, et varsti pärast seda, kui Moroni oli saatnud oma kirja ülemvalitsejale, sai ta kirja Pahoranilt, ülemvalitsejalt. Ja need on sõnad, mida ta sai:\n\n2 Mina, Pahoran, kes ma olen selle maa ülemvalitseja, saadan need sõnad Moronile, sõjaväe ülemjuhatajale. Vaata, ma ütlen sulle, Moroni, et ma ei rõõmusta teie suurte kannatuste üle, jah, need kurvastavad mu hinge.\n\n3 Aga vaata, on selliseid, kes rõõmustavad teie kannatuste üle, jah, nii et nad on hakanud vastu mulle ja ka neile minu rahva seast, kes on vabadusemehed; jah, ja need, kes on üles tõusnud, on ülimalt arvukad.\n\n4 Ja nemad on need, kes on püüdnud minult kohtujärge ära võtta, kes on olnud nende suurte süütegude põhjuseks; sest nad on kasutanud palju meelitusi ja nad on juhtinud eksiteele paljude inimeste südamed, mis on meie ränkade kannatuste põhjuseks; ja nad on endale hoidnud meie toiduvarusid ja on heidutanud meie vabadusemehi, nii et need ei ole tulnud teie juurde.\n\n5 Ja vaata, nad on ajanud mu ära ja ma olen põgenenud Giideoni maale nii paljude meestega, kui mul oli võimalik saada.\n\n6 Ja vaata, ma olen saatnud läkituse üle kogu selle maaosa; ja vaata, mehed kogunevad iga päev oma relvadega meie ümber, et kaitsta oma maad ja oma vabadust ja kätte maksta meile tehtud nurjatuste eest.\n\n7 Ja neid on tulnud meile nii suurel hulgal, et need, kes meile vastu hakkasid, on sunnitud end kaitsma; jah, nii et nad kardavad meid ega julge tulla meie vastu võitlema.\n\n8 Nad on saanud oma valdusse Sarahemla maa ehk linna; nad on määranud endale kuninga ja ta on kirjutanud laamanlaste kuningale kirja, milles ta on teinud temaga liidu; millises liidus ta on nõustunud kaitsma Sarahemla linna, arvates, et see kaitse võimaldab laamanlastel vallutada ülejäänud osa maast ja teda asetatakse selle rahva kuningaks, kui laamanlased on selle vallutanud.\n\n9 Ja nüüd, oma kirjas oled sa mind hukka mõistnud, aga sellest pole midagi; ma ei ole vihane, vaid rõõmustan su südame suuruse üle. Mina, Pahoran, ei otsi võimu, vaid tahan ainult pidada kohtujärge, et ma võiksin hoida alles oma rahva õigused ja vabaduse. Mu hing jääb kindlaks sellele vabadusele, millega Jumal on meid vabaks teinud.\n\n10 Ja nüüd, vaata, me paneme pahelisusele vastu koguni verevalamiseni välja. Me ei valaks laamanlaste verd, kui nad püsiksid omaenda maal.\n\n11 Me ei valaks oma vendade verd, kui nad ei hakkaks meile vastu ega haaraks meie vastu mõõka.\n\n12 Me alistuksime orjaikkele, kui seda nõuaks Jumala õiglus või kui tema käsiks meil nii teha.\n\n13 Aga vaata, ta ei käsi meil alistuda oma vaenlastele, vaid et me paneksime oma lootuse temale ja tema vabastab meid.\n\n14 Seepärast, mu armas vend Moroni, pangem vastu halvale; ja millise halva vastu me ei saa oma sõnadega, jah, sellised nagu vastuhakk ja lahkhelid, selle vastu mingem oma mõõkadega, et me võiksime hoida oma vabadust, et me võiksime rõõmustada selle suurepärase eesõiguse üle oma kiriku näol ning oma Lunastaja ja oma Jumala aate üle.\n\n15 Seepärast, tule ruttu mõne mehega minu juurde ja jäta ülejäänud mehed Lehhi ja Teankumi juhtimise alla; anna neile võim juhtida sõda selles maaosas vastavalt Jumala Vaimule, mis on ka vabaduse vaim, mis nendes on.\n\n16 Vaata, ma olen saatnud neile veidi toiduvarusid, et nad ei hukkuks, kuni sa saad tulla minu juurde.\n\n17 Kogu oma teel siia kokku kõik sõjajõud, mis sa saad, ja me läheme ruttu nende teisitimõtlejate vastu oma Jumala jõus vastavalt usule, mis meis on.\n\n18 Ja me võtame oma valdusse Sarahemla linna, et me saaksime Lehhile ja Teankumile rohkem toitu saata; jah, Issanda jõul me läheme nende vastu ja me lõpetame need suured süüteod.\n\n19 Ja nüüd, Moroni, ma rõõmustan, et ma sain sinu kirja, sest ma olin veidi mures, et mida me peaksime tegema, et kas oleks meist õiglane minna oma vendade vastu.\n\n20 Aga sina oled öelnud, et Issand on käskinud sul nende vastu minna, kui nad oma meelt ei paranda.\n\n21 Vaata, et sa tugevdad Lehhit ja Teankumit Issandas; ütle neile, et nad ei kardaks, sest Jumal päästab nad, jah, ja ka kõik need, kes jäävad kindlaks sellele vabadusele, millega Jumal on nad vabaks teinud. Ja nüüd, ma lõpetan oma kirja oma armsale vennale Moronile.\n\n", "alma 62": "[center][font_size=26]62. peatükk[/font_size][/center]\n\n[i]Moroni marsib Pahorani aitamiseks Giideoni maale – Kuningamehed, kes keelduvad oma maad kaitsmast, surmatakse – Pahoran ja Moroni vallutavad tagasi Nefiiha – Palju laamanlasi ühineb Ammoni rahvaga – Teankum surmab Ammoroni ja ka ta ise saab surma – Laamanlased aetakse maalt välja ja kehtestatakse rahu – Heelaman läheb tagasi teenimistööle ja ehitab üles Kiriku. Ligikaudu 62–57 eKr.[/i]\n\n1 Ja nüüd, sündis, et kui Moroni oli saanud selle kirja, sai ta süda julgust ja täitus ülisuure rõõmuga Pahorani ustavuse pärast, et tema ei olnud samuti oma maa vabaduse ja aate reetur.\n\n2 Aga ta leinas samuti ülimalt nende süütegude pärast, kes olid Pahorani kohtujärjelt ära tõuganud; jah, lühidalt, nende pärast, kes olid vastu hakanud oma maale ja ka oma Jumalale.\n\n3 Ja sündis, et Moroni võttis väikese rühma mehi vastavalt Pahorani soovile ja andis ülejäänud osa oma sõjaväest Lehhi ja Teankumi käsutusse ning alustas marssi Giideoni maa suunas.\n\n4 Ja ta tõstis vabaduse lipu igas paigas, kuhu ta jõudis, ja ta kogus kokku kõik sõjajõud, mis ta sai kogu oma rännaku ajal Giideoni maale.\n\n5 Ja sündis, et tuhanded kogunesid tema lipu ümber ja haarasid oma mõõgad, et kaitsta oma vabadust, et nad ei satuks orjusesse.\n\n6 Ja nõnda, kui Moroni oli oma rännaku ajal kogunud kokku kõik mehed, kelle ta sai, jõudis ta Giideoni maale ja ühendades oma sõjajõud Pahorani omadega, said nad ülimalt tugevaks, koguni tugevamaks kui Paakuse mehed, kes oli nende teisitimõtlejate kuningas, kes olid ajanud vabadusemehed Sarahemla maalt välja ja olid võtnud maa oma valdusse.\n\n7 Ja sündis, et Moroni ja Pahoran läksid oma sõjavägedega Sarahemla maale ja läksid linna ründama ning kohtasid Paakuse mehi, nii et nad astusid võitlusse.\n\n8 Ja vaata, Paakus sai surma ja ta mehed võeti vangi ning Pahoran pandi kohtujärjele tagasi.\n\n9 Ja Paakuse meeste üle mõisteti kohut seaduse järgi ja samuti nende kuningameeste üle, kes olid kinni võetud ja vanglasse heidetud; ja nad hukati vastavalt seadusele; jah, need Paakuse mehed ja need kuningamehed, kes ei tahtnud haarata relvi oma maa kaitseks, vaid oleksid võidelnud selle vastu, surmati.\n\n10 Ja nõnda oli otstarbekas, et seda seadust rangelt järgitaks nende maa kaitstuse pärast; jah, ja kes iganes leiti salgamas nende vabadust, see hukati viivitamatult vastavalt seadusele.\n\n11 Ja nõnda lõppes Nefi rahva kohtunike valitsemise kolmekümnes aasta; Moroni ja Pahoran olid taastanud rahu Sarahemla maal omaenda rahva seas, karistades surmaga kõiki neid, kes ei olnud ustavad vabaduse aatele.\n\n12 Ja Nefi rahva kohtunike valitsemise kolmekümne esimese aasta algul sündis, et Moroni lasi saata otsekohe toiduvarusid ja samuti kuue tuhande mehelise sõjaväe Heelamanile, et aidata teda selle maaosa hoidmisel.\n\n13 Ja ta lasi ka saata kuue tuhande mehelise sõjaväe küllaldase toiduhulgaga Lehhi ja Teankumi sõjavägede juurde. Ja sündis, et seda tehti, et kindlustada maad laamanlaste vastu.\n\n14 Ja sündis, et Moroni ja Pahoran, jättes suure hulga mehi Sarahemla maale, alustasid rännakut suure hulga meestega Nefiiha maa suunas, olles kindlalt otsustanud selles linnas olevad laamanlased vallutada.\n\n15 Ja sündis, et kui nad olid teel selle maa poole, vangistasid nad suure hulga laamanlasi ja tapsid neist paljud ning võtsid ära nende toiduvarud ja nende sõjariistad.\n\n16 Ja sündis, et pärast seda, kui nad olid nad kinni võtnud, lasid nad neil sõlmida lepingu, et nad ei haara enam kunagi sõjariistu nefilaste vastu.\n\n17 Ja kui nad olid teinud selle lepingu, nad saatsid nad elama Ammoni rahva juurde, ja neid, keda ei tapetud, oli arvult umbes neli tuhat.\n\n18 Ja sündis, et kui nad olid nad ära saatnud, jätkasid nad oma rännakut Nefiiha maa suunas. Ja sündis, et kui nad olid tulnud Nefiiha linnani, püstitasid nad oma telgid Nefiiha lagendikele, mis on Nefiiha linna ligidal.\n\n19 Nüüd, Moroni soovis, et laamanlased tuleksid välja lagendikule nende vastu võitlema; aga laamanlased, teades nende ülimalt suurest julgusest ja nähes nende suurt hulka, seepärast ei julgenud nad tulla välja nende vastu; seepärast ei tulnud nad võitlema sel päeval.\n\n20 Ja kui saabus öö, läks Moroni ööpimeduses välja ja ronis üles müürile, et välja uurida, missuguses linnaosas laamanlased oma sõjaväega laagris on.\n\n21 Ja sündis, et nad olid idapoolse sissekäigu juures ja nad kõik magasid. Ja nüüd, Moroni pöördus oma sõjaväe juurde tagasi ja lasi neil valmistada kiiresti tugevad köied ja redelid, mida lasta müüri pealt alla müüride vahele.\n\n22 Ja sündis, et Moroni käskis oma meestel minna ja ronida üles müürile ning laskuda alla linna sellesse, jah, nimelt läänepoolsesse ossa, kus laamanlased oma sõjaväega laagris ei olnud.\n\n23 Ja sündis, et nad laskusid kõik ööpimeduses alla linna tugevate köite ja redelite abil; nõnda, et nad olid hommiku saabudes kõik linna müüride vahel.\n\n24 Ja nüüd, kui laamanlased ärkasid ja nägid, et Moroni sõjavägi on müüride vahel, olid nad ülimalt kohkunud, nii et nad põgenesid värava kaudu välja.\n\n25 Ja nüüd, kui Moroni nägi, et nad tema eest põgenesid, käskis ta oma meestel neile vastu minna, ja nad surmasid paljud ja piirasid ümber paljud teised ning võtsid nad vangi; ja ülejäänud põgenesid Moroni maale, mis asus mereäärsetel piirimaadel.\n\n26 Nõnda Moroni ja Pahoran olid saanud oma valdusse Nefiiha linna, ilma et oleksid kaotanud ühtki hinge; ja palju laamanlasi oli tapetud.\n\n27 Nüüd, sündis, et paljud vangistatud laamanlased soovisid ühineda Ammoni rahvaga ja saada vabaks rahvaks.\n\n28 Ja sündis, et kõik, kes soovisid seda teha, said selleks loa vastavalt oma soovile.\n\n29 Seepärast, kõik laamanlastest vangid ühinesid Ammoni rahvaga ja hakkasid usinasti tööd tegema, viljeledes maad, kasvatades kõiksugu teravilja ja pudulojuste ja veisekarju; ja nõnda olid nefilased vabanenud suurest koormast; jah, nii et nad olid vabanenud kõikidest laamanlastest vangidest.\n\n30 Nüüd, sündis, et Moroni, pärast seda, kui ta oli võtnud Nefiiha linna oma valdusse, olles võtnud palju vange, mis vähendas ülimalt laamanlaste vägesid, ja olles tagasi saanud palju nefilasi, kes olid vangi võetud, mis tugevdas ülimalt Moroni sõjaväge; seepärast lahkus Moroni Nefiiha maalt Lehhi maale.\n\n31 Ja sündis, et kui laamanlased nägid, et Moroni oli tulemas nende vastu, kohkusid nad taas ja põgenesid Moroni sõjaväe eest.\n\n32 Ja sündis, et Moroni ja tema sõjavägi jälitasid neid linnast linna, kuni nad kohtasid Lehhit ja Teankumit; ja laamanlased põgenesid Lehhi ja Teankumi eest kuni mereäärsete piirideni välja, kuni nad jõudsid Moroni maale.\n\n33 Ja laamanlaste väed kogunesid kõik kokku, nii et nad olid kõik üheskoos Moroni maal. Nüüd, Ammoron, laamanlaste kuningas, oli samuti koos nendega.\n\n34 Ja sündis, et Moroni ja Lehhi ja Teankum olid ümberringi Moroni maa piiril oma vägedega laagris, nii et laamanlased olid sisse piiratud lõunapoolse kõnnumaa äärsel piiril ja idapoolse kõnnumaa äärsel piiril.\n\n35 Ja nõnda asusid nad ööseks laagrisse. Sest vaata, nefilased ja ka laamanlased olid pikast rännakust kurnatud; seepärast ei plaaninud nad sellel ööl ühtegi sõjakavalust, peale Teankumi; sest tema oli ülimalt vihane Ammoroni peale, niivõrd et ta süüdistas Ammoroni ja tema venda Amalikiat selle nende ja laamanlaste vahelise suure ja kauakestva sõja algatamises, mille tõttu oli olnud nii palju sõdu ja verevalamist; jah, ja nii palju näljahäda.\n\n36 Ja sündis, et Teankum oma vihas läks välja laamanlaste laagrisse ja lasi ennast üle linnamüüri alla. Ja ta läks köiega ühest kohast teise, nii et ta leidis kuninga ja ta viskas tema pihta oda, mis tabas teda südame lähedale. Aga vaata, kuningas äratas oma teenijad enne, kui ta suri, nii et need jälitasid Teankumit ning surmasid ta.\n\n37 Nüüd, sündis, et kui Lehhi ja Moroni said teada, et Teankum on surnud, olid nad ülimalt kurvad; sest vaata, ta oli olnud mees, kes oli võidelnud vapralt oma maa eest, jah, tõeline vabaduse sõber; ja ta oli talunud väga palju ülimalt raskeid kannatusi. Aga vaata, ta oli surnud ja oli läinud kõige maailma teed.\n\n38 Nüüd, sündis, et Moroni läks järgmisel päeval välja ja ründas laamanlasi, nii et nad tapsid neid suurtes tapatalgutes ja nad ajasid nad maalt välja, ja nad põgenesid, koguni nii, et nad ei tulnud enam sel korral tagasi nefilaste vastu.\n\n39 Ja nõnda lõppes Nefi rahva kohtunike valitsemise kolmekümne esimene aasta ja nõnda oli neil olnud sõdu ja verevalamist ja näljahäda ja kannatusi mitmeid aastaid.\n\n40 Ja Nefi rahva keskel oli olnud mõrvu ja tülisid ja lahkhelisid ning kõiksugu süütegusid; ometi õigemeelsete pärast, jah, õigemeelsete inimeste palvete pärast heideti neile armu.\n\n41 Ent vaata, nefilaste ja laamanlaste vahelise ülimalt kaua kestnud sõja tõttu olid paljud muutunud paadunuks, selle ülimalt kaua kestnud sõja tõttu; ja paljud olid muutunud veelgi heasüdamlikumaks oma kannatuste pärast, nii et nad alandasid end Jumala ees koguni alandlikkuse sügavusse.\n\n42 Ja sündis, et pärast seda, kui Moroni oli kindlustanud maa need osad, mis olid laamanlaste ees kõige kaitsetumad, kuni need olid küllalt tugevad, pöördus ta tagasi Sarahemla linna; ja ka Heelaman pöördus tagasi oma pärandmaale, ja Nefi rahva seas kehtestati taas kord rahu.\n\n43 Ja Moroni andis oma sõjaväe käsutamise oma poja kätte, kelle nimi oli Moroniiha, ja läks oma majja, et ta võiks veeta ülejäänud elupäevad rahus.\n\n44 Ja Pahoran pöördus tagasi kohtujärjele; ja Heelaman võttis taas enda kanda rahvale Jumala sõna jutlustamise, sest nii paljude sõdade ja tülide pärast oli osutunud otstarbekaks, et kirikus loodaks taas eeskiri.\n\n45 Seepärast, Heelaman ja tema vennad asusid kuulutama Jumala sõna suure väega, veenmaks paljusid inimesi nende pahelisuses, mis pani neid parandama meelt oma pattudest ja saama ristitud Issanda, nende Jumala ees.\n\n46 Ja sündis, et nad rajasid Jumala kiriku taas üle kogu maa.\n\n47 Jah, ja seaduse suhtes tehti ümberkorraldusi. Ja neile valiti kohtunikud ja ülemkohtunikud.\n\n48 Ja Nefi rahvast hakkas maal taas saatma edu ja nad hakkasid paljunema ja maal taas ülimalt tugevaks kasvama. Ja nad hakkasid saama ülimalt rikkaks.\n\n49 Aga hoolimata oma rikkusest, jõust või edust ei olnud nad oma enesehinnangu tõttu uhkust täis ega olnud nad pikaldased meeles pidama Issandat, oma Jumalat; vaid nad olid tema ees ülimalt alandlikud.\n\n50 Jah, nad pidasid meeles, kui suuri asju oli Issand neile teinud, et ta oli vabastanud neid surmast ja ahelaist ja vanglatest ja kõiksugu kannatustest ja ta oli päästnud neid nende vaenlaste käest.\n\n51 Ja nad palvetasid lakkamatult Issanda, oma Jumala poole, nii et Issand õnnistas neid vastavalt oma sõnale, nii et nad kasvasid tugevaks ja neid saatis maal edu.\n\n52 Ja sündis, et kõik see leidis aset. Ja Heelaman suri Nefi rahva kohtunike valitsemise kolmekümne viiendal aastal.\n\n", "alma 63": "[center][font_size=26]63. peatükk[/font_size][/center]\n\n[i]Siblon ja hiljem Heelaman saavad endale pühad ülestähendused – Paljud nefilased rändavad põhjapoolsele maale – Haagot ehitab laevu, mis purjetavad läänemerele – Moroniiha võidab laamanlasi lahingus. Ligikaudu 56–52 eKr.[/i]\n\n1 Ja Nefi rahva kohtunike valitsemise kolmekümne kuuenda aasta algul sündis, et Siblon võttis oma hoole alla need pühad esemed, mille Alma oli andnud Heelamanile.\n\n2 Ja ta oli õiglane mees ja kõndis laitmatult Jumala ees ning ta püüdis tähelepanelikult teha alati head, pidada kinni Issanda, oma Jumala käskudest; ja samuti toimis tema vend.\n\n3 Ja sündis, et ka Moroni suri. Ja nõnda lõppes kohtunike valitsemise kolmekümne kuues aasta.\n\n4 Ja sündis, et kohtunike valitsemise kolmekümne seitsmendal aastal suur hulk inimesi, arvult koguni viis tuhat ja nelisada meest oma naiste ja lastega, lahkusid Sarahemla maalt maale, mis asus põhja pool.\n\n5 Ja sündis, et Haagot, kes oli ülimalt teadmisjanuline mees, seepärast ta läks ja ehitas endale Küllusliku maa piiril ülimalt suure laeva, Laastamise maa ligidal, ja lasi selle vette läänemerre, kitsa maariba juures, mis viis põhjapoolsele maale.\n\n6 Ja vaata, paljud nefilased läksid selle laeva peale ja asusid teele suurte toiduvarudega, ja ka paljud naised ja lapsed läksid kaasa; ja nad võtsid suuna põhja poole. Ja nõnda lõppes kolmekümne seitsmes aasta.\n\n7 Ja kolmekümne kaheksandal aastal ehitas see mees veel laevu. Ja ka esimene laev pöördus tagasi ja veel rohkem inimesi läks selle peale ja nad võtsid kaasa ka suured toiduvarud ning asusid taas teele põhjapoolse maa suunas.\n\n8 Ja sündis, et mitte keegi ei kuulnud nendest enam. Ja me arvame, et nad uppusid mere sügavusse. Ja sündis, et veel üks teine laev sõitis välja, aga me ei tea, kuhu see läks.\n\n9 Ja sündis, et sellel aastal läksid paljud inimesed põhjapoolsele maale. Ja nõnda lõppes kolmekümne kaheksas aasta.\n\n10 Ja kohtunike valitsemise kolmekümne üheksandal aastal sündis, et ka Siblon suri ja Korianton oli läinud laevaga põhjapoolsele maale, et viia toiduvarusid sinna maale läinud inimestele.\n\n11 Seepärast oli Siblonil otstarbekas anda need pühad esemed enne oma surma Heelamani pojale, keda kutsuti Heelamaniks, saanud nime oma isa nime järgi.\n\n12 Nüüd, vaata, kõik need uurendused, mis olid Heelamani valduses, kirjutati ja saadeti inimlaste sekka üle kogu maa, peale nende osade, mida Alma oli saata keelanud.\n\n13 Ometi tuli neid esemeid pidada pühadeks ja anda edasi ühelt põlvelt teisele; seepärast, sel aastal, anti need enne Sibloni surma Heelamanile.\n\n14 Ja sündis ka sellel aastal, et mõned teisitimõtlejad olid läinud laamanlaste poolele ja neid ärgitati taas vihale nefilaste vastu.\n\n15 Ja samuti selsamal aastal tulid nad rohkearvulise sõjaväega, et sõdida Moroniiha rahva vastu ehk Moroniiha sõjaväe vastu, kus nad said lüüa ja aeti taas tagasi nende oma maadele, kannatades suuri kaotusi.\n\n16 Ja nõnda lõppes Nefi rahva kohtunike valitsemise kolmekümne üheksas aasta.\n\n17 Ja nõnda lõppes Alma ja tema poja Heelamani ja ka Sibloni, kes oli tema poeg, aruanne.\n\n", "hel 1": "[center][font_size=26]Heelamani raamat[/font_size][/center]\n\nAruanne nefilastest. Nende sõjad ja tülid ja nende lahkhelid. Ja ka paljude pühade prohvetite prohvetlikud kuulutused enne Kristuse tulekut vastavalt Heelamani ülestähendustele, kes oli Heelamani poeg, ja ka vastavalt tema poegade ülestähendustele kuni Kristuse tulekuni välja. Ja ka paljud laamanlased pöörduvad usule. Aruanne nende usulepöördumisest. Aruanne laamanlaste õigemeelsusest ning nefilaste pahelisusest ja jäledustest vastavalt Heelamani ja tema poegade ülestähendusele, mida kutsutakse Heelamani raamatuks, kuni Kristuse tulekuni välja ja nii edasi.\n\n[center][font_size=26]1. peatükk[/font_size][/center]\n\n[i]Pahoran Teine saab ülemkohtunikuks ja Kiskuumen mõrvab ta – Pakuumeni asub kohtujärjele – Koriantumr juhib laamanlaste vägesid, vallutab Sarahemla ja tapab Pakuumeni – Moroniiha võidab laamanlased ja vallutab Sarahemla tagasi ning Koriantumr tapetakse. Ligikaudu 52–50 eKr.[/i]\n\n1 Ja nüüd, vaata, sündis, et Nefi rahva kohtunike valitsemise neljakümnenda aasta algul hakkas nefilaste seas ilmnema tõsine raskus.\n\n2 Sest vaata, Pahoran oli surnud ja läinud kõige maailma teed; seepärast tõusis seal tõsine tüli, kes neist vendadest, kes olid Pahorani pojad, peaks asuma kohtujärjele.\n\n3 Nüüd, need on nende nimed, kes taotlesid kohtujärge, kes panid ka rahva tülitsema: Pahoran, Paanki ja Pakuumeni.\n\n4 Nüüd, need ei ole kõik Pahorani pojad (sest tal oli neid palju), vaid need on need, kes tülitsesid kohtujärje pärast; seepärast, nende pärast jagunes rahvas kolmeks.\n\n5 Ometi sündis, et Pahoran määrati rahvahääletusel Nefi rahva ülemkohtunikuks ja valitsejaks.\n\n6 Ja sündis, et Pakuumeni, kui ta nägi, et ta ei saanud kohtujärge, ühines rahva valikuga.\n\n7 Ent vaata, Paanki ja see osa rahvast, kes tahtsid teda oma valitsejaks, olid ülimalt vihased; seepärast, ta oli valmis meelitama inimesi oma vendadele vastu hakkama.\n\n8 Ja sündis, et kui ta oli seda tegemas, vaata, ta võeti kinni ja viidi kohtu ette rahva tahtmist mööda ja mõisteti surma, sest ta oli hakanud vastu ja üritanud hävitada rahva vabadust.\n\n9 Nüüd, kui need inimesed, kes tahtsid, et ta oleks nende valitseja, nägid, et ta mõisteti surma; seepärast nad vihastasid ja vaata, nad saatsid ühe Kiskuumeni koguni Pahorani kohtujärje juurde ja ta mõrvas Pahorani, kui too kohtujärjel istus.\n\n10 Ja Pahorani teenijad jälitasid teda; aga vaata, Kiskuumen põgenes nii kiiresti, et keegi ei jõudnud talle järele.\n\n11 Ja ta läks nende juurde, kes olid teda saatnud, ja nad kõik sõlmisid lepingu, jah, vandudes oma igavikulise Looja juures, et nad ei räägi mitte kellelegi, et Kiskuumen oli mõrvanud Pahorani.\n\n12 Seepärast, Kiskuumenit Nefi rahva seas ei teatud, sest Pahorani mõrvamise ajal oli ta maskeeritud. Ja Kiskuumen ja tema jõuk, kes olid temaga lepingu sõlminud, segunesid rahva sekka, nii et neid kõiki ei võidud leida; ent kõik, kes leiti, mõisteti surma.\n\n13 Ja nüüd, vaata, Pakuumeni määrati vastavalt rahvahääletusele rahva ülemkohtunikuks ja valitsejaks, valitsema oma venna Pahorani asemel, ja see oli tema õigus. Ja kõik see sündis kohtunike valitsemise neljakümnendal aastal; ja sellel oli lõpp.\n\n14 Ja kohtunike valitsemise neljakümne esimesel aastal sündis, et laamanlased olid kogunud kokku loendamatu sõjaväe ja relvastanud nad mõõkade ja saablite ja vibude ja nooltega ja peakaitsete ja rinnakilpidega ning kõiksugu erinevate kilpidega.\n\n15 Ja nad tulid taas alla, et võiksid astuda lahingusse nefilaste vastu. Ja neid juhtis mees, kelle nimi oli Koriantumr; ja ta oli Sarahemla järglane ning ta oli teisitimõtleja nefilaste hulgast; ja ta oli suur ja vägev mees.\n\n16 Seepärast, laamanlaste kuningas, kelle nimi oli Tubalot, kes oli Ammoroni poeg, oletas, et Koriantumr, kes oli vägev mees, võib seista nefilaste vastu oma jõuga ja samuti oma suure tarkusega, nii et teda saates saaks ta võimu nefilaste üle –\n\n17 seepärast ärgitas ta neid vihale ja ta kogus kokku oma väed ja ta määras Koriantumri nende juhiks ja käskis, et nad marsiksid Sarahemla maale nefilaste vastu võitlema.\n\n18 Ja nii paljude tülide ja nii paljude raskuste pärast valitsuses sündis, et nad ei olnud pidanud Sarahemla maal küllaldast valvet; sest nad olid arvanud, et laamanlased ei julge tulla nende maa südamesse, et rünnata suurt Sarahemla linna.\n\n19 Ent sündis, et Koriantumr marssis oma rohkearvulise väe eesotsas ja ründas linna elanikke ja nende marssimine oli ülimalt kiire, nii et nefilased ei jõudnud oma sõjaväge kokku koguda.\n\n20 Seepärast lõi Koriantumr maha linna sissekäigu juures olevad vahid ja marssis kogu oma sõjaväega linna ning nad surmasid igaühe, kes neile vastu hakkas, nii et nad võtsid kogu linna oma valdusse.\n\n21 Ja sündis, et Pakuumeni, kes oli ülemkohtunik, põgenes Koriantumri eest kuni linnamüürideni välja. Ja sündis, et Koriantumr lõi ta vastu müüri, nii et ta suri. Ja nõnda lõppesid Pakuumeni päevad.\n\n22 Ja nüüd, kui Koriantumr nägi, et Sarahemla linn on tema valduses, ja nägi, et nefilased olid nende eest põgenenud ja olid tapetud ja olid kinni võetud ning olid vanglasse heidetud, ja et ta oli saanud oma valdusse kõige tugevama kindluse kogu maal, sai ta oma südames julgust, nii et ta oli valmis minema kogu maa vastu.\n\n23 Ja nüüd, ta ei viibinud kaua Sarahemla maal, vaid ta marssis suure sõjaväega tõepoolest Küllusliku linna suunas; sest ta oli otsustanud minna ja raiuda endale mõõgaga tee, et ta võiks saada oma valdusse maa põhjapoolsed osad.\n\n24 Ja arvates, et nende kõige suurem jõud on maa keskel, seepärast marssis ta edasi, andmata neile aega end kokku koguda muidu kui väikesteks salkadeks; ja sellisel viisil nad ründasid neid ja tapsid nad maha.\n\n25 Aga vaata, see Koriantumri marss läbi maa keskosa andis Moroniihale suure eelise nende ees hoolimata tapetud nefilaste suurest arvust.\n\n26 Sest vaata, Moroniiha oli arvanud, et laamanlased ei julge tulla maa keskele, vaid et nad ründavad piiriäärseid linnu, nagu nad olid siiani teinud; seepärast oli Moroniiha pannud nende tugevad väed neid ümberkaudseid piiriäärseid kohti kaitsma.\n\n27 Aga vaata, laamanlased ei löönud kartma, nii nagu ta tahtis, vaid tulid maa keskossa ja vallutasid pealinna, milleks oli Sarahemla linn, ja marssisid läbi maa kõige tähtsamate osade, tappes rahvast suurtes tapatalgutes, nii mehi kui ka naisi ja lapsi, võttes oma valdusse palju linnu ja palju kindlusi.\n\n28 Aga kui Moroniiha oli selle avastanud, saatis ta otsekohe Lehhi koos sõjaväega ringiga teele, et peatada nad enne, kui nad jõuavad Küllusliku maale.\n\n29 Ja nõnda ta tegi; ja ta peatas nad enne, kui nad jõudsid Küllusliku maale, ja ta võitles nendega, nii et nad hakkasid taganema Sarahemla maa suunas.\n\n30 Ja sündis, et Moroniiha takistas nende taganemist ja võitles nendega, nii et sellest tuli ülimalt verine lahing; jah, paljud tapeti ja nende tapetute seast leiti ka Koriantumr.\n\n31 Ja nüüd, vaata, laamanlased ei saanud taganeda mitte üheski suunas, ei põhja ega lõuna, ei ida ega lääne suunas, sest nefilased olid nad igast küljest ümber piiranud.\n\n32 Ja nõnda oli Koriantumr juhtinud laamanlased nefilaste keskele, nii et nad olid nefilaste võimuses, ja ta ise oli tapetud ning laamanlased andsid end nefilaste kätte.\n\n33 Ja sündis, et Moroniiha võttis Sarahemla linna taas oma valdusse ja lasi neil laamanlastel, kes olid vangi võetud, maalt rahus lahkuda.\n\n34 Ja nõnda lõppes kohtunike valitsemise neljakümne esimene aasta.\n\n", "hel 2": "[center][font_size=26]2. peatükk[/font_size][/center]\n\n[i]Heelaman, Heelamani poeg, saab ülemkohtunikuks – Gadianton juhib Kiskuumeni jõuku – Heelamani teenija surmab Kiskuumeni ja Gadiantoni jõuk põgeneb kõnnumaale. Ligikaudu 50–49 eKr.[/i]\n\n1 Ja kohtunike valitsemise neljakümne teisel aastal sündis, et pärast seda, kui Moroniiha oli taas taastanud rahu nefilaste ja laamanlaste vahel, vaata, ei olnud kedagi, kes oleks täitnud kohtujärge; seepärast tekkis rahva seas taas tüli selle üle, kes peaks täitma kohtujärge.\n\n2 Ja sündis, et Heelaman, kes oli Heelamani poeg, määrati rahvahääletuse kaudu kohtujärge täitma.\n\n3 Aga vaata, Kiskuumen, kes oli mõrvanud Pahorani, ootas võimalust, et ka Heelaman hävitada; ja ta sai toetust oma jõugult, kes oli sõlminud lepingu, et mitte keegi ei saaks teada tema pahelisusest.\n\n4 Sest seal oli üks Gadianton, kes oli ülimalt asjatundlik paljude sõnade rääkimises ja ka oma pettustes, et jätkata salajasi mõrva- ja röövimistöid; seepärast sai temast Kiskuumeni jõugu juht.\n\n5 Seepärast meelitas ta neid ja ka Kiskuumenit, et kui nad panevad tema kohtujärjele, annab ta kõikidele tema jõuku kuulujatele väe ja võimu rahva seas; seepärast püüdis Kiskuumen Heelamani hävitada.\n\n6 Ja sündis, et kui ta oli teel kohtujärje juurde, et Heelaman hävitada, vaata, üks Heelamani teenija, olles olnud ööpimeduses väljas ja saanud ennast maskeerides teada nendest plaanidest, mida see jõuk oli sepitsenud Heelamani hävitamiseks –\n\n7 ja sündis, et ta kohtas Kiskuumenit ja andis talle märgi; seepärast andis Kiskuumen talle teada oma soovist, soovides, et ta juhatataks ta kohtujärje juurde, et ta võiks Heelamani mõrvata.\n\n8 Ja kui Heelamani teenija oli saanud teada kõik, mis oli Kiskuumeni südames ja kuidas tema eesmärgiks oli mõrvata ja et ka kõikide nende eesmärgiks, kes kuulusid tema jõuku, oli mõrvata ja röövida ja saada võimu (ja see oli nende salaplaan ja nende vandenõu), ütles Heelamani teenija Kiskuumenile: Läheme edasi kohtujärje juurde!\n\n9 Nüüd, see meeldis Kiskuumenile ülimalt, sest ta mõtles, et ta saab nüüd oma plaani täide viia; ent vaata, kui nad olid teel kohtujärje juurde, torkas Heelamani teenija Kiskuumenile koguni südamesse, nii et ta langes ühegi oigeta surnult maha. Ja ta jooksis ja jutustas Heelamanile kõik, mida ta oli näinud ja kuulnud ja teinud.\n\n10 Ja sündis, et Heelaman saatis valvurid seda röövlijõuku ja salamõrvareid kinni võtma, et nad vastavalt seadusele hukata.\n\n11 Aga vaata, kui Gadianton märkas, et Kiskuumen ei tulnud tagasi, lõi ta kartma, et ta hukatakse; seepärast ta käskis, et ta jõuk järgneks temale. Ja nad põgenesid salajast teed mööda maalt välja kõnnumaale; ja nõnda, kui Heelaman saatis mehed neid kinni võtma, ei leitud neid mitte kusagilt.\n\n12 Ja rohkem räägitakse sellest Gadiantonist hiljem. Ja nõnda lõppes Nefi rahva kohtunike valitsemise neljakümne teine aasta.\n\n13 Ja vaata, selle raamatu lõpus te näete, et see Gadianton põhjustas Nefi rahva kukutamise, jah, peaaegu täieliku hävituse.\n\n14 Vaata, ma ei mõtle mitte Heelamani raamatu lõppu, vaid ma mõtlen Nefi raamatu lõppu, kust ma olen võtnud kogu aruande, mis ma olen kirjutanud.\n\n", "hel 3": "[center][font_size=26]3. peatükk[/font_size][/center]\n\n[i]Palju nefilasi rändab põhjapoolsele maale – Nad ehitavad tsementmaju ja teevad palju ülestähendusi – Kümned tuhanded pöörduvad usule ja nad ristitakse – Jumala sõna juhib inimesi päästele – Nefi, Heelamani poeg, asub kohtujärjele. Ligikaudu 49–39 eKr.[/i]\n\n1 Ja nüüd, sündis, et kohtunike valitsemise neljakümne kolmandal aastal ei olnud Nefi rahva keskel mingit muud tüli kui pisut uhkeldamist kirikus, mis põhjustas veidi lahkhelisid rahva seas, kuid need asjad saadi korda neljakümne kolmanda aasta lõpus.\n\n2 Ja neljakümne neljandal aastal ei olnud rahva seas tülisid; ega olnud ka palju tülisid neljakümne viiendal aastal.\n\n3 Ja neljakümne kuuendal aastal sündis, jah, oli palju tülisid ja palju lahkhelisid, mille ajal oli ülimalt palju neid, kes lahkusid Sarahemla maalt, ja nad läksid põhjapoolsele maale, et pärida maad.\n\n4 Ja nad rändasid ülimalt kaugele, nii et nad jõudsid suurte veekogude ja paljude jõgede juurde.\n\n5 Jah, ja nad levisid tõepoolest maa kõikidesse osadesse, mis iganes osad polnud laastatud ja ilma puiduta paljude elanike pärast, kes olid maad enne vallanud.\n\n6 Ja nüüd, ükski osa maast polnud laastatud millegi muu kui vaid puidu poolest; aga selle rahva suure hävituse pärast, kes oli varem seda maad asustanud, kutsuti seda laastatuks.\n\n7 Ja selle maa palgel oli vaid vähe puitu, ometi inimesed, kes sinna tulid, said ülimalt asjatundlikeks tsemendiga töötamises; seepärast ehitasid nad majad, milles nad elasid, tsemendist.\n\n8 Ja sündis, et nad paljunesid ja levisid ja tulid lõunapoolselt maalt põhjapoolsele maale ja levisid, nii et nad hakkasid katma kogu maa pinda lõunamerest kuni põhjamereni, läänemerest kuni idamereni.\n\n9 Ja inimesed, kes olid põhjapoolsel maal, elasid telkides ja tsementmajades ja nad lasid kõikidel maa palgel sirguvatel puudel kasvada, et saada aja jooksul puitu oma majade, jah, linnade ja templite ja palvemajade ja pühamute ning kõiksugu hoonete ehitamiseks.\n\n10 Ja sündis, et kuna puitu oli põhjapoolsel maal ülimalt napilt, saadeti seda sinna laevadega.\n\n11 Ja nõnda said põhjapoolsel maal elavad inimesed ehitada palju linnu nii puust kui ka tsemendist.\n\n12 Ja sündis, et paljud Ammoni rahva seast, kes olid päritolult laamanlased, läksid samuti sellele maale.\n\n13 Ja nüüd, paljud selle rahva seast on pidanud selle rahva tegemiste kohta palju ülestähendusi, kus puudutatakse neid üksikasjalikult ja väga ulatuslikult.\n\n14 Aga vaata, sajandikkugi osa selle rahva tegemistest, jah, aruannet laamanlastest ja nefilastest ning nende sõdadest ja tülidest ja lahkhelidest ning nende jutlustamisest ja nende prohvetlikest kuulutamistest ja nende laevasõitudest ja nende laevade ehitamisest ning nende templite ja palvemajade ja nende pühamute ehitamisest ning nende õigemeelsusest ja nende pahelisusest ja nende mõrvadest ja nende röövimistest ja nende rüüstamistest ning kõiksugu jäledustest ja hooramistest ei saa mahutada sellesse raamatusse.\n\n15 Aga vaata, on palju kõiksugu raamatuid ja ülestähendusi ja neid on kirjutanud peamiselt nefilased.\n\n16 Ja nefilased on neid edasi andnud ühelt põlvelt teisele, kuni nad langesid üleastumiste küüsi ja neid mõrvati, rüüstati ja jahiti ja aeti taga ja tapeti ja hajutati maa pinnal ning segati laamanlastega, kuni neid ei kutsutud enam nefilasteks, ja nad on muutunud paheliseks ja metsikuks ja julmaks, jah, nad on koguni muutunud laamanlasteks.\n\n17 Ja nüüd, ma tulen taas tagasi oma aruande juurde; seepärast, see, millest ma olen rääkinud, sündis pärast suuri tülisid ja rahutusi ja sõdu ja lahkhelisid Nefi rahva keskel.\n\n18 Kohtunike valitsemise neljakümne kuues aasta lõppes.\n\n19 Ja sündis, et maal oli ikka veel suur tüli, jah, tõepoolest, neljakümne seitsmendal aastal ja ka neljakümne kaheksandal aastal.\n\n20 Ometi valitses Heelaman kohtujärjel õigluse ja erapooletusega; jah, ta jälgis, et peab kinni Jumala seadustest ja otsustest ja käskudest; ja ta tegi lakkamatult seda, mis oli Jumala silmis õige; ja ta kõndis oma isa teed, nii et teda saatis maal edu.\n\n21 Ja sündis, et tal oli kaks poega. Vanemale ta pani nimeks Nefi ja nooremale Lehhi. Ja nad kasvasid Issandale.\n\n22 Ja sündis, et Nefi rahva kohtunike valitsemise neljakümne kaheksanda aasta lõpupoole hakkasid sõjad ja tülid Nefi rahva seas vähehaaval lakkama.\n\n23 Ja kohtunike valitsemise neljakümne üheksandal aastal sündis, et maal oli kehtestatud pidev rahu, peale salajaste liitude, mille röövel Gadianton oli rajanud maa tihedamini asustatud osades, mis sel ajal ei olnud teada neile, kes olid valitsuse eesotsas; seepärast ei hävitatud neid sellelt maalt.\n\n24 Ja sündis, et samal aastal saatis kirikut ülisuur edu, nii et tuhanded liitusid kirikuga ja said ristitud meeleparanduseks.\n\n25 Ja nii suur oli kiriku edu ja nii palju õnnistusi oli antud rahvale, et koguni ülempreestrid ja õpetajadki olid äärmiselt hämmastunud.\n\n26 Ja sündis, et Issanda tööd saatis edu, nii et paljud hinged, jah, koguni kümned tuhanded ristiti ja nad ühinesid Jumala kirikuga.\n\n27 Nõnda me võime näha, et Issand on halastav kõikide vastu, kes hüüavad siira südamega tema püha nime.\n\n28 Jah, nõnda me näeme, et taeva värav on avatud kõikidele, nimelt nendele, kes usuvad Jeesuse Kristuse nimesse, kes on Jumala Poeg.\n\n29 Jah, me näeme, et kes iganes soovib, võib haarata kinni Jumala sõnast, mis on elav ja võimas, mis lõhestab kõik kuradi kavalused ja püünised ja riukad ning juhib Kristuse inimese kitsal ja ahtal teel üle igavikulisest viletsuse kuristikust, mis on valmistatud neelama pahelisi –\n\n30 ja juhib nende hinged, jah, nende surematud hinged Jumala paremale käele taevariiki istuma koos Aabrahami ja Iisaki ja Jaakobiga ning kõikide meie pühade isadega, et mitte enam sealt välja minna.\n\n31 Ja sel aastal oli Sarahemla maal pidev rõõmustamine ja kõikides ümbritsevates piirkondades, tõepoolest kogu maal, mis oli nefilaste valduses.\n\n32 Ja sündis, et ülejäänud osa neljakümne üheksandast aastast oli seal rahu ja ülisuur rõõm; jah, ja ka kohtunike valitsemise viiekümnendal aastal oli seal pidev rahu ja suur rõõm.\n\n33 Ja ka kohtunike valitsemise viiekümne esimesel aastal oli seal rahu peale uhkuse, mis hakkas tungima kirikusse – mitte Jumala kirikusse, vaid nende inimeste südamesse, kes avalikult tunnistasid, et nad kuuluvad Jumala kirikusse –\n\n34 ja nad olid uhkust täis koguni selleni välja, et nad kiusasid taga paljusid oma vendi. Nüüd, see oli suur kurjus, mille pärast alandlikum osa rahvast kannatas suure tagakiusamise all ja neil tuli läbi kahlata paljudest vaevadest.\n\n35 Ometi nad paastusid ja palvetasid sageli ning kasvasid üha tugevamaks alandlikkuses ning üha kindlamaks usus Kristusesse, kuni nende hinged täitusid rõõmu ja lohutusega; jah, kuni selleni välja, et nende südamed said puhastatud ja pühitsetud, milline pühitsemine tuleb sellest, et nad andsid oma südamed Jumalale.\n\n36 Ja sündis, et ka viiekümne teine aasta lõppes rahus peale ülimalt suure kõrkuse, mis oli siginenud rahva südamesse; ja seda nende ülimalt suure rikkuse ja nende edu pärast maal; ja see kõrkus kasvas nende sees päevast päeva.\n\n37 Ja kohtunike valitsemise viiekümne kolmandal aastal sündis, et Heelaman suri ja tema vanem poeg Nefi hakkas valitsema tema asemel. Ja sündis, et ta täitis kohtujärge õiglaselt ja erapooletult; jah, ta pidas kinni Jumala käskudest ning kõndis oma isa teid mööda.\n\n", "hel 4": "[center][font_size=26]4. peatükk[/font_size][/center]\n\n[i]Nefilaste teisitimõtlejad ja laamanlased ühendavad jõud ja vallutavad Sarahemla maa – Nefilaste kaotused tulevad nende pahelisuse pärast – Kirik kahaneb ja rahvas muutub nõrgaks nagu laamanlased. Ligikaudu 38–30 eKr.[/i]\n\n1 Ja viiekümne neljandal aastal sündis, et kirikus oli palju lahkhelisid ja ka rahva seas oli tüli, nii et oli palju verevalamist.\n\n2 Ja mässumeelne osa tapeti ja aeti maalt välja ning nad läksid laamanlaste kuninga juurde.\n\n3 Ja sündis, et nad püüdsid ärgitada laamanlasi sõdima nefilaste vastu; kuid vaata, laamanlased olid ülimalt hirmunud, nii et nad ei tahtnud nende teisitimõtlejate sõnu kuulda võtta.\n\n4 Ent sündis, et kohtunike valitsemise viiekümne kuuendal aastal oli teisitimõtlejaid, kes läksid nefilaste poolelt üle laamanlaste poolele, ja koos nende teistega õnnestus neil ärgitada neid vihale nefilaste vastu; ja kogu selle aasta nad valmistusid sõjaks.\n\n5 Ja viiekümne seitsmendal aastal tulid nad nefilaste vastu võitlema ja nad alustasid tapatööd; jah, nii et neil õnnestus kohtunike valitsemise viiekümne kaheksandal aastal saada oma valdusse Sarahemla maa; jah, ja samuti kõik maad koguni selle maani välja, mis oli Küllusliku maa ligidal.\n\n6 Ja nefilased ja Moroniiha väed aeti koguni Küllusliku maale;\n\n7 ja seal nad kindlustasid end laamanlaste vastu läänemerest koguni idamereni välja; see oli nefilastele ühe päeva teekond liinil, mille nad olid kindlustanud ja kuhu asetanud oma väed põhjapoolset maad kaitsma.\n\n8 Ja nõnda need nefilastest teisitimõtlejad olid laamanlaste rohkearvulise sõjaväe abiga saanud oma valdusse kõik nefilaste valdused lõunapoolsel maal. Ja kõik see toimus kohtunike valitsemise viiekümne kaheksandal ja üheksandal aastal.\n\n9 Ja sündis, et kohtunike valitsemise kuuekümnendal aastal Moroniihal õnnestus oma sõjaväega palju maad tagasi võita; jah, nad said tagasi palju linnu, mis olid langenud laamanlaste kätte.\n\n10 Ja kohtunike valitsemise kuuekümne esimesel aastal sündis, et neil õnnestus tagasi saada koguni pooled kõikidest nende valdustest.\n\n11 Nüüd, seda nefilaste suurt kaotust ja suuri tapatalguid, mis olid nende seas, ei oleks juhtunud, kui ei oleks olnud seda pahelisust ja jäledusi, mis nende keskel oli; jah, ja seda leidus ka nende seas, kes tunnistasid avalikult, et kuuluvad Jumala kirikusse.\n\n12 Ja see oli nende südame uhkuse pärast, nende ülisuure rikkuse pärast, jah, see oli nende vaeste rõhumise pärast, keeldudes andmast toitu näljastele ja rõivaid alastiolijatele ja lüües oma alandlikke vendi põsele, pilgates seda, mis on püha, eitades prohvetliku kuulutamise ja ilmutuse vaimu, mõrvates, rüüstates, valetades, varastades, rikkudes abielu, tõstes mässu suurte tülidega ja lahkudes Nefi maale laamanlaste hulka –\n\n13 ja selle suure pahelisuse ja oma jõuga hooplemise pärast jäeti nad nende oma jõu varale; seepärast ei olnud neil edu, vaid neid vaevati ja löödi ning laamanlased ajasid neid taga, kuni nad olid kaotanud peaaegu kõik oma maad.\n\n14 Aga vaata, Moroniiha jutlustas rahvale palju asju nende süütegude pärast; ja samuti Nefi ja Lehhi, kes olid Heelamani pojad, jutlustasid palju asju rahvale, jah, ja nad kuulutasid neile prohvetlikult palju asju nende süütegude kohta ja sellest, mis on nende peale tulemast, kui nad oma pattudest meelt ei paranda.\n\n15 Ja sündis, et nad parandasid meelt, ja kuivõrd nad parandasid meelt, hakkas neid saatma edu.\n\n16 Sest kui Moroniiha nägi, et nad meelt parandasid, söandas ta neid juhtida paigast paika ja linnast linna kuni selleni välja, et nad olid tagasi võitnud poole oma varast ja poole kõikidest oma maadest.\n\n17 Ja nõnda lõppes kohtunike valitsemise kuuekümne esimene aasta.\n\n18 Ja kohtunike valitsemise kuuekümne teisel aastal sündis, et Moroniiha ei saanud enam rohkem valdusi laamanlastelt tagasi vallutada.\n\n19 Seepärast loobusid nad oma plaanist ülejäänud osa oma maadest tagasi vallutada, sest laamanlased olid nii arvukad, et nefilastel oli võimatu nende üle rohkem võimu saada; seepärast kasutas Moroniiha kõiki oma vägesid, et hoida alles neid alasid, mida ta oli vallutanud.\n\n20 Ja sündis, et nefilased kartsid väga laamanlaste suure arvu pärast, et laamanlased saavad neist võitu ja tallavad nad maha ning surmavad ja hävitavad.\n\n21 Jah, neile hakkasid meenuma Alma prohvetlikud kuulutused ja ka Moosia sõnad ja nad nägid, et nad olid olnud kangekaelne rahvas ja et nad olid pidanud Jumala käske eimillekski;\n\n22 ja olid muutnud ja jalge alla trampinud Moosia seadused ehk selle, mille Issand käskis tal rahvale anda; ja nad nägid, et nende seadused on rikutud ja et nad on muutunud paheliseks rahvaks, nii et nad on pahelised just nagu laamanlased.\n\n23 Ja nende süütegude pärast oli hakanud kirik kahanema; ja nad hakkasid umbusklikult suhtuma prohvetliku kuulutamise vaimu ja ilmutuse vaimu; ning nad olid silmitsi Jumala kohtuotsustega.\n\n24 Ja nad nägid, et nad olid jäänud nõrgaks nagu nende vennad laamanlased, ja et Issanda Vaim enam ei hoidnud neid; jah, see oli neist eemaldunud, sest Issanda Vaim ei ela templites, mis ei ole pühad –\n\n25 seepärast lõpetas Issand nende hoidmise oma imelisel ja võrratul väel, sest nad olid langenud uskmatuse ja hirmsa pahelisuse seisundisse; ja nad nägid, et laamanlased on ülimalt arvukamad kui nemad, ja et kui nad ei hoia Issanda, oma Jumala poole, siis nad peavad möödapääsmatult hukkuma.\n\n26 Sest vaata, nad nägid, et laamanlaste jõud on sama suur kui nende jõud, nimelt mees mehe vastu. Ja nõnda olid nad langenud sellesse suurde üleastumisse; jah, nõnda olid nad oma üleastumiste pärast muutunud nõrgaks vaid mõne aasta jooksul.\n\n", "hel 5": "[center][font_size=26]5. peatükk[/font_size][/center]\n\n[i]Nefi ja Lehhi pühendavad end jutlustamisele – Nende nimed kutsuvad neid kujundama oma elu oma esiisade järgi – Kristus lunastab need, kes meelt parandavad – Nefi ja Lehhi pööravad paljusid usule ja nad pannakse vangi ning tuli ümbritseb neid – Pimedusepilv varjab kolmsada inimest – Maa väriseb ja hääl käsib inimestel meelt parandada – Nefi ja Lehhi räägivad inglitega ja rahvahulk ümbritsetakse tulega. Ligikaudu 30 eKr.[/i]\n\n1 Ja sündis, et samal aastal, vaata, loovutas Nefi kohtujärje mehele, kelle nimi oli Kesoram.\n\n2 Sest kuna nende seadused ja nende valitsemisvõimud määrati rahva hääle põhjal ja neid, kes valisid halva, oli rohkem kui neid, kes valisid hea, seepärast olid nad küpsemas hävituseks, sest seadused olid muutunud rikutuks.\n\n3 Jah, ja see polnud veel kõik; nad olid kangekaelne rahvas, nii et neid ei saadud valitseda seaduse ega õiglusega, muidu kui see oleks olnud neile hävituseks.\n\n4 Ja sündis, et Nefi oli nende süütegudest väga väsinud ja ta loovutas kohtujärje ja võttis endale kohustuse jutlustada Jumala sõna kõik oma ülejäänud päevad, ja samuti tema vend Lehhi kõik oma ülejäänud päevad.\n\n5 Sest nad pidasid meeles neid sõnu, mida nende isa Heelaman oli neile rääkinud. Ja need on sõnad, mida ta rääkis:\n\n6 Vaadake, mu pojad, ma soovin, et te peaksite meeles kinni pidada Jumala käskudest; ja ma tahan, et te kuulutaksite rahvale neid sõnu. Vaadake, ma olen andnud teile meie esimeste vanemate nimed, kes lahkusid Jeruusalemma maalt; ja seda ma olen teinud, et kui te peate meeles oma nimesid, siis te võite pidada meeles neid; ja kui te peate meeles neid, te võite pidada meeles nende tegusid; ja kui te peate meeles nende tegusid, te võite teada, kuidas on öeldud ja ka kirjutatud, et need olid head.\n\n7 Seepärast, mu pojad, ma tahan, et te teeksite seda, mis on hea, et teie kohta öeldaks ja ka kirjutataks, just nagu on öeldud ja kirjutatud nende kohta.\n\n8 Ja nüüd, mu pojad, vaadake, mul on natuke teilt veel midagi soovida, milliseks sooviks on, et te ei teeks seda mitte hooplemiseks, vaid et te teeksite seda, et koguda endile aaret taevasse, jah, aaret, mis on igavene ja mis mitte kunagi ei hävi; jah, et te saaksite selle hinnalise igavese elu anni, mille kohta meil on põhjust arvata, et see on antud meie isadele.\n\n9 Oo, pidage meeles, pidage meeles, mu pojad, sõnu, mida kuningas Benjamin rääkis oma rahvale; jah, pidage meeles, et ei ole ühtegi teist teed ega vahendit, mille abil inimene saab olla päästetud, kui ainult läbi Jeesuse Kristuse lepitava vere, kes tuleb; jah, pidage meeles, et ta tuleb lunastama maailma.\n\n10 Ja pidage meeles ka sõnu, mida Amulek rääkis Seesromile Ammoniiha linnas; sest ta ütles temale, et Issand tuleb kindlasti oma rahvast lunastama, aga et ta ei tule neid lunastama nende pattudes, vaid lunastab neid nende pattudest.\n\n11 Ja temale on Isa andnud väe lunastada neid nende pattudest meeleparanduse pärast; seepärast on ta saatnud oma inglid kuulutama sõnumit meeleparanduse tingimustest, mis toob neile Lunastaja väe nende hingede päästmiseks.\n\n12 Ja nüüd, mu pojad, pidage meeles, pidage meeles, et oma Lunastaja kaljule, kes on Kristus, Jumala Poeg, peate te ehitama oma aluse; et kui kurat saadab välja oma vägevad tuuled, jah, oma nooled keeristuules, jah, kui kogu tema rahe ja tema vägev torm peksavad teid, ei ole sel mingit võimu teie üle, et tõmmata teid alla lõputu häda ja viletsuse kuristikku, tänu kaljule, millele te olete ehitanud, mis on kindel alus, alus, millele ehitades inimesed ei saa langeda.\n\n13 Ja sündis, et need olid sõnad, mida Heelaman õpetas oma poegadele; jah, ta õpetas neile palju asju, mida ei ole kirjutatud, ja ka palju asju, mis on kirjutatud.\n\n14 Ja nad pidasid meeles tema sõnu; ja seepärast läksid nad teele, pidades kinni Jumala käskudest, et õpetada Jumala sõna kogu Nefi rahva seas, alates Küllusliku linnast;\n\n15 ja sealt läksid nad Giidi linna; ja Giidi linnast Muleki linna;\n\n16 ja tõepoolest ühest linnast teise, kuni nad olid käinud kõikjal Nefi rahva seas, kes oli lõunapoolsel maal; ja sealt läksid nad Sarahemla maale, laamanlaste sekka.\n\n17 Ja sündis, et nad jutlustasid suure väega, nii et nad ajasid segadusse paljusid nendest teisitimõtlejatest, kes olid nefilaste poolelt üle läinud, nii et nad tulid ja tunnistasid üles oma patud ja said ristitud meeleparanduseks ja pöördusid otsekohe tagasi nefilaste juurde, et püüda heastada neid nurjatusi, mida nad olid neile teinud.\n\n18 Ja sündis, et Nefi ja Lehhi jutlustasid laamanlastele sellise suure väe ja volitusega, sest neile oli antud vägi ja volitus, et nad võiksid rääkida, ja neile oli ka antud, millest nad peaksid rääkima –\n\n19 seepärast nad rääkisid, hämmastades laamanlasi väga, veendes neid, nii et kaheksa tuhat laamanlast, kes olid Sarahemla maal ja selle ümbruses, ristiti meeleparanduseks ja nad veendusid oma isade pärimuste pahelisuses.\n\n20 Ja sündis, et Nefi ja Lehhi läksid sealt edasi Nefi maa suunas.\n\n21 Ja sündis, et laamanlaste sõjavägi võttis nad kinni ja heitis vanglasse; jah, tõepoolest samasse vanglasse, kuhu Limhi teenijad olid heitnud Ammoni ja tema vennad.\n\n22 Ja pärast seda, kui nad olid palju päevi ilma toiduta vanglas olnud, vaata, nad läksid vanglasse neile järele, et nad võiksid neid ära tappa.\n\n23 Ja sündis, et Nefi ja Lehhi ümber oli nagu tuli, koguni nii, et nad ei julgenud oma kätt nende külge panna, kartes, et tuli neid põletab. Ometi ei põlenud Nefi ja Lehhi ära; ja nad seisid otsekui tule keskel ja ei põlenud ära.\n\n24 Ja kui nad nägid, et nende ümber oli tulesammas ja et see ei põletanud neid, said nende südamed sellest julgust.\n\n25 Sest nad nägid, et laamanlased ei julgenud panna oma kätt nende külge; ka ei julgenud nad tulla neile lähedale, vaid nad seisid nagu hämmastusest tummaks lööduna.\n\n26 Ja sündis, et Nefi ja Lehhi astusid ette ja hakkasid rääkima neile, öeldes: Ärge kartke, sest vaadake, see on Jumal, kes on näidanud teile seda imelist asja, milles on teile näidatud, et te ei saa panna oma käsi meie külge, et meid tappa.\n\n27 Ja vaata, kui nad olid öelnud need sõnad, värises maa üliväga ja vangla müürid rappusid, otsekui oleksid need valmis kokku varisema; aga vaata, need ei varisenud. Ja vaata, need, kes olid vanglas, olid laamanlased ja nefilased, kes olid teisitimõtlejad.\n\n28 Ja sündis, et neid varjas pimedusepilv ja neid haaras kohutav tõsine hirm.\n\n29 Ja sündis, et otsekui pimedusepilve kohalt tuli hääl, öeldes: Parandage meelt, parandage meelt ja ärge püüdke enam hävitada minu teenijaid, keda ma olen saatnud teile kuulutama häid sõnumeid!\n\n30 Ja sündis, et kui nad kuulsid seda häält ja märkasid, et see ei ole kõuehääl, ka mitte vali, kärarikas hääl, vaid vaata, see oli täiusliku pehmuse tasane hääl, otsekui sosin, ja see tungis sügavale hingepõhjani välja –\n\n31 ja hoolimata hääle pehmusest, vaata, värises maa üliväga ja vanglamüürid rappusid taas, otsekui oleksid need valmis maha varisema; ja vaata, pimedusepilv, mis neid varjas, ei hajunud –\n\n32 ja vaata, hääl tuli taas, öeldes: Parandage meelt, parandage meelt, sest taevariik on lähedal; ja ärge püüdke enam hävitada mu teenijaid! Ja sündis, et maa värises taas ja müürid rappusid.\n\n33 Ja veel kolmandatki korda tuli hääl ja rääkis neile imepäraseid sõnu, mida inimene ei saa väljendada; ja müürid rappusid taas ja maa värises, otsekui oleks see valmis lõhenema.\n\n34 Ja sündis, et pimedusepilve pärast, mis neid kattis, ei saanud laamanlased põgeneda; jah, ja nad olid ka hirmust kanged.\n\n35 Nüüd, nende seas oli üks, kes oli sünnilt nefilane, kes oli kord kuulunud Jumala kirikusse, aga oli nendest lahku löönud.\n\n36 Ja sündis, et ta pööras end ümber, ja vaata, ta nägi läbi pimedusepilve Nefi ja Lehhi nägusid; ja vaata, need hiilgasid ülimalt just nagu inglite näod. Ja ta nägi, et nad tõstsid oma silmad taeva poole ja nad seisid seal nagu rääkides või tõstes oma häält mingi isiku poole, keda nad näevad.\n\n37 Ja sündis, et see mees hüüdis rahvahulgale, et nad pöörduksid ja vaataksid. Ja vaata, neile oli antud vägi, et nad pöördusid ja vaatasid ja nad nägid Nefi ja Lehhi nägusid.\n\n38 Ja nad ütlesid mehele: Vaata, mida kõik need asjad tähendavad ja kellega need mehed räägivad?\n\n39 Nüüd, mehe nimi oli Amminaadab. Ja Amminaadab ütles nendele: Nad räägivad Jumala inglitega.\n\n40 Ja sündis, et laamanlased ütlesid temale: Mida me peaksime tegema, et see pimedusepilv kaoks ega varjaks meid enam?\n\n41 Ja Amminaadab ütles neile: Te peate parandama meelt ja hüüdma hääle poole kuni selleni välja, et te saate usku Kristusesse, kellest Alma ja Amulek ja Seesrom teile õpetasid; ja kui te seda teete, siis läheb pimedusepilv teie kohalt ära ega kata teid enam.\n\n42 Ja sündis, et nad kõik hakkasid hüüdma selle hääle poole, kes oli pannud maa värisema, jah, nad hüüdsid kuni selleni välja, et pimedusepilv hajus.\n\n43 Ja sündis, et kui nad pöörasid oma silmad sinnapoole ja nägid, et pimedusepilv on hajunud neid katmast; vaata, siis nad nägid, et nende, jah, iga hinge ümber oli tulesammas.\n\n44 Ja Nefi ja Lehhi olid nende keskel; jah, nad olid ümber piiratud; jah, nad olid nagu leegitseva tule keskel; siiski ei teinud see neile viga, ka ei süüdanud tuli vanglamüüre ja nad täitusid selle rõõmuga, mis on väljendamatu ja täis kirkust.\n\n45 Ja vaata, Jumala Püha Vaim tuli taevast alla ja võttis koha nende südametes ja nad täitusid nagu tulega ning nad võisid rääkida imepäraseid sõnu.\n\n46 Ja sündis, et neile tuli hääl, jah, meeldiv hääl, nagu oleks see olnud sosin, öeldes:\n\n47 Rahu, rahu olgu teiega teie usu pärast minu Armastatu vastu, kes on olnud maailma rajamisest peale!\n\n48 Ja nüüd, kui nad seda kuulsid, tõstsid nad oma silmad otsekui nägemaks, kust see hääl tuleb; ja vaata, nad nägid taevaid avanevat; ja inglid tulid taevast alla ning teenisid nende seas.\n\n49 Ja seal oli umbes kolmsada hinge, kes neid asju nägid ja kuulsid; ja neil kästi minna ja mitte imestada ega kahelda.\n\n50 Ja sündis, et nad läksid ja teenisid rahva seas, kuulutades kogu ümbruskonnas kõikidest asjadest, mida nad olid kuulnud ja näinud, nii et nad veensid suuremat osa laamanlastest nende suurte tõendite pärast, mis nad olid saanud.\n\n51 Ja kõik, kes veendusid, panid maha oma sõjariistad ja ka oma viha ja oma isade pärimused.\n\n52 Ja sündis, et nad andsid nefilastele nende maavaldused tagasi.\n\n", "hel 6": "[center][font_size=26]6. peatükk[/font_size][/center]\n\n[i]Õigemeelsed laamanlased jutlustavad pahelistele nefilastele – Mõlemaid rahvaid saadab rahu ja külluse aastatel edu – Lutsifer, patu algataja, ärgitab paheliste südameid ja Gadiantoni röövleid mõrvadele ja pahelisusele – Röövlid võtavad võimust nefilaste valitsuses. Ligikaudu 29–23 eKr.[/i]\n\n1 Ja sündis, et kui oli lõppenud kohtunike valitsemise kuuekümne teine aasta, olid juhtunud kõik need asjad, ja laamanlased, suurem osa neist, olid muutunud õigemeelseks rahvaks, nii et nende usu kindluse ja vankumatuse pärast ületas nende õigemeelsus nefilaste oma.\n\n2 Sest vaata, oli palju nefilasi, kes olid muutunud paadunuks ja patukahetsematuks ja täiesti paheliseks, nii et nad hülgasid Jumala sõna ja kogu jutlustamise ja prohvetliku kuulutamise, mis nende sekka tulid.\n\n3 Ometi oli kiriku rahval suur rõõm laamanlaste usulepöördumise pärast, jah, Jumala kiriku pärast, mis oli rajatud nende keskel. Ja nad olid üksteisega osaduses ja rõõmustasid koos ning nende rõõm oli suur.\n\n4 Ja sündis, et paljud laamanlased tulid Sarahemla maale ja kuulutasid Nefi rahvale, kuidas nad olid usule pöördunud, ja õhutasid neid usule ning meeleparandusele.\n\n5 Jah, ja paljud jutlustasid ülimalt suure väe ja võimuga, tuues paljud neist alla alandlikkuse sügavustesse, nii et nendest said Jumala ja Talle alandlikud järgijad.\n\n6 Ja sündis, et paljud laamanlased läksid põhjapoolsele maale ja ka Nefi ja Lehhi läksid põhjapoolsele maale, et jutlustada rahvale. Ja nõnda lõppes kuuekümne kolmas aasta.\n\n7 Ja vaata, kogu maal oli rahu, nii et nefilased võisid minna ükskõik millisesse maa osasse nad soovisid, kas nefilaste või laamanlaste sekka.\n\n8 Ja sündis, et ka laamanlased võisid minna, kuhu iganes soovisid, kas laamanlaste või nefilaste sekka; ja nõnda nad suhtlesid üksteisega vabalt, et osta ja müüa ning saada kasu vastavalt oma soovile.\n\n9 Ja sündis, et nad said ülimalt rikkaks, nii laamanlased kui ka nefilased; ja neil oli ülimalt rikkalikult kulda ja hõbedat ja kõiksugu hinnalisi metalle nii lõuna- kui ka põhjapoolsel maal.\n\n10 Nüüd, lõunapoolset maad kutsuti Lehhi maaks ja põhjapoolset maad kutsuti Muleki maaks Sidkija poja järgi, sest Issand tõi Muleki põhjapoolsele maale ja Lehhi lõunapoolsele maale.\n\n11 Ja vaata, mõlemal maal oli kõiksugu kulda ja hõbedat ja igasugust hinnalist maaki; ja oli ka oskustöölisi, kes töötlesid kõiksugu hinnalist maaki ja puhastasid seda; ja nõnda said nad rikkaks.\n\n12 Nad kasvatasid rohkesti vilja põhjas ja lõunas, ja nad edenesid üliväga põhjas ja lõunas. Ja nad paljunesid ja kasvasid maal ülimalt tugevaks. Ja nad kasvatasid palju pudulojuste ja veisekarju, jah, palju nuumloomi.\n\n13 Vaata, nende naised töötasid ja ketrasid ning valmistasid kõiksugu peenelt põimitud linast ja igasugust riiet, et katta oma paljast ihu. Ja nõnda möödus kuuekümne neljas aasta rahus.\n\n14 Ja ka kuuekümne viiendal aastal oli neil suur rõõm ja rahu; jah, palju jutlustamist ning prohvetlikku kuulutamist selle kohta, mis oli tulemas. Ja nõnda möödus kuuekümne viies aasta.\n\n15 Ja sündis, et kohtunike valitsemise kuuekümne kuuendal aastal, vaata, mõrvas tundmatu käsi Kesorami, kui ta istus kohtujärjel. Ja sündis, et samal aastal mõrvati ka tema poeg, kelle rahvas oli määranud tema asemele. Ja nõnda lõppes kuuekümne kuues aasta.\n\n16 Ja kuuekümne seitsmenda aasta alguses hakkas rahvas taas muutuma ülimalt paheliseks.\n\n17 Sest vaata, Issand oli õnnistanud neid maailma rikkusega nii kaua, kui nad ei olnud ärgitatud vihale, sõdadele ega verevalamisele; seepärast hakkasid nende südamed kiinduma nende rikkusesse; jah, nad hakkasid taotlema kasu, nii et üks võiks teisest üle olla; seepärast hakkasid nad toime panema salamõrvu ja röövima ja rüüstama, et nad võiksid saada kasu.\n\n18 Ja nüüd, vaata, need mõrvarid ja rüüstajad olid jõugus, mille olid moodustanud Kiskuumen ja Gadianton. Ja nüüd, oli sündinud, et paljud, nimelt nefilaste hulgast, olid Gadiantoni jõugus. Aga vaata, nad olid arvukamad laamanlaste pahelisema osa keskel. Ja neid kutsuti Gadiantoni röövliteks ja mõrvariteks.\n\n19 Ja nemad olid need, kes mõrvasid ülemkohtunik Kesorami ja tema poja sel ajal, kui nad olid kohtujärjel; ja vaata, neid ei leitud.\n\n20 Ja nüüd, sündis, et kui laamanlased märkasid, et nende keskel oli röövleid, muutusid nad ülimalt kurvaks ja kasutasid iga vahendit, mis nende võimuses oli, et nad maa pinnalt hävitada.\n\n21 Aga vaata, Saatan ärgitas üles suurema osa nefilaste südamed, nii et nad ühinesid nende röövlijõukudega ja sõlmisid nende lepinguid ja andsid nende vandeid, et nad kaitsevad ja hoiavad üksteist, ükskõik millistesse rasketesse olukordadesse nad ka ei satuks, et nad ei peaks kannatama oma mõrvade ja oma rüüstamiste ja oma varguste pärast.\n\n22 Ja sündis, et neil olid omad märgid, jah, omad salajased märgid ja omad salajased sõnad, ja seda seepärast, et nad võiksid ära tunda venna, kes oli sõlminud lepingu, et ükskõik mida pahelist tema vend ka ei teeks, ei saaks ta kahju oma vennalt ega ka neilt, kes kuuluvad tema jõuku, kes on sõlminud selle lepingu.\n\n23 Ja nõnda nad võisid mõrvata ja rüüstata ja varastada ja hoorata ning panna toime kõiksugu pahelisust vastupidiselt oma maa seadustele ja ka oma Jumala seadustele.\n\n24 Ja kes iganes nendest, kes kuulus nende röövlijõuku, peaks maailmale teatavaks tegema nende pahed ja nende jäledused, peab kohtu ees vastust andma; mitte nende maa seaduste järgi, vaid vastavalt nende pahelisuse seadustele, mille andsid Gadianton ja Kiskuumen.\n\n25 Nüüd, vaata, need olid need salajased vanded ja lepingud, mille kohta Alma andis oma pojale käsu neid mitte maailmale teatavaks teha, et need ei võiks saada vahendiks rahva hävitusse viimisel.\n\n26 Nüüd, vaata, need salajased vanded ja lepingud ei sattunud Gadiantoni kätte ülestähendustest, mis olid üle antud Heelamanile; vaid vaata, need pani Gadiantoni südamesse seesama olend, kes ahvatles meie esimesi vanemaid sööma keelatud vilja –\n\n27 jah, seesama olend, kes tegi salasepitsusi Kainiga, et kui too mõrvab oma venna Aabeli, siis maailm ei saa sellest teada. Ja sellest ajast peale on ta teinud salasepitsusi Kainiga ja tema järgijatega.\n\n28 Ja see on sama olend, kes pani inimeste südamesse mõtte ehitada piisavalt kõrge torn, et ulatuda taevasse. Ja see oli sama olend, kes ahvatles inimesi, kes tulid torni juurest sellele maale; kes levitas pimedusetöid ning jäledusi üle kogu maa palge, kuni ta vedas rahva alla täielikku hävitusse ja igavikulisse põrgusse.\n\n29 Jah, see on sama olend, kes pani Gadiantoni südamesse mõtte jätkata pimeduse- ja salamõrvatööd; ja seda on ta teinud inimese algusest peale kuni tänase päevani välja.\n\n30 Ja vaata, see on tema, kes on kõige patu algataja. Ja vaata, ta jätkab oma pimeduse- ja salamõrvatöid ja annab nende salasepitsused ja nende vanded ja nende lepingud ning nende hirmsad kurjuseplaanid edasi põlvest põlve vastavalt sellele, kui palju ta saab võimust inimlaste südameis.\n\n31 Ja nüüd, vaata, ta oli saanud nefilaste südamete üle suure võimu; jah, nii et nad olid muutunud ülimalt pahelisteks, jah, suurem osa neist olid pöördunud ära õigemeelsuse teelt ja trampisid Jumala käsud oma jalge alla ja pöördusid omaenda teedele ja püstitasid endile oma kullast ja hõbedast ebajumalaid.\n\n32 Ja sündis, et kõik need süüteod jõudsid nendeni mõne aastaga, nii et suurem osa sellest jõudis nendeni Nefi rahva kohtunike valitsemise kuuekümne seitsmendal aastal.\n\n33 Ja nad kasvasid oma süütegudes ka kuuekümne kaheksandal aastal, õigemeelsetele suureks kurvastuseks ja kurtmise põhjuseks.\n\n34 Ja nõnda me näeme, et nefilased hakkasid kalduma uskmatusse ja kasvama pahelisuses ning jäledustes, samas kui laamanlased hakkasid ülimalt kasvama Jumala tundmises; jah, nad hakkasid kinni pidama tema seadustest ja käskudest ja kõndima tema ees tões ja laitmatuses.\n\n35 Ja nõnda me näeme, et Issanda Vaim hakkas eemalduma nefilastest nende südamete pahelisuse ja kõvaduse pärast.\n\n36 Ja nõnda me näeme, et Issand hakkas valama oma Vaimu laamanlaste peale, kuna nad nii kergesti ja meelsasti uskusid tema sõnu.\n\n37 Ja sündis, et laamanlased jälitasid Gadiantoni röövlijõuku ja nad jutlustasid Jumala sõna nende pahelisema osa keskel, nii et see röövlijõuk hävitati laamanlaste seast sootuks.\n\n38 Ja teisest küljest sündis, et nefilased tugevdasid ja toetasid neid, alustades nende pahelisemast osast, kuni nad olid levinud üle kogu nefilaste maa ja olid ära meelitanud suurema osa õigemeelsetest; kuni nad hakkasid uskuma nende tegudesse ja osa võtma nende röövsaagist ning ühinema nendega nende salamõrvades ja -liitudes.\n\n39 Ja nõnda said röövlid täielikult võimust valitsemisvõimu üle, nii et nad trampisid oma jalge alla ja lõid ja muserdasid vaeseid ja tasaseid ja alandlikke Jumala järgijaid ning pöörasid neile selja.\n\n40 Ja nõnda me näeme, et nad olid hirmsas olukorras ja nad olid küpsemas igavikuliseks hävituseks.\n\n41 Ja sündis, et nõnda lõppes Nefi rahva kohtunike valitsemise kuuekümne kaheksas aasta.\n\n", "hel 7": "Nefi, Heelamani poja prohvetlik kuulutus – Jumal ähvardab Nefi rahvast, et ta nuhtleb neid oma vihas täieliku hävitusega, kui nad ei paranda meelt oma pahedest. Jumal lööb Nefi rahvast katkuga; nad parandavad meelt ja pöörduvad tema poole. Laamanlane Saamuel kuulutab prohvetlikult nefilastele.\n\nHõlmab peatükid 7–16 (kaasa arvatud).\n\n[center][font_size=26]7. peatükk[/font_size][/center]\n\n[i]Nefi hüljatakse põhjas ja ta pöördub tagasi Sarahemlasse – Ta palvetab oma aiatornis ja kutsub seejärel rahvast üles meelt parandama – või neil tuleb hukkuda. Ligikaudu 23–21 eKr.[/i]\n\n1 Vaata, nüüd, sündis, et nefilaste rahva kohtunike valitsemise kuuekümne üheksandal aastal Nefi, Heelamani poeg, pöördus põhjapoolselt maalt tagasi Sarahemla maale.\n\n2 Sest ta oli olnud inimeste seas, kes olid põhjapoolsel maal, ja oli neile jutlustanud Jumala sõna ning kuulutanud neile prohvetlikult palju asju.\n\n3 Ja nad hülgasid kõik tema sõnad, nii et ta ei saanud enam nende seas viibida, vaid pöördus tagasi oma sünnimaale.\n\n4 Ja nähes rahvast sellises hirmsas pahelisuse olukorras ja neid Gadiantoni röövleid valitsemas kohtujärjel – olles anastanud maal väe ja võimu; lükates kõrvale Jumala käsud ning olemata vähimaski tema ees õiged; tegemata mingit õiglust inimlastele;\n\n5 mõistes õigemeelsed süüdi nende õigemeelsuse pärast; lastes süüdlastel ja pahelistel karistamatult minna nende raha pärast; ja pealegi lastes neil olla valitsemisvõimu eesotsas, et valitseda ja teha oma tahtmist mööda, et nad võiksid saada kasu ja maailma hiilgust, ja pealegi, et nad võiksid kergemini rikkuda abielu ja varastada ja tappa ja teha omaenda tahtmist mööda –\n\n6 nüüd, see suur süü oli tulnud nefilaste peale paari aasta jooksul; ja kui Nefi nägi seda, paisus ta süda rinnas kurvastusest ja ta hüüdis oma hinge valus:\n\n7 Oo, et mu päevad oleksid olnud minu isa Nefi päevil, mil ta alles lahkus Jeruusalemma maalt, et ma oleksin saanud rõõmustada koos temaga tõotatud maal; toona oli tema rahvas kergesti õpetatav, kindel pidama kinni Jumala käskudest ja aeglane laskma end juhtida süütegudesse; ja nad olid kiired kuulda võtma Issanda sõna –\n\n8 jah, kui minu päevad oleksid olnud neil päevil, siis oleks mu hing rõõmustanud minu vendade õigemeelsuse üle.\n\n9 Aga vaata, minu osaks on elada praegusel ajal ja mu hing täitub kurbusega minu vendade pahelisuse pärast.\n\n10 Ja vaata, nüüd, see sündis tornis, mis oli Nefi aias, mis oli Sarahemla linna peaturule viiva maantee ääres; seepärast, Nefi oli kummardunud tornis, mis oli aias, mis oli samuti aiavärava ligidal, millest tee mööda viis.\n\n11 Ja sündis, et sealt möödusid mõned inimesed ja nad nägid Nefit, kui ta oli tornis oma hinge Jumalale välja valamas, ja nad jooksid ja jutustasid rahvale, mida nad olid näinud, ning rahvast kogunes suurel hulgal, et saada teada nii suure inimeste pahelisuse pärast leinamise põhjust.\n\n12 Ja nüüd, kui Nefi tõusis, nägi ta rahvahulka, kes oli kokku kogunenud.\n\n13 Ja sündis, et ta avas oma suu ja ütles neile: Vaata, miks te olete kokku kogunenud? Kas seepärast, et ma võiksin teile jutustada teie süütegudest?\n\n14 Jah, sest et ma olen tulnud oma torni, et ma võiksin Jumalale hinge välja valada ülisuure kurbuse pärast oma südames, mille põhjuseks on teie süüteod!\n\n15 Ja minu leinamise ning kurtmise pärast te olete kogunenud ja imestate; jah, ja teil on suur vajadus imestada; jah, te peaksite imestama, kuna te olete andnud end ära, nii et kurat on saanud haarde teie südametes.\n\n16 Jah, kuidas te võisite järele anda selle ahvatlemisele, kes üritab paisata teie hinged alla igavikulisse viletsusse ning lõputusse õnnetusse?\n\n17 Oo, parandage meelt, parandage meelt! Miks te tahate surra? Pöörduge, pöörduge Issanda oma Jumala poole! Miks ta on teid hüljanud?\n\n18 Seepärast, et te olete oma südame kõvaks teinud; jah, te ei taha kuulda võtta hea karjase häält; jah, te olete ta endi vastu vihale ärritanud.\n\n19 Ja vaata, kui te ei paranda meelt, siis selle asemel, et teid kokku koguda, vaata, ta hajutab teid, nii et te jääte koerte ja metsloomade saagiks.\n\n20 Oo, kuidas te võisite unustada oma Jumala selsamal päeval, mil ta teid vabastas?\n\n21 Aga vaata, see on selleks, et saada kasu, et saada inimestelt kiitust; jah, ja et te võiksite saada kulda ja hõbedat. Ja te olete kinnitanud oma südame rikkuse ja selle maailma tühiste asjade külge, mille pärast te mõrvate ja rüüstate ja varastate ja annate valetunnistust oma ligimese vastu ning panete toime kõiksugu süütegusid.\n\n22 Ja sel põhjusel tabab teid õnnetus, kui te oma meelt ei paranda. Sest kui te ei paranda meelt, siis vaata, see suur linn ja ka kõik need suured linnad ümberringi, mis asuvad meie maavaldusel, võetakse ära, nii et teil ei ole neis enam kohta; sest vaata, Issand ei anna teile enam jõudu vaenlastele vastu seista, nagu ta on teinud senini.\n\n23 Sest vaata, nõnda ütleb Issand: Mina ei näita oma jõudu pahelistele, ei ühele rohkem kui teisele, peale nende, kes parandavad meelt oma pattudest ja võtavad kuulda minu sõnu. Nüüd seepärast, ma tahan, et te mõistaksite, mu vennad, et laamanlastel hakkab minema paremini kui teil, kui te meelt ei paranda.\n\n24 Sest vaata, nad on õigemeelsemad kui teie, sest nad ei ole patustanud selle suure teadmise vastu, mille teie olete saanud; seepärast on Issand nende vastu halastav; jah, ta pikendab nende elupäevi ja paljundab nende seemet nimelt siis, kui teie olete täielikult hävitatud, kui te oma meelt ei paranda.\n\n25 Jah, häda teile selle suure jäleduse pärast, mis on tulnud teie hulka ja te olete ühinenud sellega, jah, selle salajase röövlijõuguga, mille Gadianton rajas!\n\n26 Jah, õnnetus saab teile osaks selle uhkuse pärast, millel te olete lasknud tulla oma südamesse, mis on teinud teid kõrgimaks, kui on hea, teie ülimalt suure rikkuse pärast!\n\n27 Jah, häda teile teie pahelisuse ja jäleduste pärast!\n\n28 Ja kui te ei paranda meelt, te hukkute; jah, nimelt teie maad võetakse teilt ära ja teid hävitatakse maa pinnalt.\n\n29 Vaata, nüüd, ma ei ütle seda omast peast, et need asjad sünnivad, sest ma ei tea neid asju omast peast; aga vaata, ma tean, et need asjad on õiged, sest Issand Jumal on teinud need mulle teatavaks, seepärast ma tunnistan, et nõnda sünnib.\n\n", "hel 8": "[center][font_size=26]8. peatükk[/font_size][/center]\n\n[i]Rikutud kohtunikud püüavad ässitada rahvast Nefi vastu – Aabraham, Mooses, Seenos, Seenok, Esias, Jesaja, Jeremija, Lehhi ja Nefi – kõik tunnistasid Kristusest – Ilmutuse kaudu teatab Nefi ülemkohtuniku mõrvast. Ligikaudu 23–21 eKr.[/i]\n\n1 Ja nüüd, sündis, et kui Nefi oli öelnud need sõnad, vaata, olid seal mehed, kes olid kohtunikud, kes ka kuulusid salajasse Gadiantoni jõuku, ja nad olid vihased ning nad hüüdsid tema vastu, öeldes rahvale: Miks te ei võta seda meest kinni ega vii kohtu ette, et teda võidaks süüdi mõista vastavalt kuriteole, mida ta on teinud?\n\n2 Miks te vaatate seda meest ja kuulate, kuidas ta laimab seda rahvast ja meie seadust?\n\n3 Sest vaata, Nefi oli rääkinud neile nende seaduse rikutusest; jah, Nefi oli rääkinud palju sellist, mida ei saa kirjutada; ja ta ei rääkinud midagi, mis oli vastu Jumala käskudele.\n\n4 Ja need kohtunikud olid tema peale vihased seepärast, et ta rääkis neile selgelt nende salajastest pimedusetöödest; ometi nad ei julgenud panna oma kätt tema külge, sest nad kartsid, et rahvas võib rääkida nende vastu.\n\n5 Seepärast hüüdsid nad rahvale, öeldes: Miks te lasete sellel mehel meid laimata? Sest vaadake, ta mõistab süüdi terve selle rahva, koguni hävitamisele; jah, ja samuti, et need meie suured linnad võetakse meilt ära, nii et meil ei olegi neis kohta.\n\n6 Ja nüüd, me teame, et see on võimatu, sest vaata, me oleme võimsad ja meie linnad on suured, seepärast ei või meie vaenlased meie üle mingit võimu saada.\n\n7 Ja sündis, et nõnda nad ärgitasid rahvast vihale Nefi vastu ja põhjustasid tülisid nende keskel; sest seal olid mõned, kes hüüdsid: Jätke see mees rahule, sest ta on hea mees ja see, mida ta ütleb, sünnib kindlasti, kui me meelt ei paranda;\n\n8 jah, vaadake, kõik kohtuotsused, millest ta on meile tunnistanud, tulevad meie peale; sest me teame, et ta on tunnistanud õigesti meile meie süütegudest. Ja vaadake, neid on palju ja samahästi, kui ta teab meie süütegudest, teab ta ka seda, mis meile osaks saab;\n\n9 jah, ja vaata, kui ta ei oleks prohvet, ei saaks ta neist asjust tunnistada.\n\n10 Ja sündis, et need inimesed, kes püüdsid Nefit hävitada, olid sunnitud hirmu pärast oma käsi tema külge mitte panema; seepärast hakkas ta neile taas rääkima, nähes, et ta oli võitnud mõnede silmis poolehoiu, nii et ülejäänud neist lõid kartma.\n\n11 Seepärast oli ta sunnitud rääkima neile rohkem, öeldes: Vaadake, mu vennad, kas te ei ole mitte lugenud, et Jumal andis ühele mehele, nimelt Moosesele väe, et lüüa Punase mere vett, ja see taandus kõrvale, nii et iisraellased, kes olid meie isad, tulid läbi mere mööda kuiva maad ja vesi sulgus üle egiptlaste sõjavägede ning neelas nad?\n\n12 Ja nüüd, vaata, kui Jumal andis sellele mehele niisuguse väe, siis mispärast te peaksite vaidlema omavahel ja ütlema, et ta ei ole andnud minule mingit väge, mille läbi ma võin teada kohtuotsustest, mis tulevad teie peale, kui te meelt ei paranda?\n\n13 Aga vaata, te ei eita mitte ainult minu sõnu, vaid te eitate ka kõiki neid sõnu, mida on rääkinud meie isad, ning samuti sõnu, mida on rääkinud see mees, Mooses, kellele oli nii suur vägi antud, jah, neid sõnu, mida ta on rääkinud Messia tulemisest.\n\n14 Jah, kas ta mitte ei andnud tunnistust, et Jumala Poeg tuleb? Ja nii nagu ta tõstis kõnnumaal üles vaskse mao, just samuti tõstetakse üles ka see, kes tuleb.\n\n15 Ja kõik, kes vaatasid selle mao poole, elasid; just samuti võivad kõik need, kes vaatavad usus Jumala Poja poole kahetseva vaimuga, jõuda koguni selle eluni välja, mis on igavene.\n\n16 Ja nüüd, vaata, mitte ainult Mooses ei tunnistanud neist asjust, vaid ka kõik pühad prohvetid tema päevadest kuni Aabrahami päevadeni välja.\n\n17 Jah, ja vaata, Aabraham nägi tema tulemist ja täitus rõõmuga ja rõõmustas.\n\n18 Jah, ja vaadake, ma ütlen teile, et neist asjust teadis mitte ainult Aabraham, vaid juba enne Aabrahami päevi olid paljud, kes oli kutsutud Jumala korra järgi; jah, nimelt tema Poja korra järgi; ja seda seepärast, et näidata inimestele juba tuhandeid aastaid enne tema tulemist, et neile tõepoolest tuleb lunastus.\n\n19 Ja nüüd, ma tahan, et te teaksite, et Aabrahami päevist saadik on nendest asjadest tunnistanud paljud prohvetid; jah, vaata, prohvet Seenos tunnistas sellest julgelt, mille pärast ta tapeti.\n\n20 Ja vaata, ka Seenok ja ka Esias ja ka Jesaja ning Jeremija (Jeremija, kes oli seesama prohvet, kes tunnistas Jeruusalemma hävitamisest), ja nüüd me teame, et Jeruusalemm hävitati vastavalt Jeremija sõnadele. Miks siis mitte ei tule Jumala Poeg vastavalt tema prohvetlikule kuulutusele?\n\n21 Ja nüüd, kas te tahate vaielda selle üle, et Jeruusalemm hävitati? Kas te tahate öelda, et Sidkija poegi ei tapetud, neid kõiki peale Muleki? Jah, ja kas te ei näe, et Sidkija seeme on meiega ja nad aeti välja Jeruusalemma maalt? Aga vaadake, see ei ole veel kõik –\n\n22 meie isa Lehhi aeti Jeruusalemmast välja, sest ta tunnistas nendest asjadest. Ka Nefi tunnistas nendest asjadest, ja samuti tegid peaaegu kõik meie isad kuni tänase päevani välja; jah, nad on tunnistanud Kristuse tulemisest ja on oodanud ja on rõõmustanud tema aja üle, mis on tulemas.\n\n23 Ja vaata, ta on Jumal ja ta on nendega ja ta tegi neile ilmsiks iseenda, et nad lunastati tema kaudu; ja nad andsid talle au selle pärast, mis on tulemas.\n\n24 Ja nüüd, nähes, et te neid asju teate ja ei saa neid eitada, ilma et te valetaksite, seepärast selles te olete patustanud, sest te olete hüljanud kõik need asjad hoolimata nii paljudest tõendustest, mis te olete saanud; jah, te olete nimelt saanud kõik asjad nii taevas kui ka maa peal tunnistuseks, et need asjad on õiged.\n\n25 Aga vaata, te olete hüljanud tõe ja hakanud vastu oma pühale Jumalale; ja nüüd, praegusel ajal selle asemel, et talletada endi jaoks aardeid taevas, kus midagi ei rikne ja kuhu miski, mis pole puhas, sisse ei pääse, kuhjate te endile viha kohtupäeva jaoks.\n\n26 Jah, nüüd, praegusel ajal olete te oma mõrvade ja oma hooruse ja pahelisuse pärast küpsemas igavikuliseks hävituseks; jah, ja kui te ei paranda meelt, tuleb see teile varsti.\n\n27 Jah, vaata, see on tõepoolest praegu teie ukse ees; jah, minge kohtujärje juurde ja uurige järele; ning vaadake, teie kohtunik on mõrvatud ja ta lamab oma veres ja tema mõrvas ta vend, kes ihaldab kohtujärjel istuda.\n\n28 Ja vaata, nad mõlemad kuuluvad teie salajasse jõuku, mille asutajaks on Gadianton ja see kuri, kes püüab hävitada inimeste hingi.\n\n", "hel 9": "[center][font_size=26]9. peatükk[/font_size][/center]\n\n[i]Sõnumitoojad leiavad ülemkohtuniku kohtujärjel surnult – Nad pannakse vangi ja hiljem vabastatakse – Inspiratsiooni kaudu tunneb Nefi ära Seantumi kui mõrvari – Mõned võtavad Nefi vastu kui prohveti. Ligikaudu 23–21 eKr.[/i]\n\n1 Vaata, nüüd, sündis, et kui Nefi oli rääkinud need sõnad, jooksid mõned mehed, kes olid nende seas, kohtujärje juurde; jah, tõepoolest, neid oli viis, kes läksid, ja nad ütlesid minnes isekeskis:\n\n2 Vaata, nüüd, me saame kindlalt teada, kas see mees on prohvet ja kas Jumal on käskinud tal meile prohvetlikult kuulutada selliseid imepäraseid asju. Vaata, me ei usu, et ta on; jah, me ei usu, et ta on prohvet; ometi, kui see asi, mida ta on öelnud ülemkohtuniku kohta, on tõsi, et ta on surnud, siis me usume, et ka teised sõnad, mis ta on rääkinud, on õiged.\n\n3 Ja sündis, et nad jooksid kõigest väest ja jõudsid kohtujärje juurde ja vaata, ülemkohtunik oli maha langenud ja lamas oma veres.\n\n4 Ja nüüd, vaata, kui nad seda nägid, olid nad ülimalt hämmastunud, nii et nad langesid maha; sest nad ei olnud uskunud neid sõnu, mida Nefi oli ülemkohtunikust rääkinud.\n\n5 Aga nüüd, kui nad nägid, nad uskusid ja neid haaras hirm, et kõik need kohtuotsused, millest Nefi oli rääkinud, tulevad rahva peale; seepärast nad värisesid ja langesid maha.\n\n6 Nüüd, otsekohe, kui kohtunik oli mõrvatud – kui tema torkas surnuks ta valerõivais vend, kes põgenes, ja teenijad jooksid ning jutustasid rahvale, tõstes kisa mõrvast nende seas;\n\n7 ja vaata, rahvas kogunes kohtujärje juurde – ja vaata, nende hämmastuseks nad nägid neid viit meest, kes olid maha langenud.\n\n8 Ja nüüd, vaata, rahvas ei teadnud midagi sellest rahvahulgast, kes oli kogunenud Nefi aia juurde; seepärast ütlesid nad üksteisele: Need mehed on need, kes mõrvasid kohtuniku, ja Jumal on löönud neid, et nad ei saaks meie eest põgeneda.\n\n9 Ja sündis, et nad võtsid ja sidusid nad kinni ning heitsid nad vanglasse. Ja teade saadeti laiali, et kohtunik on tapetud ja et mõrvarid on kinni võetud ja vanglasse heidetud.\n\n10 Ja sündis, et järgmisel päeval kogunes rahvas, et leinata ja paastuda suure ülemkohtuniku matusel, kes oli mõrvatud.\n\n11 Ja nõnda olid tulnud matusele ka need kohtunikud, kes olid olnud Nefi aia juures ja kuulnud tema sõnu.\n\n12 Ja sündis, et nad küsisid rahvalt, öeldes: Kus on need viis, keda saadeti küsima, kas ülemkohtunik on surnud? Ja nad vastasid ja ütlesid: Nendest viiest, keda te oma ütluse järgi saatsite, ei tea me midagi; seal aga on viis, kes on mõrvarid, kelle me heitsime vanglasse.\n\n13 Ja sündis, et kohtunikud soovisid, et nad toodaks, ja nad toodi ning vaata, need olid need viis, kes olid saadetud; ja vaata, kohtunikud küsitlesid neid selle asja kohta ja nad jutustasid neile kõik, mis nad olid teinud, öeldes:\n\n14 Me jooksime ja jõudsime kohtujärje juurde ja kui me nägime, et kõik on just nii, nagu Nefi oli tunnistanud, olime me hämmastunud, nii et me langesime maha; ja kui me olime oma hämmastusest toibunud, vaata, heitsid nad meid vanglasse.\n\n15 Nüüd, mis puutub selle mehe mõrvamisse, siis meie ei tea, kes seda tegi, ja me teame ainult niipalju, et me jooksime ja tulime siia, nagu te soovisite, ja vaata, ta oli surnud vastavalt Nefi sõnadele.\n\n16 Ja nüüd, sündis, et kohtunikud seletasid asja rahvale ja nad hüüdsid Nefi vastu, öeldes: Vaadake, me teame, et see Nefi pidi olema kellegagi kokku leppinud, et kohtunik tappa ja et ta võiks siis kuulutada seda meile, et ta võiks meid pöörata oma usku, et ta võiks teha end suureks meheks, Jumalast valituks ja prohvetiks.\n\n17 Ja nüüd, vaadake, me tabame selle mehe ja ta tunnistab üles oma süü ja teeb meile teatavaks kohtuniku õige mõrvari.\n\n18 Ja sündis, et need viis said matusepäeval vabaks. Ometi noomisid nad kohtunikke nende sõnade pärast, mis need olid rääkinud Nefi vastu, ja vaidlesid nendega ükshaaval, nii et nad ajasid nad segadusse.\n\n19 Ometi käskisid need Nefi kinni võtta ja siduda ja tuua rahvahulga ette, ja nad hakkasid teda kõiksugu viisil küsitlema, et panna teda enesele vastu rääkima, nii et nad võiksid ta surma mõista –\n\n20 öeldes temale: Sa oled kaassüüdlane; kes on see mees, kes on sooritanud selle mõrva? Räägi nüüd meile ja tunnista üles oma süü; öeldes: Vaata, siin on raha ja me kingime sulle ka elu, kui sa räägid meile ja tunnistad üles selle kokkuleppe, mille sa temaga tegid.\n\n21 Aga Nefi ütles neile: Oo teie rumalad, teie südames ümberlõikamatud, teie pimedad ja kangekaelsed inimesed, kas te teate, kui kaua Issand, teie Jumal, laseb teil käia sellel teie patusel teel?\n\n22 Oo, te peaksite hakkama uluma ja leinama suure hävituse pärast, mis teid juba nüüd ees ootab, kui te meelt ei paranda.\n\n23 Vaata, te ütlete, et ma olen kokku leppinud ühe mehega, et ta mõrvaks Seesorami, meie ülemkohtuniku. Aga vaadake, ma ütlen teile, et see tuleb sellest, et ma olen tunnistanud teile, et te saaksite sellest teada; jah, nimelt tunnistuseks teile, et ma teadsin pahelisusest ja jäledustest, mis teie seas on.\n\n24 Ja kuna ma olen seda teinud, siis te ütlete, et ma olen kokku leppinud ühe mehega, et ta teeks seda; jah, kuna ma näitasin teile seda märki, te olete minu peale vihased ja püüate minult elu võtta.\n\n25 Ja nüüd, vaata, ma näitan teile veel ühe tunnustähe ja vaatan, kas te püüate ka selles mind hävitada.\n\n26 Vaata, ma ütlen teile: Minge Seantumi majja, kes on Seesorami vend, ja öelge temale:\n\n27 Kas Nefi, teesklev prohvet, kes kuulutab prohvetlikult selle rahva kohta nii palju halba, on sinuga kokku leppinud, nii et sa oled mõrvanud Seesorami, kes on sinu vend?\n\n28 Ja vaata, ta ütleb teile: Ei!\n\n29 Ja te öelge temale: Kas sina tapsid oma venna?\n\n30 Ja ta seisab hirmunult ja ei tea, mida öelda. Ja vaata, ta salgab teile; ja ta teeb, nagu ta oleks hämmastunud; ometi ta kinnitab teile, et ta on süütu.\n\n31 Aga vaata, te peate teda uurima ja te leiate tema mantli hõlmadelt verd.\n\n32 Ja kui te seda näete, öelge: Kust see veri tuleb? Kas me mitte ei tea, et see on sinu venna veri?\n\n33 Ja siis ta väriseb ja kahvatub, just nagu tabaks teda surm.\n\n34 Ja siis te öelge: Selle hirmu ja selle kahvatuse pärast, mis on tulnud su näole, vaata, me teame, et sa oled süüdi.\n\n35 Ja siis haarab teda veel suurem hirm ja siis ta tunnistab teile üles ega eita enam, et ta on sooritanud selle mõrva.\n\n36 Siis ta ütleb teile, et mina, Nefi, ei tea sellest midagi muidu, kui see on antud mulle Jumala väe kaudu. Ja siis te teate, et ma olen aus mees ja et Jumal on mind teie juurde saatnud.\n\n37 Ja sündis, et nad läksid ja tegid just nii, nagu Nefi oli neile öelnud. Ja vaata, sõnad, mis ta oli öelnud, olid õiged; sest vastavalt neile ta salgas ja vastavalt tema sõnadele tunnistas ta end ka süüdi.\n\n38 Ja ta pandi tunnistama, et tema ise oli tõeline mõrvar, nii et viis meest lasti vabaks ja samuti ka Nefi.\n\n39 Ja olid mõned nefilased, kes uskusid Nefi sõnu; ja olid ka mõned, kes uskusid nende viie tunnistuse tõttu, sest nemad olid vanglas olles usule pöördunud.\n\n40 Ja nüüd, rahva seas olid mõned, kes ütlesid, et Nefi on prohvet.\n\n41 Ja oli teisi, kes ütlesid: Vaata, ta on jumal, sest kui ta ei oleks jumal, ei oleks ta võinud kõiki neid asju teada. Sest vaata, ta on jutustanud meile meie südame mõtteid ja on jutustanud meile muudki; ja ta on koguni teinud meile teatavaks meie ülemkohtuniku õige mõrvari.\n\n", "hel 10": "[center][font_size=26]10. peatükk[/font_size][/center]\n\n[i]Issand annab Nefile pitseerimisväe – Ta on volitatud siduma ja lahti päästma maa peal ja taevas – Ta käsib rahval meelt parandada või nad hukkuvad – Vaim viib teda ühe rahvahulga juurest teise juurde. Ligikaudu 21–20 eKr.[/i]\n\n1 Ja sündis, et rahva hulgas tekkis lahknemine, nii et nad jagunesid sinna-tänna ja läksid oma teed, jättes Nefi üksi, nagu ta seal nende keskel seisnud oli.\n\n2 Ja sündis, et Nefi läks oma teed oma maja poole, mõtiskledes asjade üle, mida Issand oli temale näidanud.\n\n3 Ja sündis, et samal ajal, kui ta nõnda oma mõtetes oli – olles väga masendunud nefilaste rahva pahelisusest, nende salajastest pimedusetöödest ja nende mõrvamistest ja nende rüüstamistest ja kõiksugu süütegudest – ja sündis, et kui ta nõnda mõtisklemas oli, vaata, tuli temale hääl, öeldes:\n\n4 Õnnistatud oled sina, Nefi, selle eest, mis sa oled teinud, sest ma olen näinud, kuidas sa oled väsimatult kuulutanud sellele rahvale sõna, mida ma olen sulle andnud. Ja sa ei ole kartnud neid ega ole püüdnud päästa iseenda elu, vaid sa oled otsinud minu tahet ja püüdnud kinni pidada minu käskudest.\n\n5 Ja nüüd, kuna sa oled teinud seda sellise väsimatusega, vaata, ma õnnistan sind alatiseks ja ma teen sind vägevaks sõnas ja teos, usus ja töös; jah, kuni selleni välja, et kõik sündigu sulle vastavalt sinu sõnale, sest sina ei palu seda, mis on minu tahtmise vastu.\n\n6 Vaata, sina oled Nefi ja mina olen Jumal. Vaata, ma kuulutan sulle oma inglite juuresolekul, et sina saad väe selle rahva üle ja lööd maad näljaga ja katkuga ja hävitusega vastavalt selle rahva pahelisusele.\n\n7 Vaata, ma annan sulle väe, et mille iganes sa pitseerid maa peal, saab pitseeritud taevas, ja mille iganes sa lahti päästad maa peal, saab lahti päästetud taevas, ja nõnda on sul vägi selle rahva seas.\n\n8 Ja nõnda, kui sa ütled sellele templile, et see lõhenegu kaheks, siis nii sünnib.\n\n9 Ja kui sa ütled sellele mäele: Muutu madalaks ja tasaseks, siis nii sünnib.\n\n10 Ja vaata, kui sa ütled, et Jumal nuhtleb seda rahvast, siis nii sünnib.\n\n11 Ja nüüd, vaata, ma käsin sind, et sa läheksid ja kuulutaksid sellele rahvale, et nõnda ütleb Issand Jumal, kes on Kõikvõimas: Kui te meelt ei paranda, nuheldakse teid koguni hävituseni välja.\n\n12 Ja vaata, nüüd, sündis, et kui Issand oli rääkinud neid sõnu Nefile, ta peatus ega läinud omaenda majja, vaid pöördus tagasi rahvahulga juurde, kes oli hajutatud maa palgel, ja hakkas kuulutama neile Issanda sõna, mida oli talle räägitud nende hävitamisest, kui nad meelt ei paranda.\n\n13 Nüüd, vaata, hoolimata sellest suurest imest, mis Nefi oli teinud, rääkides neile ülemkohtuniku surmast, tegid nad oma südame kõvaks ega võtnud Issanda sõnu kuulda.\n\n14 Seepärast kuulutas Nefi neile Issanda sõna, öeldes: Kui te ei paranda meelt, siis nõnda ütleb Issand: teid nuheldakse koguni hävituseni välja.\n\n15 Ja sündis, et kui Nefi oli kuulutanud neile neid sõnu, vaata, tegid nad ikka veel oma südame kõvaks ega tahtnud tema sõnu kuulda võtta; seepärast laimasid nad teda ja püüdsid oma kätt talle külge panna, et nad võiksid ta vanglasse heita.\n\n16 Ent vaata, Jumala vägi oli temaga ja nad ei saanud teda kinni võtta, et teda vanglasse heita, sest Vaim võttis ja viis ta nende juurest ära.\n\n17 Ja sündis, et nõnda ta läks Vaimus edasi ühe rahvahulga juurest teise juurde, kuulutades Jumala sõna kuni selleni välja, et ta oli kuulutanud seda neile kõikidele ehk saatnud selle edasi kogu rahvale.\n\n18 Ja sündis, et nad ei tahtnud tema sõnu kuulda võtta; ja tekkisid tülid, nii et nad jagunesid üksteise vastu ning hakkasid üksteist mõõgaga tapma.\n\n19 Ja nõnda lõppes Nefi rahva kohtunike valitsemise seitsmekümne esimene aasta.\n\n", "hel 11": "[center][font_size=26]11. peatükk[/font_size][/center]\n\n[i]Nefi veenab Issandat asendama nende sõda näljaga – Palju inimesi hukkub – Nad parandavad meelt ja Nefi palub tungivalt Issandalt vihma – Nefi ja Lehhi saavad palju ilmutusi – Gadiantoni röövlid seavad ennast maal kindlalt sisse. Ligikaudu 20–6 eKr.[/i]\n\n1 Ja nüüd, kohtunike valitsemise seitsmekümne teisel aastal sündis, et tülid suurenesid, nii et sõjad olid üle kogu maa, kogu Nefi rahva keskel.\n\n2 Ja see oli see salajane röövlijõuk, kes jätkas seda hävituse ja kurjuse tööd. Ja see sõda kestis kogu selle aasta ja see jätkus ka seitsmekümne kolmandal aastal.\n\n3 Ja sündis, et sel aastal hüüdis Nefi Issanda poole, öeldes:\n\n4 Oo Issand, ära lase sel rahval hävida mõõga läbi, vaid pigem, oo Issand, lase maale tulla näljahädal, et ärgitada neid meeles pidama Issandat, oma Jumalat, ja ehk nad parandavad meelt ja pöörduvad sinu poole.\n\n5 Ja nõnda sündis vastavalt Nefi sõnadele. Ja suur näljahäda tabas maad kogu Nefi rahva seas. Ja nõnda jätkus näljahäda seitsmekümne ja neljandal aastal ja hävitustöö mõõga läbi lõppes, aga muutus väga rängaks näljahäda läbi.\n\n6 Ja see hävitustöö jätkus ka seitsmekümne viiendal aastal. Sest maad nuheldi nõnda, et see oli kuiv ega kandnud teravilja ajal teravilja; ja tervet maad nuheldi nimelt nii laamanlaste kui ka nefilaste poolel, nii et neid nuheldi nõnda, et maa pahelisemates osades hukkus neid tuhandete kaupa.\n\n7 Ja sündis, et inimesed nägid, et nad olid nälga suremas, ja neile hakkas meelde tulema Issand, nende Jumal, ja neile meenusid Nefi sõnad.\n\n8 Ja rahvas hakkas paluma oma ülemkohtunikke ja oma juhte, et nad ütleksid Nefile: Vaata, me teame, et sa oled Jumala mees, ja seepärast hüüa Issanda, meie Jumala poole, et ta pööraks meilt selle näljahäda, et kõik sõnad, mis sa oled rääkinud meie hävitamisest, ei läheks täide.\n\n9 Ja sündis, et kohtunikud ütlesid neid sõnu Nefile, nagu soovitud. Ja sündis, et kui Nefi nägi, et rahvas on meelt parandanud ja end kotiriides alandanud, hüüdis ta taas Issandale, öeldes:\n\n10 Oo Issand, vaata, see rahvas parandab meelt ja nad on endi seast minema ajanud Gadiantoni röövlijõugu, nii et need on välja surnud ja on peitnud oma salajased plaanid maa sisse.\n\n11 Nüüd, oo Issand, nende alandlikkuse pärast, kas sa pööraksid nende pealt ära oma viha ja laseksid vaigistada oma viha nende paheliste inimeste hävitamise läbi, keda sa oled juba hävitanud?\n\n12 Oo Issand, kas sa pööraksid ära oma viha; jah, oma tulise viha ja laseksid sel näljahädal lõppeda sellel maal?\n\n13 Oo Issand, kas sa võtaksid mind kuulda ja laseksid sündida minu sõnade järgi ja saadaksid vihma maa pinnale, et see annaks vilja, ja teravilja ajal teravilja?\n\n14 Oo Issand, sa võtsid kuulda minu sõnu, kui ma ütlesin: Lase tulla näljahädal, et võiks lõppeda mõõga katk; ja ma tean, et sa tahad nüüd praegusel ajal minu sõnu kuulda võtta, sest sa ütlesid: Kui see rahvas meelt parandab, siis ma heidan neile armu.\n\n15 Jah, oo Issand, ja sa näed, et nad on parandanud meelt selle näljahäda ja katku ja hävituse pärast, mis on tulnud nende peale.\n\n16 Ja nüüd, oo Issand, kas sa pööraksid ära oma viha ja prooviksid taas, kas nad teenivad sind? Ja kui nõnda, oo Issand, saad sa neid õnnistada vastavalt oma sõnadele, mis sa oled öelnud.\n\n17 Ja sündis, et seitsmekümne kuuendal aastal pööras Issand rahva pealt ära oma viha ja lasi maa peale sadada vihma, nii et see andis viljakandmise ajal vilja. Ja sündis, et teravilja ajal andis see teravilja.\n\n18 Ja vaata, rahvas rõõmustas ja ülistas Jumalat ja terve maa pale oli täis rõõmustamist; ja nad ei püüdnud enam hävitada Nefit, vaid austasid teda kui suurt prohvetit ja Jumala meest, kellele oli antud suur Jumala vägi ja volitus.\n\n19 Ja vaata, Lehhi, tema vend, ei jäänud mitte põrmugi temast maha, mis puutub õigemeelsusesse.\n\n20 Ja nõnda sündis, et Nefi rahvast hakkas maal taas saatma edu ja nad hakkasid üles ehitama oma laastatud paiku ja hakkasid paljunema ja levima kuni selleni välja, et nad katsid terve maa palge niihästi põhja pool kui ka lõuna pool, läänemerest kuni idamereni.\n\n21 Ja sündis, et seitsmekümne kuues aasta lõppes rahus. Ja seitsmekümne seitsmes aasta algas rahus ja kirik levis üle terve maa palge ja suurem osa rahvast, nii nefilased kui ka laamanlased, kuulusid kirikusse; ja neil oli ülimalt suur rahu maal; ja nõnda lõppes seitsmekümne seitsmes aasta.\n\n22 Ja neil oli rahu ka seitsmekümne kaheksandal aastal peale mõne tüli õpetuse üksikasjade osas, mis prohvetid olid paika pannud.\n\n23 Ja seitsmekümne üheksandal aastal tekkis suur tüli. Ent sündis, et Nefi ja Lehhi ja paljud nende vennad, kes teadsid õigeid õpetuse üksikasju, kuna nad said iga päev palju ilmutusi, seepärast jutlustasid nad rahvale, nii et nad tegid nende tülile lõpu selsamal aastal.\n\n24 Ja sündis, et Nefi rahva kohtunike valitsemise kaheksakümnendal aastal oli teatud arv Nefi rahva seast pärit teisitimõtlejaid, kes olid mõned aastad tagasi läinud üle laamanlaste poolele ja võtnud endi peale laamanlaste nime, ja samuti teatud arv laamanlaste tõelisi järglasi, keda need ehk need teisitimõtlejad olid vihale ärgitanud, seepärast alustasid nad oma vendadega sõda.\n\n25 Ja nad mõrvasid ja rüüstasid; ja nad tõmbusid seejärel tagasi mägedesse ja kõnnumaale ning salajastesse kohtadesse, peites end, et neid ei avastataks, saades iga päev endile lisa, kuivõrd oli lahkulööjaid, kes nende juurde läksid.\n\n26 Ja nõnda ajapikku, jah, koguni mitte eriti paljude aastate jooksul, sai neist ülimalt suur röövlijõuk; ja nad otsisid välja kõik Gadiantoni salaplaanid; ja nõnda said neist Gadiantoni röövlid.\n\n27 Nüüd, vaata, need röövlid tegid suurt laastamistööd, jah, tõepoolest suurt hävitustööd Nefi rahva seas ja ka laamanlaste rahva seas.\n\n28 Ja sündis, et oli otstarbekas teha lõpp sellele hävitustööle; seepärast saadeti tugevatest meestest koosnev sõjavägi kõnnumaale ja mägedesse, et see röövlijõuk üles otsida ja nad hävitada.\n\n29 Aga vaata, samal aastal sündis, et nad aeti tagasi koguni omaenda maadele. Ja nõnda lõppes Nefi rahva kohtunike valitsemise kaheksakümnes aasta.\n\n30 Ja sündis, et kaheksakümne esimese aasta algul nad läksid taas võitlema selle röövlijõugu vastu ja hävitasid paljusid; ja ka neid ennast nuheldi suure hävitusega.\n\n31 Ja nad olid taas sunnitud kõnnumaalt ja mägedest oma maadele tagasi pöörduma nende röövlite ülimalt suure arvu pärast, kes olid nuhtluseks mägedes ja kõnnumaal.\n\n32 Ja sündis, et nii lõppes see aasta. Ja röövlid lisandusid ikka veel ja kasvasid tugevaks, nii et nad hakkasid vastu tervele nefilaste ja ka laamanlaste sõjaväele ja nad tekitasid kogu maa palgel rahva seas suurt hirmu.\n\n33 Jah, sest nad käisid paljudes kohtades maal ja tegid seal suurt hävitustööd; jah, nad tapsid paljusid ja viisid teisi, eriti nende naisi ja lapsi, kõnnumaale vangi.\n\n34 Nüüd, see suur halb, mis tuli rahvale nende süütegude pärast, ärgitas neid taas mäletama Issandat, oma Jumalat.\n\n35 Ja nõnda lõppes kohtunike valitsemise kaheksakümne esimene aasta.\n\n36 Ja kaheksakümne teisel aastal hakkasid nad taas unustama Issandat, oma Jumalat. Ja kaheksakümne kolmandal aastal kasvasid nad tugevaks süütegudes. Ja kaheksakümne neljandal aastal ei parandanud nad oma teguviise.\n\n37 Ja sündis, et kaheksakümne viiendal aastal kasvas nende uhkus ja nende pahelisus üha tugevamaks; ja nõnda olid nad taas küpsemas hävituseks.\n\n38 Ja nõnda lõppes kaheksakümne viies aasta.\n\n", "hel 12": "[center][font_size=26]12. peatükk[/font_size][/center]\n\n[i]Inimesed on muutlikud ja rumalad ning kärmed tegema halba – Issand talitseb oma rahvast – Inimeste tühisust võrreldakse Jumala väega – Kohtupäeval saavad inimesed igavikulise elu või igavikulise needuse. Ligikaudu 6 eKr.[/i]\n\n1 Ja nõnda me näeme, kui valelikud ja samuti ebakindlad on inimlaste südamed; jah, me võime näha, et Issand oma suures lõpmatus headuses õnnistab ja laseb edul saata neid, kes panevad oma lootuse temale.\n\n2 Jah, ja me võime näha, et just siis, kui ta laseb edul oma rahvast saata, jah, nende põllusaagi, nende pudulojuste ja nende veisekarjade ja kulla ja hõbeda ja kõiksugu igat liiki ja sorti hinnaliste asjade lisandumisega; jättes nad ellu ja päästes neid nende vaenlaste käest; pehmendades nende vaenlaste südant, et nad ei kuulutaks neile sõdu; jah, ja lühidalt, tehes kõik oma rahva heaoluks ja õnneks; jah, siis tuleb aeg, et nad teevad oma südame kõvaks ja unustavad Issanda, oma Jumala, ja trambivad Püha oma jalge alla – jah, ja seda oma mugavuse ja oma ülimalt suure edu pärast.\n\n3 Ja nõnda me näeme, et kui Issand ei talitse oma rahvast paljude kannatustega, jah, kui ta neid ei nuhtle surma ja hirmuga ja näljahäda ja kõiksugu katkuga, siis nad ei pea teda meeles.\n\n4 Oo, kui rumalad ja kui tühised ja kui halvad ja kui kuratlikud ja kui kärmed toime panema süütegusid ja kui aeglased tegema head on inimlapsed; jah, kui kärmed kuulda võtma vanakurja sõnu ja kinnitama oma südant maailma tühiste asjade külge!\n\n5 Jah, kui kärmed olema uhkust täis; jah, kui kärmed hooplema ja tegema kõike seda, mis on süütegu; ja kui aeglased on nad mäletama Issandat, oma Jumalat, ja hoidma oma kõrvu lahti tema nõuannetele, jah, kui aeglased kõndima tarkuse radadel!\n\n6 Vaata, nad ei soovi, et Issand, nende Jumal, kes on nad loonud, neid juhiks ja valitseks; vaatamata tema suurele headusele ja tema halastusele nende vastu, nad peavad tema nõuandeid eimillekski ja nad ei taha, et ta oleks nende juht.\n\n7 Oo, kui suur on inimlaste tühisus; jah, nad on tõepoolest vähem kui maa põrm.\n\n8 Sest vaata, maa põrm liigub sinna ja tänna ning lõheneb tükkideks meie suure ja igavikulise Jumala käsul.\n\n9 Jah, vaata, tema hääl paneb kõikuma ja värisema künkad ja mäed.\n\n10 Ja tema hääle väe tõttu nad purunevad ja muutuvad tasaseks, jah, just nagu org.\n\n11 Jah, tema hääle väe tõttu rappub terve maa;\n\n12 jah, tema hääle väe tõttu kõiguvad alused kuni üdini välja.\n\n13 Jah, ja kui ta ütleb maale: Liigu! siis see liigub.\n\n14 Jah, kui ta ütleb maale: Mine tagasi, et see pikendaks päeva mitme tunni võrra! siis nõnda sünnib;\n\n15 ja nõnda läheb maa tagasi tema sõna kohaselt ja inimesele paistab, nagu seisaks päike paigal; jah, ja vaata, see on nii, sest kindlasti on maa see, mis liigub, ja mitte päike.\n\n16 Ja vaata, samuti, kui ta ütleb suure sügavuse vetele: Kuiva! siis nõnda sünnib.\n\n17 Vaata, kui ta ütleb sellele mäele: Tõsta end ja tule ja lange selle linna peale, nii et see saab maetud! vaata, siis nõnda sünnib.\n\n18 Ja vaata, kui inimene peidab maasse aarde ja Issand ütleb: Olgu see neetud selle süütegude pärast, kes selle peitis! vaata, see neetakse.\n\n19 Ja kui Issand ütleb: Ole neetud, nii et ükski inimene ei leiaks sind nüüdsest ajast peale ja igavesti! vaata, mitte ükski inimene ei saa seda nüüdsest ja igavesti.\n\n20 Ja vaata, kui Issand ütleb inimesele: Oma süütegude pärast saad sa neetud igavesti! siis nõnda sünnib.\n\n21 Ja kui Issand ütleb: Oma süütegude pärast lõigatakse sind minu juurest ära! siis laseb ta sel sündida.\n\n22 Ja häda sellele, kellele ta seda ütleb, sest nii sünnib sellele, kes paneb toime süütegusid, ja teda ei saa päästa; seepärast, meeleparandust on kuulutatud sel põhjusel, et inimesed võiksid pääseda.\n\n23 Seepärast, need, kes parandavad meelt ja võtavad kuulda Issanda, oma Jumala häält, on õnnistatud, sest nemad on need, kes päästetakse.\n\n24 Ja annaks Jumal oma suures täiuses, et inimesed võiks tuua meeleparandusele ja headele tegudele, et neid võiks taastada armus armule nende tegude järgi.\n\n25 Ja ma tahan, et kõik inimesed võiksid saada päästetud. Aga me loeme, et sel suurel ja viimsel päeval leidub neid, kes heidetakse kõrvale, jah, kes aetakse Issanda juurest minema.\n\n26 Jah, kes antakse üle lõputu viletsuse seisukorda, viies täide sõnad, mis ütlevad: Need, kes on teinud head, saavad igavikulise elu; ja need, kes on teinud halba, saavad igavikulise needuse. Ja nõnda see on. Aamen.\n\n", "hel 13": "Laamanlase Saamueli prohvetlik kuulutus nefilastele.\n\nHõlmab peatükid 13–15 (kaasa arvatud).\n\n[center][font_size=26]13. peatükk[/font_size][/center]\n\n[i]Laamanlane Saamuel kuulutab prohvetlikult nefilaste hävitamisest, kui nad meelt ei paranda – Nemad ja nende rikkus neetakse – Nad hülgavad prohvetid ja loobivad neid kividega; nad on ümber piiratud deemonitest ja otsivad õnne süütegude toimepanemisest. Ligikaudu 6 eKr.[/i]\n\n1 Ja nüüd, sündis, et kaheksakümne kuuendal aastal jäid nefilased ikka veel pahelisusesse; jah, suurde pahelisusesse, samal ajal kui laamanlased jälgisid täpselt Jumala käskudest kinnipidamist Moosese seaduse järgi.\n\n2 Ja sündis, et sel aastal tuli keegi laamanlane Saamuel Sarahemla maale ja hakkas rahvale jutlustama. Ja sündis, et ta jutlustas mitmeid päevi rahvale meeleparandusest ja nad ajasid ta maalt välja ja ta oli valmis oma maale tagasi pöörduma.\n\n3 Aga vaata, temale tuli Issanda hääl, et ta pöörduks taas tagasi ja kuulutaks rahvale prohvetlikult seda, mis iganes tema südamesse tuleb.\n\n4 Ja sündis, et nad ei lubanud tal linna siseneda; seepärast ta läks ja ronis üles müürile ja sirutas välja oma käe ning hüüdis valju häälega ja kuulutas rahvale prohvetlikult, mida iganes Issand tema südamesse pani.\n\n5 Ja ta ütles nendele: Vaadake, mina, laamanlane Saamuel, räägin Issanda sõnu, mis tema paneb minu südamesse; ja vaata, ta on pannud mu südamesse, et öelda sellele rahvale, et õigluse mõõk ripub selle rahva kohal ja enne, kui on möödunud nelisada aastat, langeb õigluse mõõk selle rahva peale.\n\n6 Jah, raske hävitus ootab seda rahvast ja tuleb kindlasti sellele rahvale, ja seda rahvast ei saa päästa miski muu kui ainult meeleparandus ja usk Issandasse Jeesusesse Kristusesse, kes kindlasti tuleb maailma ja kannatab palju asju ning kes tapetakse tema rahva eest.\n\n7 Ja vaata, seda on mulle ilmutanud Issanda ingel ja ta tõi rõõmusõnumeid minu hingele. Ja vaata, mind saadeti teie juurde kuulutama seda ka teile, et ka teie saaksite rõõmusõnumeid; ent vaata, te ei tahtnud mind vastu võtta.\n\n8 Seepärast, nõnda ütleb Issand: Nefilaste kõvasüdamelisuse pärast ma võtan neilt oma sõna ära ja tõmban tagasi nendelt oma Vaimu ega talu neid enam ja ma pööran nende vendade südamed nende vastu, kui nad meelt ei paranda.\n\n9 Ja enne, kui nelisada aastat on möödunud, ma lasen neid karistada; jah, ma nuhtlen neid mõõga ja näljahäda ja katkuga.\n\n10 Jah, ma nuhtlen neid oma tulises vihas ja teie vaenlasi on veel neljandas põlvkonnas, kes elavad, et näha teie täielikku hävitamist; ja see sünnib kindlasti, kui te ei paranda meelt, ütleb Issand, ja nemad neljandast põlvkonnast saavad teie hävituse põhjustajateks.\n\n11 Aga kui te parandate meelt ja pöördute tagasi Issanda, oma Jumala poole, pööran ma oma viha ära, ütleb Issand; jah, nõnda ütleb Issand, õnnistatud on need, kes parandavad meelt ja pöörduvad minu poole, aga häda sellele, kes ei tee meeleparandust.\n\n12 Jah, häda sellele suurele Sarahemla linnale, sest vaata, see on päästetud õigemeelsete pärast; jah, häda sellele suurele linnale, sest ma tajun, ütleb Issand, et on paljud, jah, koguni suurem osa sellest suurest linnast, kes teevad oma südame minu vastu kõvaks, ütleb Issand.\n\n13 Aga õnnistatud on need, kes meelt parandavad, sest neile heidan ma armu. Aga vaata, kui ei oleks õigemeelseid, kes on selles suures linnas, vaata, siis ma laseksin taevast alla tulla tulel ja selle hävitada.\n\n14 Aga vaata, õigemeelsete pärast on sellele armu heidetud. Kuid vaata, tuleb aeg, ütleb Issand, et kui te ajate õigemeelsed endi seast välja, siis olete te küpsed hävitamiseks; jah, häda sellele suurele linnale pahelisuse ja jäleduste pärast, mis selles on.\n\n15 Jah, ja häda Giideoni linnale pahelisuse ja jäleduste pärast, mis selles on.\n\n16 Jah, ja häda kõikidele linnadele, mis on ümberkaudsel maal ja mis on nefilaste valduses, selle pahelisuse ja jäleduste pärast, mis neis on.\n\n17 Ja vaata, needus tuleb sellele maale, ütleb Vägede Issand, nende inimeste pärast, kes sellel maal asuvad, jah, nende pahelisuse ja nende jäleduste pärast.\n\n18 Ja sünnib, ütleb Vägede Issand, jah, meie suur ja tõeline Jumal, et see, kes peidab maasse aardeid, ei leia neid enam maa suure needuse pärast, muidu kui ta on õigemeelne inimene ja peidab selle Issanda hoolde.\n\n19 Sest ma tahan, ütleb Issand, et nad peidavad oma aarded minule, ja neetud olgu need, kes ei peida oma aardeid minule, sest ükski ei peida oma aardeid minule peale õigemeelsete; ja see, kes ei peida oma aardeid minule, on neetud, ja samuti ka aare, ning maa needuse tõttu ei lunasta seda mitte keegi.\n\n20 Ja saabub päev, mil nad peidavad oma varanduse, sest nende süda on kinni rikkuse küljes, ja kuna nende süda on kinni rikkuse küljes ja nad peidavad oma varanduse, kui nad põgenevad vaenlaste eest; kuna nad ei peida neid minule, siis olgu nad neetud ja ka nende varandus; ja sel päeval neid nuheldakse, ütleb Issand.\n\n21 Vaadake, teie, selle suure linna rahvas, ja võtke kuulda minu sõnu; jah, võtke kuulda sõnu, mida ütleb Issand; sest vaadake, ta ütleb, et te olete neetud oma rikkuse pärast ja ka teie rikkus on neetud, kuna teie südamed on nende küljes kinni ja te ei ole võtnud kuulda selle sõnu, kes selle teile andis.\n\n22 Teil ei ole meeles Issand, teie Jumal, nendes asjades, millega ta on teid õnnistanud, vaid teil on alati meeles teie rikkus, aga mitte tänada Issandat, oma Jumalat, nende eest; jah, teie süda ei ole pöördunud Issanda poole, vaid see paisub suurest uhkusest, nii et te hooplete ja uhkustate, täis kadedust, tüli, pahatahtlikkust, tagakiusamist ja mõrvu ning kõiksugu süütegusid.\n\n23 Sel põhjusel on Issand Jumal lasknud needusel tulla maale ja ka teie rikkuse peale, ning seda teie süütegude pärast.\n\n24 Jah, häda sellele rahvale, sest see aeg on käes, et te ajate välja prohvetid ja pilkate neid ja loobite neid kividega ja tapate neid ja panete toime kõiksugu süütegusid nende suhtes, just nagu tehti vanal ajal.\n\n25 Ja nüüd, kui te räägite, te ütlete: Kui meie elupäevad oleksid olnud meie vana aja isade päevil, me ei oleks tapnud prohveteid; me ei oleks loopinud neid kividega ega ajanud neid välja.\n\n26 Vaadake, te olete halvemad kui nemad, sest nii tõesti, kui Issand elab, kui teie keskele tuleb prohvet ja kuulutab teile Issanda sõna, mis tunnistab teie pattudest ja süütegudest, te saate tema peale vihaseks ja ajate ta välja ning püüate igal viisil teda hävitada; jah, te ütlete, et ta on valeprohvet ja et ta on patustaja ning kuradist, kuna ta tunnistab, et teie teod on halvad.\n\n27 Aga vaadake, kui inimene tuleb teie juurde ja ütleb: Tehke seda ja see ei too mingit süüd; tehke toda ja teil ei tule kannatada; jah, ta ütleb: Kõndige oma südame uhkuse järgi; jah, kõndige oma silmade uhkuse järgi ja tehke, mida iganes teie süda soovib – kui inimene tuleb teie juurde ja ütleb seda, siis te võtate ta vastu ja ütlete, et ta on prohvet.\n\n28 Jah, te ülistate teda ja annate temale osa oma varandusest; te annate temale oma kulda ja oma hõbedat ning riietate ta hinnaliste rõivastega, ja kuna ta räägib teile meelitavaid sõnu ja ütleb, et kõik on hästi, siis te ei leia temas mingit süüd.\n\n29 Oo sa paheline ja rikutud põlvkond; sa paadunud ja kangekaelne rahvas, kui kaua te arvate, et Issand teid talub? Jah, kui kaua te lasete end juhtida rumalatel ja pimedatel juhtidel? Jah, kui kaua te valite pigem pimeduse kui valguse?\n\n30 Jah, vaadake, Issanda viha on juba süttinud teie vastu; vaadake, ta on ära neednud maa teie süütegude pärast.\n\n31 Ja vaadake, tuleb aeg, mil ta neab teie rikkuse, et see muutub nii libedaks, et te ei saa seda hoida ja teie vaesuse päevadel ei saa te seda säilitada.\n\n32 Ja teie vaesuse päevadel te hüüate Issanda poole ja te hüüate asjata, sest teie laastamine on juba tulnud teie peale ja teie hävitamine on kindel; ja siis te nutate ja ulute sel päeval, ütleb Vägede Issand. Ja siis te kurdate ja ütlete:\n\n33 Oo, oleksin ma meelt parandanud ja ei oleks surmanud prohveteid ja loopinud neid kividega ja ajanud neid välja! Jah, sel päeval te ütlete: Oo, et me oleksime pidanud meeles Issandat, meie Jumalat, sel päeval, mil ta andis meile meie rikkuse, ja siis ei oleks see muutunud libedaks, et peaksime selle kaotama; sest vaata, meie rikkus on meilt läinud.\n\n34 Vaata, me paneme tööriista siia ja järgmisel päeval on see kadunud; ja vaata, meie mõõgad on võetud meilt päeval, mil otsisime neid võitlemiseks.\n\n35 Jah, me oleme peitnud oma aarded ja need on libisenud meilt ära maa needuse pärast.\n\n36 Oo, et me oleksime meelt parandanud sel päeval, mil meile tuli Issanda sõna; sest vaata, maa on neetud ja kõik asjad on muutunud libedaks ja me ei saa neid käes hoida.\n\n37 Vaata, meie ümber on deemonid; jah, me oleme ümber piiratud selle inglitest, kes on püüdnud hävitada meie hinge. Vaata, meie süüteod on suured! Oo Issand, kas sa ei saaks oma viha meie pealt ära pöörata? Ja selline on teie kõne neil päevil.\n\n38 Aga vaata, teie prooviaja päevad on möödas; te olete edasi lükanud oma päästepäeva, kuni on igavesti liiga hilja ja teie hävitamine on tehtud kindlaks; jah, sest te olete kõik oma elupäevad taotlenud seda, mida te ei ole suutnud omandada, ja te olete otsinud õnne, pannes toime süütegusid, mis on loomuvastane sellele õigemeelsusele, mis on omane meie suurele ja Igavesele Peamehele.\n\n39 Oo teie, maa rahvas, kui te kuulaksite minu sõnu! Ja ma palun, et Issanda viha pöörduks teie pealt ära ja et te teeksite meeleparanduse ja saaksite päästetud.\n\n", "hel 14": "[center][font_size=26]14. peatükk[/font_size][/center]\n\n[i]Saamuel ennustab valgust öö ajal ja uut tähte Kristuse sündimisel – Kristus lunastab inimesed ajalikust ja vaimsest surmast – Tema surma tunnustähtede seas on kolmepäevane pimedus, kaljude lõhenemine ja suured murrangud looduses. Ligikaudu 6 eKr.[/i]\n\n1 Ja nüüd, sündis, et laamanlane Saamuel kuulutas prohvetlikult veel palju rohkem asju, millest ei saa kirjutada.\n\n2 Ja vaata, ta ütles nendele: Vaata, ma annan teile tunnustähe, sest viis aastat veel ja vaata, siis tuleb Jumala Poeg lunastama kõiki neid, kes usuvad tema nimesse.\n\n3 Ja vaata, ma annan teile tunnustäheks tema tulemise ajast selle: sest vaata, taevas on suured valgused, nii et tema tulemise eelsel ööl ei ole pimedust, nii et inimesele näib, nagu oleks päev.\n\n4 Seepärast, on üks päev ja öö ja päev, otsekui oleks üks päev ja ööd ei olekski; ja see on teile tunnustäheks, sest te teate tõusvast päikesest ja ka selle loojaminekust; seepärast teate te kindlalt, et on kaks päeva ja üks öö; ometi öö ei pimene; ja see on öö enne tema sündimist.\n\n5 Ja vaata, tõuseb uus täht, selline, mida te mitte kunagi ei ole näinud, ja see on samuti teile tunnustäheks.\n\n6 Ja vaata, see ei ole veel kõik, vaid taevasse tuleb palju tunnustähti ja imetegusid.\n\n7 Ja sünnib, et te olete kõik hämmastunud ja imestate, nii et te langete maha.\n\n8 Ja sünnib, et kes iganes usub Jumala Pojasse, see saab igavikulise elu.\n\n9 Ja vaata, nõnda on Issand käskinud mind oma ingli kaudu, et ma tuleksin ja räägiksin teile neid asju; jah, ta on käskinud, et ma kuulutaksin teile prohvetlikult neist asjadest; jah, ta on öelnud mulle: Hüüa sellele rahvale, parandage meelt ja valmistage Issandale teed!\n\n10 Ja nüüd, kuna ma olen laamanlane ja olen rääkinud teile sõnu, mida Issand on käskinud mul öelda, ja kuna need olid teie suhtes karmid, olete te minu peale vihased ja püüate hävitada mind ja olete ajanud mind välja endi hulgast.\n\n11 Ja te kuulete minu sõnu, sest selle kavatsusega olen ma tulnud üles selle linna müüridele, et te võiksite kuulda ja teada Jumala kohtuotsustest, mis ootavad teid teie süütegude pärast, ja samuti, et te võiksite teada meeleparanduse tingimusi:\n\n12 ja samuti, et te võiksite teada Jeesuse Kristuse tulemisest, kes on Jumala Poeg, taeva ja maa Isa, kõikide asjade Looja algusest peale; ja et te võiksite teada tema tulemise tunnustähti eesmärgiga uskuda tema nimesse.\n\n13 Ja kui te usute tema nimesse, siis te parandate meelt kõikidest oma pattudest, et te võiksite seeläbi saada need andeks tema teenete kaudu.\n\n14 Ja vaata, ma annan teile veel ühe tunnustähe, jah, tunnustähe tema surma kohta.\n\n15 Sest vaata, ta peab kindlasti surema, et võiks tulla pääste; jah, tal on vajalik ja otstarbekas surra, et teha teoks surnute ülestõusmine, et seeläbi saaks tuua inimesi Issanda juurde.\n\n16 Jah, vaata, see surm teeb teoks ülestõusmise ja lunastab kogu inimkonna esimesest surmast, mis on vaimne surm; sest kogu inimkond, olles Aadama langemisest saadik ära lõigatud Issanda juurest, on arvatud surnuks nii ajalikus kui ka vaimses tähenduses.\n\n17 Ent vaata, Kristuse ülestõusmine lunastab inimkonna, jah, koguni terve inimkonna ja toob nad tagasi Issanda juurde.\n\n18 Jah, ja see viib täide meeleparanduse tingimuse, et kes iganes meelt parandab, seda ei raiuta maha ega visata tulle; aga kes iganes ei paranda meelt, raiutakse maha ja visatakse tulle; ja neile tuleb taas vaimne surm, jah, teine surm, sest nad on taas ära lõigatud sellest, mis puutub õigemeelsusesse.\n\n19 Seepärast parandage meelt, parandage meelt, et te seda teades ja mitte tehes selle järgi ei tõmbaks enesele süüdimõistmist ja teid ei viidaks alla sellesse teise surma.\n\n20 Aga vaata, nagu ma rääkisin teile teisest tunnustähest, tema surma tunnustähest, siis vaata, sel päeval, mil ta sureb, pimeneb päike ja keeldub andmast teile oma valgust; ja samuti kuu ja tähed; ja selle maa palgel ei ole kolm päeva mingit valgust, nimelt ajast, mil ta sureb, kuni ajani, mil ta taas surnuist tõuseb.\n\n21 Jah, sel ajal, kui ta hinge heidab, müristab ja lööb mitmeid tunde välku ja maa rappub ja väriseb, ning kaljud, mis on selle maa palgel, nii pealpool kui ka allpool maad, mis, te teate, on praegu kindlad ehk suurem osa sellest on üks kindel tervik, purunevad;\n\n22 jah, need lõhestatakse kaheks ja sellest ajast peale leitakse neid kihtidena ja pragunenutena ja murdunud kildudena kogu maa palgel, jah, nii pealpool kui ka allpool maad.\n\n23 Ja vaata, tõusevad tugevad tormid ja paljud mäed tehakse madalaks, oru sarnaseks, ja paljud kohad, mida praegu kutsutakse orgudeks, muutuvad mägedeks, mille kõrgus on suur.\n\n24 Ja paljud maanteed purunevad ning paljud linnad laastatakse.\n\n25 Ja paljud hauad avanevad ja annavad tagasi paljud surnud; ja paljud pühad ilmutavad end paljudele.\n\n26 Ja vaata, nõnda on ingel mulle rääkinud; sest ta ütles mulle, et müristab ja lööb välku mitmeid tunde.\n\n27 Ja ta ütles mulle, et see kõik sünnib müristamise ja välgu ja tormi ajal ja et pimedus katab tervet maad kolm päeva.\n\n28 Ja ingel ütles mulle, et paljud näevad veel suuremaid asju kui need, et nad võiksid uskuda, et need tunnustähed ja need imeteod sünnivad kogu selle maa palgel, et inimlaste seas ei oleks põhjust uskmatuseks –\n\n29 ja seda sel eesmärgil, et kes iganes usub, võiks saada päästetud, ja kes iganes ei usu, neile võiks saada osaks õiglane kohtuotsus; ja samuti, et kui nad mõistetakse süüdi, on nad oma süüdimõistmise ise endi peale toonud.\n\n30 Ja nüüd, pidage meeles, pidage meeles, mu vennad, et kes iganes hukkub, see hukkub iseenese läbi; ja kes iganes paneb toime süütegusid, teeb seda iseenesele; sest vaata, te olete vabad; teil on lubatud tegutseda iseenda eest; sest vaata, Jumal on andnud teile teadmise ja ta on teinud teid vabaks.\n\n31 Ta on andnud teile, et te võite eristada head halvast, ja ta on andnud teile, et te võite valida elu või surma; ja te võite teha head ja saada taastatud sellesse, mis on hea, ehk lasta endale taastada seda, mis on hea; või te võite teha halba ja lasta endale taastada seda, mis on halb.\n\n", "hel 15": "[center][font_size=26]15. peatükk[/font_size][/center]\n\n[i]Issand talitses nefilasi, kuna ta armastas neid – Usule pöördunud laamanlased on usus kindlad ja vankumatud – Issand on halastav laamanlaste vastu viimsel ajal. Ligikaudu 6 eKr.[/i]\n\n1 Ja nüüd, mu armsad vennad, vaadake, ma kuulutan teile, et kui te meelt ei paranda, jäetakse teie majad teile laastatuks.\n\n2 Jah, kui te meelt ei paranda, siis on teie naistel suur põhjus leinata päeval, mil nad imetavad, sest te püüate põgeneda ja pelgupaika ei ole; jah, ja häda nendele, kes last ootavad, sest nad on rasked ega saa põgeneda; seepärast, nad tallatakse maha ja jäetakse hukkuma.\n\n3 Jah, häda sellele rahvale, keda kutsutakse Nefi rahvaks, kui nad meelt ei paranda, kui nad näevad kõiki neid tunnustähti ja imetegusid, mida neile näidatakse; sest vaata, nad on olnud Issanda valitud rahvas; jah, Nefi rahvast on ta armastanud ja ta on ka talitsenud neid; jah, nende süütegude päevadel ta talitses neid, kuna ta armastab neid.\n\n4 Aga vaadake, mu vennad, laamanlasi on ta vihanud, sest nende teod on olnud pidevalt halvad ja seda nende isade pärimuste pahelisuse pärast. Aga vaata, pääste on tulnud nendele nefilaste jutlustamise kaudu ja sel eesmärgil on Issand nende elupäevi pikendanud.\n\n5 Ja ma tahan, et te näeksite, et suurem osa nendest on oma kohustuste rajal ja nad kõnnivad ettevaatlikult Jumala ees ja jälgivad, et peavad kinni tema käskudest ja tema määrustest ja tema kohtuotsustest vastavalt Moosese seadusele.\n\n6 Jah, ma ütlen teile, et suurem osa neist teeb seda ja nad püüavad väsimatu usinusega, et nad võiksid tuua oma ülejäänud vennad tõe tundmisele; seepärast liituvad paljud nendega iga päev.\n\n7 Ja vaata, te teate ise, sest te olete olnud selle tunnistajaks, et kõik need, kes on toodud tõe tundmisele ja teadmisele nende isade pahelistest ja jäledatest pärimustest ning on juhitud uskuma pühakirju, jah, pühade prohvetite prohvetlikke kuulutusi, mis on kirjutatud, mis juhivad neid uskuma Issandasse ja meeleparandusele, milline usk ning meeleparandus toovad neile südamete muutuse –\n\n8 seepärast, kõik, kes nii kaugele on tulnud, te teate ise, et nad on kindlad ja vankumatud usus ja selles, millega nad on vabaks tehtud.\n\n9 Ja te teate ka, et nad on maha matnud oma sõjariistad ja nad kardavad neid välja võtta, et sellega mingil viisil mitte patustada; jah, te võite näha, et nad kardavad patustada – sest vaadake, nad lasevad oma vaenlastel end maha tallata ja tappa ega taha tõsta oma mõõka nende vastu, ja seda nende usu pärast Kristusesse.\n\n10 Ja nüüd, nende püsivuse pärast, kui nad usuvad sellesse, mida nad usuvad, sest nende kindluse pärast, kui nad on kord valgustatud, vaadake, Issand õnnistab neid ja pikendab nende päevi, hoolimata nende süütegudest –\n\n11 jah, kui nad peaksid koguni uskmatusse kalduma, pikendab Issand nende elupäevi, kuni tuleb aeg, millest meie isad on rääkinud ja ka prohvet Seenos ja paljud teised prohvetid, et meie vennad laamanlased tuuakse taas tõe tundmisele –\n\n12 jah, ma ütlen teile, et Issanda lubadused laienevad viimasel ajal meie vendadele laamanlastele; ja vaatamata paljudele kannatustele, mis neil on, ja hoolimata sellest, et neid aetakse maa pinnal sinna-tänna ja jälitatakse ja lüüakse ja hajutatakse laiali ilma ühegi varjupaigata, on Issand nende vastu halastav.\n\n13 Ja seda prohvetliku kuulutuse järgi, et neid toodaks taas õigele teadmisele, mis on teadmine nende Lunastajast ja nende suurest ja tõelisest karjasest, ning arvataks tema lammaste hulka.\n\n14 Seepärast ma ütlen teile, et neil läheb paremini kui teil, kui te meelt ei paranda.\n\n15 Sest vaata, kui neid vägevaid tegusid, mida teile näidati, oleks näidatud neile, jah, neile, kes on kaldunud uskmatusse oma isade pärimuste pärast, te võite ise näha, et siis ei oleks nad enam kunagi uskmatusse kaldunud.\n\n16 Seepärast, ütleb Issand: Ma ei hävita neid täielikult, vaid lasen neil päeval, mil ma seda targaks pean, minu juurde tagasi pöörduda, ütleb Issand.\n\n17 Ja nüüd, vaata, Issand ütleb nefilaste rahva kohta: Kui nad ei paranda meelt ega tee tähelepanelikult minu tahtmist, hävitan ma nad täielikult, ütleb Issand, nende uskmatuse pärast, hoolimata nendest mitmetest vägevatest tegudest, mis ma olen nende seas teinud, ja nii tõesti, kui Issand elab, need asjad sünnivad, ütleb Issand.\n\n", "hel 16": "[center][font_size=26]16. peatükk[/font_size][/center]\n\n[i]Nefi ristib nefilased, kes usuvad Saamueli – Saamueli ei saa tappa meelt mitteparandavate nefilaste noolte ega kividega – Mõned teevad oma südame kõvaks ja teised näevad ingleid – Uskmatud ütlevad, et pole mõistlik uskuda Kristusesse ja tema tulekusse Jeruusalemmas. Ligikaudu 6–1 eKr.[/i]\n\n1 Ja nüüd, sündis, et paljud kuulsid laamanlase Saamueli sõnu, mida ta linnamüüridel rääkis. Ja kõik, kes tema sõnu uskusid, läksid ja otsisid Nefit; ja kui nad olid tulnud ja ta leidnud, tunnistasid nad temale oma patud ega salanud neid, soovides, et nad ristitaks Issandale.\n\n2 Ent kõik, kes ei uskunud Saamueli sõnu, said tema peale vihaseks; ja nad loopisid müürile tema pihta kive ja paljud lasid tema suunas ka nooli, kui ta müüril seisis; aga Issanda Vaim oli temaga, nii et nad ei saanud talle oma kivide ega nooltega pihta.\n\n3 Nüüd, kui nad nägid, et nad ei saa talle pihta, oli veelgi rohkem neid, kes uskusid tema sõnu, nii et nad läksid Nefi juurde, et saada ristitud.\n\n4 Sest vaata, Nefi ristis ja kuulutas prohvetlikult ja jutlustas, hüüdes rahvale meeleparandust, näidates tunnustähti ja imetegusid, tehes rahva seas imesid, et nad saaksid teada, et Kristus on varsti tulemas –\n\n5 jutustades neile asjadest, mis varsti sünnivad, et nende saabumise ajal nad võiksid teada ja mäletada, et see tehti neile teatavaks juba varem uskumise eesmärgil; seepärast kõik, kes uskusid Saamueli sõnu, läksid Nefi juurde, et saada ristitud, sest nad tulid ja parandasid meelt ning tunnistasid oma patte.\n\n6 Aga suurem osa nendest ei uskunud Saamueli sõnu; seepärast, kui nad nägid, et nad ei saa teda tabada oma kivide ja oma nooltega, hüüdsid nad oma väejuhtidele, öeldes: Võtke see mees ja siduge kinni, sest vaadake, temas on kurat ja kuradi väe pärast, mis temas on, ei saa me teda tabada oma kivide ja oma nooltega; seepärast võtke ja siduge ta kinni ja viige ta minema.\n\n7 Ja kui nad läksid sinna, et panna oma käed tema külge, vaata, heitis ta end müürilt alla ja põgenes nende maadelt, jah, koguni omaenda maale välja ja hakkas jutlustama ja prohvetlikult kuulutama omaenda rahva seas.\n\n8 Ja vaata, temast ei kuuldud nefilaste seas enam mitte kunagi; ja nõnda olid rahva lood.\n\n9 Ja nõnda lõppes Nefi rahva kohtunike valitsemise kaheksakümne kuues aasta.\n\n10 Ja nõnda lõppes ka kohtunike valitsemise kaheksakümne seitsmes aasta, mil suurem osa rahvast jäi oma uhkusesse ja pahelisusesse ja väiksem osa kõndis ettevaatlikumalt Jumala ees.\n\n11 Ja sellised olid olud ka kohtunike valitsemise kaheksakümne kaheksandal aastal.\n\n12 Ja kohtunike valitsemise kaheksakümne üheksandal aastal oli rahva oludes vaid vähe muutusi peale selle, et rahvas hakkas olema paadunum süütegudes ja tegema üha rohkem ja rohkem seda, mis on vastuolus Jumala käskudega.\n\n13 Ent sündis, et kohtunike valitsemise üheksakümnendal aastal anti rahvale suuri tunnustähti ja imetegusid ja prohvetite sõnad hakkasid täide minema.\n\n14 Ja inglid ilmusid inimestele, tarkadele inimestele, ja kuulutasid neile rõõmusõnumeid suurest rõõmust; nõnda hakkasid pühakirjad sel aastal täide minema.\n\n15 Ometi, rahvas hakkas oma südant kõvaks tegema, kõik, peale kõige usklikuma osa nendest, nii nefilastest kui ka laamanlastest, ja nad hakkasid toetuma iseenda jõule ja iseenese tarkusele, öeldes:\n\n16 Mõned asjad nii paljude hulgast nad võisid ju arvata õigesti; aga vaata, me teame, et kõik need suured ja imepärased tööd, millest on räägitud, ei saa aset leida.\n\n17 Ja nad hakkasid arutama ja vaidlema isekeskis, öeldes:\n\n18 Et ei ole mõeldav, et tuleb selline isik nagu Kristus; kui aga nii juhtub ja ta on Jumala Poeg, taeva ja maa Isa, nagu on räägitud, siis miks ta ei näita ennast meile samuti kui nendele, kes on Jeruusalemmas?\n\n19 Jah, miks ta ei näita ennast sel maal samamoodi nagu Jeruusalemma maal?\n\n20 Aga vaata, me teame, et see on üks paheline pärimus, mille on pärandanud meile meie isad, et panna meid uskuma mingisse suurde ja imepärasesse asja, mis peab sündima, ent mitte meie keskel, vaid maal, mis on kaugel eemal, maal, mida me ei tunne; seepärast saavad nad hoida meid teadmatuses, sest me ei saa oma silmaga tunnistada, et see on tõsi.\n\n21 Ja nad teostavad kurja kavaluse ja salapärase kunsti abil midagi väga salapärast, mida me ei mõista, mis alandab meid olema nende sõnade teenijad ja ka nende teenijad, sest me sõltume nendest, et nad meile sõna õpetaksid; ja nõnda nad hoiavad meid teadmatuses kõik meie elupäevad, kui me neile järele anname.\n\n22 Ja veel palju rohkem asju kujutasid inimesed ette oma südames, mis olid rumalad ja tühised ja nad olid väga häiritud, sest Saatan ärgitas pidevalt neid toime panema süütegusid; jah, ta käis ringi, levitades kuulujutte ja tülisid kogu maa palgel, et ta võiks teha inimeste südamed kõvaks selle vastu, mis oli hea, ja selle vastu, mis oli tulemas.\n\n23 Ja vaatamata Issanda rahva seas tehtud tunnustähtedele ja imetegudele ning paljudele imedele, mida nad tegid, sai Saatan inimeste südametes suure haarde kogu maa palgel.\n\n24 Ja nõnda lõppes Nefi rahva kohtunike valitsemise üheksakümnes aasta.\n\n25 Ja nõnda lõppes Heelamani raamat vastavalt Heelamani ja tema poegade ülestähendustele.\n\n", "3-ne 1": "[center][font_size=26]Kolmas Nefi[/font_size][/center]\n\n[center][font_size=26]Heelamani poja Nefi poja Nefi raamat[/font_size][/center]\n\nJa Heelaman oli Heelamani poeg, kes oli Alma poeg, kes oli Alma poeg, kes oli Nefi järeltulija, kes oli Lehhi poeg, kes lahkus Jeruusalemmast Sidkija, Juuda kuninga esimesel valitsemisaastal.\n\n[center][font_size=26]1. peatükk[/font_size][/center]\n\n[i]Nefi, Heelamani poeg, lahkub maalt ja tema poeg Nefi peab ülestähendusi – Kuigi tunnustähti ja imetegusid on rohkesti, kavatsevad pahelised tappa õigemeelsed – Saabub Kristuse sünniöö – Antakse tunnustäht ja tõuseb uus täht – Valed ja pettused kasvavad ning Gadiantoni röövlid tapavad paljusid. Ligikaudu 1–4 pKr.[/i]\n\n1 Nüüd, sündis, et üheksakümne esimene aasta oli lõppenud ja see oli kuussada aastat sellest ajast, mil Lehhi lahkus Jeruusalemmast; ja see oli samal aastal, kui Lakooneus oli maa ülemkohtunik ja valitseja.\n\n2 Ja Nefi, Heelamani poeg, oli lahkunud Sarahemla maalt, jättes oma vanima poja Nefi hoolde vaskplaadid ja kõik ülestähendused, mida oli kirjutatud, ja kõik need esemed, mida oli peetud pühana Lehhi Jeruusalemmast lahkumisest saadik.\n\n3 Siis ta lahkus maalt ja seda, kuhu ta läks, ei tea mitte ükski inimene; ja tema poeg Nefi pidas ülestähendusi tema asemel, jah, ülestähendust selle rahva kohta.\n\n4 Ja sündis, et üheksakümne teise aasta algul, vaata, hakkasid prohvetite prohvetlikud kuulutused täielikumalt täide minema; sest rahva seas hakati näitama suuremaid tunnustähti ja suuremaid imesid.\n\n5 Kuid olid mõned, kes hakkasid ütlema, et see aeg on möödas, mil need sõnad, millest laamanlane Saamuel oli rääkinud, oleksid pidanud täide minema.\n\n6 Ja nad hakkasid rõõmustama oma vendade kulul, öeldes: Vaadake, aeg on möödas ja Saamueli sõnad ei ole täide läinud; seepärast, teie rõõm ja teie usk selle asja suhtes on olnud asjatu.\n\n7 Ja sündis, et nad tegid suurt lärmi kogu maal; ja need inimesed, kes uskusid, muutusid väga kurvaks, et võib-olla neid asju, millest oli räägitud, ei sünnigi.\n\n8 Aga vaata, nad ootasid kindlalt seda päeva ja seda ööd ning seda päeva, mis peaks olema nagu üks päev, otsekui ööd ei olekski, et nad võiksid teada, et nende usk ei olnud asjatu.\n\n9 Nüüd, sündis, et uskmatud olid määranud päeva, mil kõik need, kes usuvad nendesse pärimustesse, surmatakse, kui ei ilmu tunnustähte, mida prohvet Saamuel oli kuulutanud.\n\n10 Nüüd, sündis, et kui Nefi, Nefi poeg, nägi seda rahva pahelisust, oli ta süda ülimalt kurb.\n\n11 Ja sündis, et ta läks välja ja kummardus maha ja hüüdis vägevalt Jumala poole oma rahva pärast, jah, nende pärast, keda ähvardas hävitus, kuna nad uskusid oma isade pärimustesse.\n\n12 Ja sündis, et ta hüüdis vägevalt Issanda poole terve see päev; ja vaata, temale tuli Issanda hääl, öeldes:\n\n13 Tõsta oma pea ja ole rõõmus; sest vaata, aeg on lähedal ja tänasel ööl antakse tunnustäht ja homme ma tulen maailma, et näidata maailmale, et ma täidan kõik, mida ma olen lasknud rääkida oma pühade prohvetite suuga.\n\n14 Vaata, ma tulen omade juurde, et täita kõik, mida ma olen teada andnud inimlastele maailma rajamisest peale, ja teha nii Isa kui ka Poja tahet – Isa tahet minu pärast ja Poja tahet oma liha pärast. Ja vaata, aeg on lähedal ja täna öösel antakse tunnustäht.\n\n15 Ja sündis, et sõnad, mis tulid Nefile, läksid täide nii, nagu need olid räägitud; sest vaata, päikese loojudes ei tulnud pimedust ja inimesed hämmastusid, kuna öö saabudes polnud pime.\n\n16 Ja oli palju neid, kes polnud uskunud prohvetite sõnu, kes langesid maha ja olid otsekui surnud, sest nad teadsid, et suur hävitusplaan, mida nad olid valmistanud nende jaoks, kes uskusid prohvetite sõnu, oli nurjunud, sest see tunnustäht, mis oli antud, oli juba lähedal.\n\n17 Ja nad hakkasid mõistma, et Jumala Poeg peab peagi ilmuma; jah, lühidalt, kõik inimesed kogu maa palgel läänest idani, nii põhjapoolsel kui ka lõunapoolsel maal olid ülimalt hämmastunud, nii et nad langesid maha.\n\n18 Sest nad teadsid, et prohvetid olid tunnistanud nendest asjadest palju aastaid ja et tunnustäht, mis oli antud, oli juba käes; ja nad hakkasid kartma oma süütegude ja uskmatuse pärast.\n\n19 Ja sündis, et terve see öö ei tulnud pimedust, vaid oli valge nagu keskpäeval. Ja sündis, et päike tõusis taas hommikul vastavalt oma õigele korrale ja nad teadsid, et see on päev, mil Issand sünnib, tänu tunnustähele, mis oli antud.\n\n20 Ja see, jah, kõik, iga pisiasi, oli sündinud prohvetite sõnade kohaselt.\n\n21 Ja sündis ka, et ilmus uus täht, vastavalt sõnale.\n\n22 Ja sündis, et Saatan hakkas sellest ajast peale levitama valesid rahva keskel, et teha nende südamed kõvaks, kavatsusega, et nad ei usuks neid tunnustähti ega imetegusid, mida nad olid näinud; aga nendest valedest ja pettustest hoolimata suurem osa rahvast uskus ning pöördus Issandasse.\n\n23 Ja sündis, et Nefi ja ka paljud teised läksid rahva sekka, ristides meeleparanduseks, millega leidis aset suur pattude andekssaamine. Ja nõnda oli rahval taas maal rahu.\n\n24 Ja ei olnud tülisid peale mõnede, kes hakkasid jutlustama, püüdes pühakirja abil tõestada, et ei ole enam otstarbekas järgida Moosese seadust. Nüüd, selles asjas nad eksisid, kuna nad ei mõistnud pühakirja.\n\n25 Ja sündis, et nad pöördusid peagi ja veendusid, et neil polnud õigus, sest neile anti teada, et seadus ei ole veel täidetud ja et iga pisiasi selles peab täituma; jah, neile tuli sõna, et see peab saama täidetud; jah, et mitte üks kübe ei kao enne, kui kõik saab täidetud; seepärast anti neile samal aastal teada nende eksimusest ja nad tunnistasid oma vigu.\n\n26 Ja nõnda möödus üheksakümne teine aasta, tuues rahvale rõõmusõnumeid tänu tunnustähtedele, mis sündisid vastavalt kõikide pühade prohvetite prohvetliku kuulutuse sõnadele.\n\n27 Ja sündis, et ka üheksakümne kolmas aasta möödus rahus, peale Gadiantoni röövlite, kes elasid mägedes, kes olid maale nuhtluseks; sest nende kindlused ja nende salajased paigad olid nii tugevad, et rahvas ei suutnud neid vallutada; seepärast panid nad toime palju mõrvu ja tapsid rahva seast paljusid.\n\n28 Ja sündis, et üheksakümne neljandal aastal hakkas nende arv suuresti kasvama, sest nende juurde põgenesid paljud teisitimõtlejad nefilased, mis põhjustas palju muret neile nefilastele, kes maale alles jäid.\n\n29 Ja ka laamanlastel oli põhjust suureks kurvastamiseks, sest vaata, neil oli palju lapsi, kes kasvasid suureks ja kellel vanust juurde tuli, nii et nad said iseseisvaks, ja mõned, kes olid soramlased, juhtisid neid eemale oma valede ja meelitussõnadega nende Gadiantoni röövlitega liituma.\n\n30 Ja nõnda vaevati ka laamanlasi ning pealekasvava põlvkonna pahelisuse pärast hakkas nende usk ja õigemeelsus nõrgenema.\n\n", "3-ne 2": "[center][font_size=26]2. peatükk[/font_size][/center]\n\n[i]Pahelisus ja jäledused suurenevad rahva hulgas – Nefilased ja laamanlased ühinevad, et kaitsta end Gadiantoni röövlite eest – Usulepöördunud laamanlased muutuvad valgeks ja neid kutsutakse nefilasteks. Ligikaudu 5–16 pKr.[/i]\n\n1 Ja sündis, et nõnda möödus ka üheksakümne viies aasta ja rahvas hakkas unustama neid tunnustähti ja imetegusid, mida nad olid kuulnud, ja hakkas üha vähem imeks panema tunnustähte või imetegu taevast, nii et nende süda hakkas muutuma kõvaks ja meel pimestuma ning nad lakkasid uskumast seda, mida nad olid kuulnud ja näinud –\n\n2 tühine ettekujutus südames, et seda tehti inimese ja kuradi väega, et ära juhtida ja petta inimeste südameid; ja nõnda sai Saatan taas võimust inimeste südamete üle, nii et ta tegi pimedaks nende silmad ja pani nad uskuma, et Kristuse õpetus on rumal ja tühine.\n\n3 Ja sündis, et rahvas hakkas kasvama tugevaks pahelisuses ja jäledustes; ja nad ei uskunud, et antaks veel rohkem tunnustähti või imetegusid; ja Saatan käis ringi, eksitades inimeste südameid, viies neid kiusatusse ja pannes neid tegema suurt kurja maa peal.\n\n4 Ja nõnda möödus üheksakümne kuues aasta; ja ka üheksakümne seitsmes aasta; ja ka üheksakümne kaheksas aasta; ja ka üheksakümne üheksas aasta.\n\n5 Ja sada aastat oli möödunud ka arvates Moosia päevadest, kes oli Nefi rahva kuningas.\n\n6 Ja kuussada üheksa aastat oli möödunud sellest ajast, mil Lehhi lahkus Jeruusalemmast.\n\n7 Ja üheksa aastat oli möödunud sellest ajast, mil anti tunnustäht, millest prohvetid olid rääkinud, et Kristus tuleb maailma.\n\n8 Nüüd, nefilased hakkasid arvestama oma aega ajast, mil tunnustäht anti, ehk Kristuse tulemisest; seepärast, möödunud oli üheksa aastat.\n\n9 Ja Nefi, kes oli selle Nefi isa, kelle hoole all olid ülestähendused, ei pöördunud tagasi Sarahemla maale ega võidud teda leida kusagilt kogu maal.\n\n10 Ja sündis, et rahvas jäi ikka pahelisusesse hoolimata rohkest jutlustamisest ja prohvetlikust kuulutamisest, mis nende sekka saadeti; ja nõnda möödus ka kümnes aasta; ja ka üheteistkümnes aasta möödus süütegudes.\n\n11 Ja sündis, et kolmeteistkümnendal aastal hakkas olema sõdu ja tülisid kogu maal, sest Gadiantoni röövlid olid muutunud nii rohkearvuliseks ja nad surmasid nii palju inimesi ja laastasid nii palju linnu ning külvasid nii palju surma ja veresaunu kogu maal, et osutus otstarbekaks, et kogu rahvas, nii nefilased kui laamanlased, haaraksid nende vastu relvad.\n\n12 Seepärast, kõik laamanlased, kes olid pöördunud Issandasse, ühinesid oma vendade nefilastega ja olid sunnitud haarama relvi enda ja oma naiste ja laste elu kaitseks nende Gadiantoni röövlite vastu, jah, ja samuti, et säilitada oma õigusi ja kiriku ja kummardamise eesõigusi ning vabadust ja iseseisvust.\n\n13 Ja sündis, et enne, kui see kolmeteistkümnes aasta oli lõppenud, ähvardas nefilasi täielik hävitus selle sõja pärast, mis oli muutunud ülimalt rängaks.\n\n14 Ja sündis, et need laamanlased, kes olid ühinenud nefilastega, loeti nefilaste hulka;\n\n15 ja needus võeti nende pealt ära ja nende nahk muutus valgeks nagu nefilastel;\n\n16 ja nende noortest meestest ja tütardest sirgusid ülimalt kenad ja nad arvati nefilaste hulka ja neid hakati kutsuma nefilasteks. Ja nõnda lõppes kolmeteistkümnes aasta.\n\n17 Ja sündis, et neljateistkümnenda aasta algul jätkus sõda röövlite ja Nefi rahva vahel ning muutus ülimalt rängaks; ometi saavutas Nefi rahvas röövlite suhtes eelise, nii et nad ajasid need oma maalt välja mägedesse ja nende salajastesse paikadesse.\n\n18 Ja nõnda lõppes neljateistkümnes aasta. Ja viieteistkümnendal aastal nad tulid taas Nefi rahvast ründama ja Nefi rahva pahelisuse ja nende rohkete tülide ja lahkhelide pärast said Gadiantoni röövlid palju eeliseid nende ees.\n\n19 Ja nõnda lõppes viieteistkümnes aasta ja nõnda oli rahvas paljude kannatuste olukorras; ja hävituse mõõk rippus nende kohal, nii et see oli valmis neid maha lööma, ja seda nende süütegude pärast.\n\n", "3-ne 3": "[center][font_size=26]3. peatükk[/font_size][/center]\n\n[i]Gidiaani, Gadiantoni juht, nõuab, et Lakooneus ja nefilased alistuksid ja loobuksid oma maadest – Lakooneus määrab Gidgidooni vägede ülemjuhatajaks – Nefilased kogunevad Sarahemlas ja Küllusliku maal, et ennast kaitsta. Ligikaudu 16–18 pKr.[/i]\n\n1 Ja nüüd, sündis, et Lakooneus, maa valitseja, sai kuueteistkümnendal aastal pärast Kristuse tulemist kirja röövlijõugu juhilt ja pealikult; ja need on sõnad, mis olid kirjutatud, öeldes:\n\n2 Lakooneus, maa õilsaim ja ülim valitseja, vaata, ma kirjutan sulle selle kirja ja avaldan sulle ülisuurt kiitust sinu vankumatuse eest ja ka sinu rahva vankumatuse eest selle kaitsmisel, mida te peate oma õiguseks ja vabaduseks; jah, te seisate hästi, otsekui toetaks teid mingi jumala käsi teie vabaduse ja teie vara ja teie maa kaitsmisel ehk selle kaitsmisel, mida te nõnda nimetate.\n\n3 Ja mul oleks kahju, õilsaim Lakooneus, kui sa oleksid nii rumal ja tühine, et mõtleksid, et te võite vastu panna nii paljudele julgetele meestele, kes on minu käsutuses, kes seisavad praegu relvastatult ja ootavad suure kannatamatusega sõnu – Minge alla ja rünnake nefilasi ning hävitage nad!\n\n4 Ja mina, teades nende vallutamatut vaimu neid lahinguväljal proovile pannes ja teades nende igavikulist viha teie vastu paljude nurjatuste pärast, mida te olete neile teinud; seepärast, kui nad teid ründaksid, nuhtleksid nad teid täieliku hävitusega.\n\n5 Seepärast olen ma kirjutanud selle kirja, pitseerides selle oma käega, mõeldes teie heaolule teie vankumatuse pärast selles, mida te usute olevat õige, ja teie õilsa vaimu pärast lahinguväljal.\n\n6 Seepärast ma kirjutan sulle, soovides, et te pigem loovutaksite sellele minu rahvale oma linnad, maad ja varad, kui et nad nuhtleksid teid mõõgaga ja teie peale tuleks hävitus.\n\n7 Ehk teiste sõnadega, andke meile alla ja ühinege meiega ja saage tuttavaks meie salajaste töödega ja saage meie vendadeks, et te oleksite nagu meie – mitte meie orjad, vaid kõiges meie vennad ja kaaslased.\n\n8 Ja vaata, ma vannun sulle, et kui te teete seda vandega, siis teid ei hävitata; kui te aga seda ei tee, siis vannun mina sulle vandega, et järgmisel kuul käsin ma oma sõjavägedel tulla alla teie vastu ja nad ei hoia end tagasi ega heida armu, vaid tapavad teid ja lasevad mõõgal langeda teie peale, kuni te surete välja.\n\n9 Ja vaata, mina olen Gidiaani; ja ma olen selle Gadiantoni salaühingu valitseja; ja ma tean, et see liit ja selle teod on head; ja need on vanast ajast ja need on pärandatud meile.\n\n10 Ja ma kirjutan selle kirja sulle, Lakooneus, ja ma loodan, et te annate meile ära oma maad ja oma vara ilma verevalamiseta, et see minu rahvas, kes on lahknenud teist teie pahelisuse pärast, võiks tagasi saada oma õigused ja valitsemisvõimu, sest te võtsite nendelt õiguse valitsemisvõimule; aga kui te seda ei tee, maksan ma teile kätte nendele tehtud nurjatuste eest. Mina olen Gidiaani.\n\n11 Ja nüüd, sündis, et kui Lakooneus sai selle kirja, oli ta ülimalt hämmastunud Gidiaani julgusest nõuda nefilaste maad endale ja samuti ähvardada rahvast ja lubada kätte maksta neile tehtud nurjatuste eest, kellele polnud kunagi nurjatused osaks saanud peale selle, et nad olid iseenda suhtes nurjatud olnud, lüües lahku nende paheliste ja jäledate röövlite poolele.\n\n12 Nüüd, vaata, see Lakooneus, valitseja, oli õiglane mees ja röövli nõudmised ja ähvardused ei hirmutanud teda; seepärast ei võtnud ta kuulda Gidiaani, röövlite pealiku kirja, vaid lasi oma rahval hüüda Issanda poole, et ta annaks neile jõudu ajaks, mil röövlid tulevad alla nende vastu.\n\n13 Jah, ta saatis läkituse kogu rahvale, et nad koguksid oma naised ja oma lapsed, oma pudulojuste ja veisekarjad ja kõik oma varanduse peale oma maa ühte kohta.\n\n14 Ja ta käskis neil ehitada enda ümber kindlustusi ja nende tugevus pidi olema ülimalt suur. Ja ta käskis, et väed, nii nefilaste kui ka laamanlaste omad ehk kõikide nende omad, kes olid arvatud nefilaste hulka, oleksid paigutatud valvuritena ümberringi, et valvata ja kaitsta neid röövlite eest päeval ja ööl.\n\n15 Jah, ta ütles neile: Nii tõesti, kui Issand elab, kui te ei paranda meelt kõigist oma süütegudest ega hüüa Issanda poole, te ei pääse mitte kuidagi nende Gadiantoni röövlite käest.\n\n16 Ja nii suured ja imepärased olid Lakooneuse sõnad ja prohvetlikud kuulutused, et need tekitasid hirmu kogu rahva seas ja nad pingutasid kõigest väest, et teha Lakooneuse sõnade järgi.\n\n17 Ja sündis, et Lakooneus määras kõikidele nefilaste vägedele ülemjuhatajad, kes juhiksid neid sel ajal, kui röövlid peaksid kõnnumaalt neile kallale tulema.\n\n18 Nüüd, kõikide ülemjuhatajate seas määrati kõrgeim ja kõikide nefilaste vägede suur ülem, ja tema nimi oli Gidgidooni.\n\n19 Nüüd, kõikidel nefilastel oli tavaks määrata oma ülemjuhatajateks (välja arvatud nende pahelisuse aegadel) keegi, kellel on ilmutuse ja ka prohvetliku kuulutamise vaim; seepärast, see Gidgidooni oli nende seas nii suur prohvet kui ka ülemkohtunik.\n\n20 Nüüd, rahvas ütles Gidgidoonile: Palu Issandat ja lase meil minna üles mägedesse ja kõnnumaale, et me võiksime rünnata röövleid ja hävitada nad nende oma maadel!\n\n21 Aga Gidgidooni ütles neile: Issand hoidku! sest kui me läheksime üles nende vastu, siis jätaks Issand meid nende kätte; seepärast valmistame me end ette oma maade keskosas ja me kogume kõik oma väed kokku ega lähe nende vastu, vaid ootame, kuni nad tulevad meie vastu; seepärast, nii tõesti, kui Issand elab, kui me nii teeme, ta annab nad meie kätte.\n\n22 Ja sündis, et seitsmeteistkümnendal aastal, aasta lõpupoole levis Lakooneuse läkitus üle kogu maa palge ja nad võtsid oma hobused ja oma vankrid ja oma kariloomad ja kõik oma pudulojuste ja veisekarjad ja oma teravilja ja kogu oma varanduse ning asusid teele tuhandete ja kümnete tuhandete kaupa, kuni nad kõik jõudsid kohta, mis oli määratud neile kokkukogunemiseks, et kaitsta end oma vaenlaste eest.\n\n23 Ja maa, mis oli määratud, oli Sarahemla maa, ja maa, mis jäi Sarahemla maa ja Küllusliku maa vahele, jah, kuni Küllusliku maa ja Laastamise maa vahelise piirini.\n\n24 Ja oli väga mitmeid tuhandeid inimesi, keda kutsuti nefilasteks, kes kogusid end kokku sellele maale. Nüüd, Lakooneus käskis neil koguneda lõunapoolsele maale suure needuse pärast, mis lasus põhjapoolse maa peal.\n\n25 Ja nad kindlustasid end oma vaenlaste vastu ja nad elasid kõik koos ühel maal ja nad kartsid sõnu, mida Lakooneus oli rääkinud, nii et nad parandasid meelt kõikidest oma pattudest; ja nad saatsid oma palved üles Issanda, oma Jumala poole, et ta päästaks nad sel ajal, kui nende vaenlased tulevad nende vastu võitlema.\n\n26 Ja nad olid ülimalt kurvad oma vaenlaste pärast. Ja Gidgidooni käskis, et nad valmistaksid kõiksugu sõjariistu ja et nad tugevdaksid end kaitserüüga ja suurte ja väikeste kilpidega vastavalt tema juhendamisele.\n\n", "3-ne 4": "[center][font_size=26]4. peatükk[/font_size][/center]\n\n[i]Nefilaste väed võidavad Gadiantoni röövlid – Gidiaani tapetakse ja tema järglane Semnariia puuakse üles – Nefilased ülistavad oma võitude eest Issandat. Ligikaudu 19–22 pKr.[/i]\n\n1 Ja sündis, et kaheksateistkümnenda aasta lõpul olid röövliväed valmistunud lahinguks ja hakkasid tulema alla ja edasi tungima küngastelt ja mägedelt ja kõnnumaalt ja oma kindlustest ja oma salajastest paikadest ja hakkasid võtma oma valdusse maid, nii neid, mis olid lõuna pool, kui ka neid, mis olid põhja pool, ja hakkasid võtma oma valdusse kõiki maid, mis nefilased olid tühjaks jätnud, ja linnu, mis olid maha jäetud.\n\n2 Aga vaata, maadel, mis nefilased olid maha jätnud, ei olnud metsloomi ega jahiloomi ja röövlitel ei olnud jahisaaki mujal kui kõnnumaal.\n\n3 Ja toidupuuduse tõttu ei saanud röövlid elada mujal kui ainult kõnnumaal, sest nefilased olid jätnud oma maad tühjaks ning olid kogunud kokku oma pudulojuste ja veisekarjad ja kogu oma vara, ja nad olid kõik koos.\n\n4 Seepärast, röövlitel ei olnud muud võimalust rüüstamiseks ja toidu saamiseks kui tulla nefilastega avalikku võitlusesse; ja nefilased olid kõik koos ja nad olid arvukad ning nad olid varunud endale toiduvaru ja hobuseid ja veiseid ja kõiksugu kariloomi, nii et nad võisid sellest elada seitse aastat ja selle aja jooksul nad lootsid röövlid maa palgelt hävitada; ja nõnda lõppes kaheksateistkümnes aasta.\n\n5 Ja sündis, et üheksateistkümnendal aastal leidis Gidiaani, et tal on otstarbekas minna võitlema nefilaste vastu, sest nad ei saanud hakkama muidu, kui ainult rüüstates ja röövides ja mõrvates.\n\n6 Ja nad ei julgenud maa palgel laiali hajuda, et vilja kasvatada, kartes, et nefilased võivad neid rünnata ja nad tappa; seepärast andis Gidiaani oma vägedele käsu, et nad peavad sel aastal minema võitlema nefilaste vastu.\n\n7 Ja sündis, et nad tulid lahingusse, ja see oli kuuendal kuul; ja vaata, suur ja kohutav oli see päev, mil nad tulid lahingusse; ja nad olid vöötatud röövlite kombe kohaselt; ja neil oli lambanahk niuete ümber ja nad olid värvitud verega ja nende pead olid pöetud ja neil olid kiivrid peas; ja suur ja kohutav oli Gidiaani sõjavägede välimus nende kaitserüü pärast ja seepärast, et nad olid verega värvitud.\n\n8 Ja sündis, et kui nefilaste väed nägid, milline oli Gidiaani sõjavägi, langesid nad kõik maha ja tõstsid oma hüüded Issanda, oma Jumala poole, et ta heidaks neile armu ja päästaks nad nende vaenlaste käest.\n\n9 Ja sündis, et kui Gidiaani väed seda nägid, hakkasid nad rõõmust kõva häälega hõiskama, kuna arvasid, et nefilased olid langenud maha kartusest nende vägede hirmuäratavuse ees.\n\n10 Aga selles nad pettusid, sest nefilased ei kartnud neid, vaid nad kartsid oma Jumalat ja palusid temalt kaitset; seepärast, kui Gidiaani väed tormasid neile kallale, olid nad valmis nendega kohtuma, jah, nad võtsid nad vastu Issanda jõul.\n\n11 Ja sellel kuuendal kuul algas lahing; ja see lahing oli suur ja kohutav, jah, suured ja kohutavad olid need tapatalgud, nii et selliseid tapatalguid pole kunagi teatud Lehhi rahva keskel sellest ajast saadik, mil ta lahkus Jeruusalemmast.\n\n12 Ja hoolimata ähvardustest ja vannetest, mis Gidiaani oli vandunud, vaata, nefilased lõid neid, nii et nad nende ees taganesid.\n\n13 Ja sündis, et Gidgidooni käskis oma vägedel neid jälitada kuni kõnnumaa piirini ja et nad ei heidaks armu kellelegi, kes tee peal nende kätte langeb; ja nõnda nad jälitasid neid ja surmasid neid kõnnumaa piirini, kuni nad olid Gidgidooni käsu täitnud.\n\n14 Ja sündis, et Gidiaanit, kes oli vapralt vastu pannud ja võidelnud, jälitati põgenemisel, ja kuna ta oli võitlemisest kurnatud, saadi ta kätte ning tapeti. Ja selline oli röövel Gidiaani lõpp.\n\n15 Ja sündis, et nefilaste väed pöördusid taas tagasi oma turvapaika. Ja sündis, et see üheksateistkümnes aasta möödus ja röövlid ei tulnud uuesti võitlema; ka ei tulnud nad uuesti kahekümnendal aastal.\n\n16 Ja kahekümne esimesel aastal nad ei tulnud lahingusse, vaid nad tulid igast küljest, et piirata ümber Nefi rahvas; sest nad arvasid, et kui nad lõikavad Nefi rahva ära nende maadest ja piiravad nad sisse igast küljest, ja kui nad lõikavad nad ära kõikidest nende välispidistest eelistest, siis nad saavad neid sundida alistuma vastavalt oma soovidele.\n\n17 Nüüd, nad olid määranud endile teise juhi, kelle nimi oli Semnariia; seepärast oli see Semnariia, kes käskis, et nefilased tuleb ümber piirata.\n\n18 Aga vaata, see tuli nefilastele kasuks; sest röövlitel oli võimatu jätkata piiramist nii kaua, et see oleks nefilastele mõju avaldanud, nende paljude toiduvarude tõttu, mis nad olid varunud,\n\n19 ja kuna röövlitel olid puudulikud toiduvarud; sest vaata, neil ei olnud toiduks midagi muud peale liha, mida nad said kõnnumaalt.\n\n20 Ja sündis, et jahisaak jäi kõnnumaal üha napimaks, nii et röövlid olid nälga suremas.\n\n21 Ja nefilased marssisid pidevalt välja nii päeval kui ka ööpimeduses, rünnates nende vägesid ning lüües neid maha tuhandete ja kümnete tuhandete kaupa.\n\n22 Ja nõnda soovis Semnariia rahvas sellest plaanist loobuda suure hävituse pärast, mis sai neile osaks nii ööpimeduses kui ka päeval.\n\n23 Ja sündis, et Semnariia andis oma rahvale käsu piiramine lõpetada ning minna põhjapoolse maa kõige kaugematesse osadesse.\n\n24 Ja nüüd, Gidgidooni, olles teadlik nende plaanist ja teades, et nad on toidupuuduse pärast ning nende seas olnud suurte tapatalgute tõttu nõrgaks jäänud; seepärast saatis ta oma väed öösel välja ja lõikas ära nende taganemistee ning paigutas oma väed nende taganemisteele.\n\n25 Ja seda nad tegid öösel ja jõudsid röövlitest ette, nii et järgmisel päeval, kui röövlid oma teed alustasid, kohtasid nad nefilaste vägesid nii ees kui ka selja taga.\n\n26 Ja need röövlid, kes olid lõunas, olid ka ära lõigatud oma varjupaikadest. Ja kõik see toimus Gidgidooni käsul.\n\n27 Ja mitmed tuhanded andsid end nefilastele vangi ja ülejäänud tapeti.\n\n28 Ja nende juht Semnariia võeti kinni ja poodi puu otsa; jah, koguni selle latva, nii et ta suri. Ja kui nad olid ta üles poonud, nii et ta suri, langetasid nad puu maha ja hüüdsid valju häälega, öeldes:\n\n29 Hoidku Issand oma rahvast õigemeelsuses ja südamelt pühana, et nad võiksid sundida maha langema kõiki, kes püüavad neid tappa võimu ja salajaste liitude pärast, just nii, nagu on maha langetatud see mees.\n\n30 Ja nad rõõmustasid ja hüüdsid taas nagu ühest suust, öeldes: Aabrahami Jumal ja Iisaki Jumal ja Jaakobi Jumal kaitsku õigemeelsuses seda rahvast, nii kaua kui nad hüüavad enda kaitseks oma Jumala nime.\n\n31 Ja sündis, et nad hakkasid kõik nagu ühest suust laulma ja ülistama oma Jumalat nende suurte tegude eest, mida ta oli teinud neile, hoides neid langemast nende vaenlaste kätte.\n\n32 Jah, nad hüüdsid: Hosianna Kõigekõrgemale Jumalale! Ja nad hüüdsid: Õnnistatud olgu Issanda, Kõikvõimsa Jumala, Kõigekõrgema Jumala nimi!\n\n33 Ja nende süda paisus rõõmust, nii et nad valasid rohkesti pisaraid Jumala suure headuse pärast nende vaenlaste käest vabastamisel; ja nad teadsid, et nad päästeti igavikulisest hävitusest nende meeleparanduse ja alandlikkuse pärast.\n\n", "3-ne 5": "[center][font_size=26]5. peatükk[/font_size][/center]\n\n[i]Nefilased parandavad meelt ja hülgavad oma patud – Mormon kirjutab oma rahva ajalugu ja kuulutab neile igavikulist sõna – Iisrael kogutakse kokku pikaaegsest hajutatusest. Ligikaudu 22–26 pKr.[/i]\n\n1 Ja nüüd, vaata, kogu Nefi rahva seas ei olnud ühtegi elavat hinge, kes oleks vähegi kahelnud kõikide nende pühade prohvetite sõnades, kes olid rääkinud, sest nad teadsid, et need sõnad peavad paratamatult täide minema.\n\n2 Ja tänu paljudele tunnustähtedele, mis olid antud prohvetite sõnade kohaselt, nad teadsid, et peab olema otstarbekas, et Kristus on tulnud; ja tänu asjadele, mis olid juba sündinud, teadsid nad, et on paratamatu, et kõik sünnib vastavalt sellele, nagu on räägitud.\n\n3 Seepärast hülgasid nad kõik oma patud ja jäledused ja hooramised ning teenisid Jumalat täie usinusega päeval ja ööl.\n\n4 Ja nüüd, sündis, et kui nad olid kõik röövlid vangi võtnud, nii et mitte ükski, kes ei olnud tapetud, ei pääsenud põgenema, heitsid nad oma vangid vanglasse ja lasid neile jutlustada Jumala sõna; ja kõik, kes parandasid meelt oma pattudest ja sõlmisid lepingu, et nad mitte kunagi enam ei mõrva, lasti vabaks.\n\n5 Kuid kõik, kes lepingut ei sõlminud ja kes kandsid ikka veel neid salamõrvu oma südames, jah, kõik, kes leiti oma vendadele ähvardusi hingamas, mõisteti süüdi ja neid karistati seaduse järgi.\n\n6 Ja nõnda nad tegid lõpu kõikidele nendele pahelistele ja salajastele ning jäledatele liitudele, kus pandi toime nii palju pahelist ja nii palju mõrvu.\n\n7 Ja nõnda möödus kahekümne teine aasta ja samuti kahekümne kolmas aasta ja kahekümne neljas ja kahekümne viies aasta ja nõnda möödusid kakskümmend viis aastat.\n\n8 Ja palju oli toimunud sellist, mis mõnede silmis oli suur ja imepärane; ometi ei saa kõike seda kirjutada sellesse raamatusse; jah, see raamat ei suuda mahutada sajandikkugi sellest, mis on toime pandud nii paljude inimeste seas kahekümne viie aasta jooksul.\n\n9 Aga vaata, on olemas ülestähendused, mis sisaldavad kõiki selle rahva tegemisi; ja lühema, aga tõepärase aruande kirjutas Nefi.\n\n10 Seepärast olen ma teinud oma ülestähenduse neist asjadest Nefi ülestähenduse järgi, mis on uurendatud plaatidele, mida kutsuti Nefi plaatideks.\n\n11 Ja vaata, ma teen ülestähenduse plaatidele, mis ma olen oma kätega valmistanud.\n\n12 Ja vaata, minu nimi on Mormon ja ma olen saanud oma nime Mormoni maa järgi, maa järgi, kus Alma rajas rahva seas kiriku; jah, esimese kiriku, mis rajati nende seas pärast nende üleastumist.\n\n13 Vaata, ma olen Jeesuse Kristuse, Jumala Poja jünger. Ta on mind kutsunud kuulutama tema sõna tema rahva seas, et nad võiksid saada igavikulise elu.\n\n14 Ja on osutunud otstarbekaks, et ma teeksin Jumala tahtmist mööda ülestähenduse nendest asjadest, mida on tehtud, et nende palved, kes on siit lahkunud, kes olid pühad, täituksid vastavalt nende usule –\n\n15 jah, väikese ülestähenduse selle kohta, mis on toimunud alates sellest ajast, kui Lehhi lahkus Jeruusalemmast, kuni praeguse ajani välja.\n\n16 Seepärast teen ma oma ülestähenduse nende aruannete põhjal, mille on andnud need, kes olid enne mind, kuni minu päevade alguseni.\n\n17 Ja siis teen ma ülestähenduse sellest, mida ma olen näinud oma silmaga.\n\n18 Ja ma tean, et see ülestähendus, mida ma teen, on õige ülestähendus ja tõde; ometi on palju asju, mida me oma keele pärast ei ole võimelised kirjutama.\n\n19 Ja nüüd, ma teen lõpu oma sõnadele, mis ma iseendast rääkisin, ja jätkan oma aruande andmist asjadest, mis on olnud enne mind.\n\n20 Mina olen Mormon ja ma olen puhas Lehhi järglane. Mul on põhjust ülistada oma Jumalat ja oma Päästjat Jeesust Kristust, et ta tõi meie isad välja Jeruusalemma maalt (ja mitte keegi ei teadnud sellest peale tema enda ja nende, kelle ta sellelt maalt välja tõi) ja et ta on andnud minule ja minu rahvale nii palju teadmisi meie hingede päästmiseks.\n\n21 Ta on tõepoolest õnnistanud Jaakobi koda ja on olnud halastav Joosepi seemne vastu.\n\n22 Ja sedavõrd, kuivõrd Lehhi lapsed on pidanud kinni tema käskudest, on ta neid õnnistanud ja lasknud edul neid saata vastavalt oma sõnale.\n\n23 Jah, ja ta toob tõepoolest Joosepi seemne jäägi taas teadmisele Issandast, nende Jumalast.\n\n24 Ja nii tõesti, kui Issand elab, kogub ta maa neljast ilmakaarest kokku kogu Jaakobi seemne jäägi, kes on hajutatud laiali üle kogu maa pinna.\n\n25 Ja nagu ta on sõlminud lepingu kogu Jaakobi kojaga, just samuti täidetakse see leping, mille ta on sõlminud Jaakobi kojaga, tema poolt heaks arvatud ajal, taastades kogu Jaakobi koja selle lepingu tundmisele, mille ta on nendega sõlminud.\n\n26 Ja siis nad tunnevad oma Lunastajat, kes on Jeesus Kristus, Jumala Poeg; ja siis nad kogutakse kokku maa neljast ilmakaarest nende enda maadele, kust nad olid hajutatud; jah, nii tõesti, kui Issand elab, nõnda saab olema. Aamen.\n\n", "3-ne 6": "[center][font_size=26]6. peatükk[/font_size][/center]\n\n[i]Nefilasi saadab edu – Tekivad uhkus, rikkus ja klassierinevused – Kirikus on lõhenemine lahkhelide tõttu – Saatan juhib rahvast avalikus vastuhakus – Paljud prohvetid hüüavad meeleparandust ja nad tapetakse – Nende mõrvajad teevad salasepitsusi valitsemisvõimu ülevõtmiseks. Ligikaudu 26–30 pKr.[/i]\n\n1 Ja nüüd, sündis, et kogu Nefi rahvas pöördus tagasi oma maadele kahekümne kuuendal aastal, iga mees oma perega, oma pudulojuste ja veisekarjadega, oma hobuste ja teiste loomadega ja kõigega, mis temale kuulus.\n\n2 Ja sündis, et nad ei olnud kõiki oma toiduvarusid ära söönud, seepärast võtsid nad endaga kaasa kõik, mida nad ei olnud ära tarvitanud, kõik oma teravilja, oma kulla ja oma hõbeda ja kõik oma hinnalised asjad, ja nad pöördusid tagasi oma maadele ja oma varanduste juurde nii põhjas kui ka lõunas, nii põhjapoolsel maal kui ka lõunapoolsel maal.\n\n3 Ja neile röövlitele, kes olid sõlminud lepingu, et säilitada maal rahu, kes soovisid jääda laamanlasteks, nad andsid maad vastavalt nende arvule, et nad võiksid elada oma tööst; ja nõnda kehtestasid nad rahu kogu maal.\n\n4 Ja neid hakkas taas saatma edu ja nad hakkasid saama vägevaks; ja kahekümne kuues ja kahekümne seitsmes aasta möödusid ja maal valitses kõva kord, ja nad olid loonud oma seadused vastavalt võrdõiguslikkusele ja õiglusele.\n\n5 Ja nüüd, kogu maal ei olnud midagi rahva jätkuvat edu takistamas, juhul kui nad ei lange üleastumiste küüsi.\n\n6 Ja nüüd, need olid Gidgidooni ja kohtunik Lakooneus ja need, kes olid määratud juhtideks, kes olid kehtestanud maal selle suure rahu.\n\n7 Ja sündis, et paljud linnad ehitati uuesti üles ja paljud vanad linnad tehti korda.\n\n8 Ja ehitati palju maanteid ja rajati palju teid, mis viisid linnast linna ja ühelt maalt teisele maale ja ühest kohast teise.\n\n9 Ja nõnda möödus kahekümne kaheksas aasta ning rahva seas valitses püsiv rahu.\n\n10 Ent kahekümne üheksandal aastal sündis, et rahva keskel hakkas tekkima lahkhelisid ja mõned läksid uhkust täis ning hooplesid oma ülimalt suure rikkusega, jah, koguni suurte tagakiusamisteni välja.\n\n11 Sest sellel maal oli palju kaupmehi ja ka palju seadusetundjaid ja palju ametnikke.\n\n12 Ja rahvas hakkas eralduma klassidesse oma rikkuse ja õppimisvõimaluste järgi; jah, mõned olid harimatud oma vaesuse tõttu ja teised said suuri teadmisi tänu oma rikkusele.\n\n13 Mõned olid uhkust täis ja teised olid ülimalt alandlikud; mõned vastasid sõimule sõimuga, samas kui teised võtsid vastu sõimu ja tagakiusamise ja kõiksugu kannatused ega hakanud neid vastu laimama, vaid olid Jumala ees alandlikud ja pattukahetsevad.\n\n14 Ja nõnda tekkis kogu maal suur ebavõrdsus, nii et kirik hakkas lõhenema, jah, nii et kolmekümnendal aastal oli kirik lõhenenud kogu maal, välja arvatud mõnede laamanlaste seas, kes olid pöördunud õigesse usku ega taganenud sellest, sest nad olid kindlad ja vankumatud ning kõrvalekaldumatud, soovides kogu usinusega kinni pidada Issanda käskudest.\n\n15 Nüüd, rahva süütegusid põhjustas see – Saatanal oli suur vägi, et ärgitada inimesi toime panema kõiksugu süütegusid ja muuta neid uhkusest ennast täis olevateks, tekitades neis kiusatust otsida väge ja võimu ja rikkust ning maailma tühiseid asju.\n\n16 Ja nõnda juhtis Saatan inimeste südamed ära kõiksugu süütegusid toime panema; seepärast said nad nautida rahu ainult mõned aastad.\n\n17 Ja nõnda, kolmekümnenda aasta algul – rahvas, olles pikemaks ajaks jäetud kuradi kiusatuste mõju alla, nii et ta juhtis neid, kuhu iganes soovis, ja lasi neil toime panna kõiksugu süütegusid, mida ta soovis – ja nõnda selle kolmekümnenda aasta algul olid nad kohutavas pahelisuse seisundis.\n\n18 Nüüd, nad ei patustanud teadmatult, sest nad teadsid, mida Jumal neilt tahab, kuna neile oli seda õpetatud; seepärast hakkasid nad tahtlikult Jumalale vastu.\n\n19 Ja nüüd, see oli Lakooneuse, Lakooneuse poja päevil, sest Lakooneus asus oma isa kohale ja valitses rahvast sel aastal.\n\n20 Ja sinna ilmus mehi, kes olid taevast innustatud ja saadetud, ning nad seisid rahva seas kogu maal, jutlustades ja tunnistades julgelt rahva pattudest ja süütegudest ning tunnistades neile lunastusest, mille Issand teeb oma rahva heaks, ehk teiste sõnadega Kristuse ülestõusmisest; ja nad tunnistasid julgelt tema surmast ja kannatustest.\n\n21 Nüüd, rahva seas oli palju neid, kes olid ülimalt vihased nende peale, kes nendest asjadest tunnistasid; ja need, kes olid vihased, olid peamiselt ülemkohtunikud ja need, kes olid olnud ülempreestrid ja seadusetundjad; jah, kõik need, kes olid seadusetundjad, olid vihased nende peale, kes nendest asjadest tunnistasid.\n\n22 Nüüd, ei olnud ühtegi seadusetundjat ega kohtunikku ega ülempreestrit, kellel oleks olnud võimu kedagi surma mõista, ilma et nende süüdimõistvale otsusele oleks alla kirjutanud maavalitseja.\n\n23 Nüüd, oli palju neid, kes sellest, mis puutus Kristusesse, julgelt tunnistasid, kelle kohtunikud kinni võtsid ja salaja surmasid, nii et maavalitseja sai nende surmast teada alles pärast nende surma.\n\n24 Nüüd, vaata, oli maa seaduste vastane, et keegi surmatakse ilma maavalitsejalt saadud võimuta –\n\n25 seepärast jõudis Sarahemla maale maavalitsejale kaebus nende kohtunike peale, kes olid Issanda prohvetid seadusevastaselt surma mõistnud.\n\n26 Nüüd, sündis, et nad võeti kinni ja toodi kohtuniku ette, et rahva antud seaduse kohaselt mõista kohut kuritöö eest, mida nad olid teinud.\n\n27 Nüüd, sündis, et neil kohtunikel oli palju sõpru ja sugulasi; ja ülejäänud, jah, tõepoolest peaaegu kõik seadusetundjad ja ülempreestrid kogunesid ning ühinesid seaduse kohaselt kohtu alla antud kohtunike sugulastega.\n\n28 Ja nad sõlmisid üksteisega lepingu, jah, nimelt lepingu, mille andsid vana aja inimesed, millise lepingu tegija ning andja oli kurat, et ühineda kõige õigemeelsuse vastu.\n\n29 Seepärast ühinesid nad Issanda rahva vastu ja sõlmisid lepingu, et neid hävitada ja päästa need, kes olid süüdi mõrvas, õiguse haardest, mida oldi valmis seaduse kohaselt ellu viima.\n\n30 Ja nad ei tunnistanud seadust ja oma maa õigusi; ja nad sõlmisid üksteisega lepingu, et hävitada valitseja ja panna troonile kuningas, et maal ei oleks enam vabadust, vaid et see alluks kuningaile.\n\n", "3-ne 7": "[center][font_size=26]7. peatükk[/font_size][/center]\n\n[i]Ülemkohtunik mõrvatakse, valitsemisvõim hävitatakse ja rahvas jaguneb suguharudesse – Kristusevastane Jaakob saab salajase liidu kuningaks – Nefi jutlustab meeleparandusest ja usust Kristusesse – Inglid teenivad teda iga päev ja ta äratab oma venna surnuist – Paljud parandavad meelt ja nad ristitakse. Ligikaudu 30–33 pKr.[/i]\n\n1 Nüüd, vaata, ma näitan teile, et nad ei pannud kuningat maa üle valitsema, vaid samal aastal, jah, kolmekümnendal aastal nad surmasid kohtujärjel, jah, mõrvasid maa ülemkohtuniku.\n\n2 Ja rahvas oli jagunenud üksteise vastu ja nad eraldusid üksteisest suguharudesse; iga mees oma perekonnaga ja oma sugulastega ja sõpradega; ja nõnda hävitasid nad maa valitsemisvõimu.\n\n3 Ja iga suguharu määras endale pealiku või juhi, ja nõnda said neist suguharud ja suguharude juhid.\n\n4 Nüüd, vaata, nende seas ei olnud ühtegi meest, kellel poleks olnud palju pereliikmeid ja palju sugulasi ja sõpru; seepärast olid nende suguharud ülimalt suured.\n\n5 Nüüd, kõik see sündis ja nende seas ei olnud veel sõdu; ja kogu see süü oli saanud rahvale osaks seepärast, et nad andsid end Saatana võimu alla.\n\n6 Ja valitsemisvõimu määrused hävitati nende sõprade ja sugulaste salajaste liitude pärast, kes mõrvasid prohvetid.\n\n7 Ja nad tekitasid maal suurt tüli, nii et õigemeelsem osa rahvast muutus peaaegu kõik paheliseks; jah, nende seas olid vaid mõned õigemeelsed inimesed.\n\n8 Ja nõnda polnud veel kuut aastatki möödunud sellest, kui suurem osa rahvast oli pöördunud oma õigemeelsusest nagu koer oma okse juurde või nagu emis porisse püherdama.\n\n9 Nüüd, see salajane liit, mis oli toonud rahva peale nii suure süü, kogus end kokku ja pani oma pealikuks mehe, keda nad kutsusid Jaakobiks;\n\n10 ja nad kutsusid teda oma kuningaks; seepärast sai temast selle pahelise jõugu kuningas ja ta oli üks tähtsamaid, kes andis oma hääle prohvetite vastu, kes tunnistasid Jeesusest.\n\n11 Ja sündis, et nad ei olnud arvult nii tugevad kui rahva suguharud, kes olid ühinenud, kuid kelle juhid kehtestasid omad seadused, igaüks vastavalt oma suguharule; ometi olid nad vaenlased; kuigi nad ei olnud õigemeelne rahvas, ühendas neid viha nende vastu, kes olid sõlminud lepingu valitsemisvõimu kukutamiseks.\n\n12 Seepärast, kui Jaakob nägi, et nende vaenlased olid neist arvukamad, seepärast tema, olles jõugu kuningas, käskis oma rahval põgeneda maa kõige põhjapoolsemasse ossa ja rajada seal endale kuningriik, kuni teisitimõtlejad nendega ühinevad (sest ta meelitas neid, et sinna tuleb palju teisitimõtlejaid) ja nad saavad küllalt tugevaks, et võidelda rahva suguharudega; ja nii nad tegidki.\n\n13 Ja nii kiire oli nende minek, et seda ei saanud takistada enne, kui nad olid jõudnud rahva haardeulatusest välja. Ja nõnda lõppes kolmekümnes aasta ja nõnda olid Nefi rahva asjad.\n\n14 Ja kolmekümne esimesel aastal sündis, et nad olid jagunenud suguharudesse, iga mees koos oma perekonna, sugulaste ja sõpradega; ometi olid nad jõudnud kokkuleppele, et ei sõdi üksteisega; kuid nad ei olnud ühinenud oma seaduste ega valitsemisviisi poolest, sest need põhinesid nende pealike ja nende juhtide otsustel. Aga nad kehtestasid väga ranged seadused, mis keelasid ühte suguharu teise vastu eksimast, nii et mõningal määral oli neil maal rahu; ometi, nende südamed olid ära pöördunud Issandast, nende Jumalast, ja nad loopisid prohveteid kividega ja ajasid neid endi seast välja.\n\n15 Ja sündis, et Nefi – keda olid külastanud inglid ja samuti Issanda hääl, kes oli seepärast näinud ingleid ja oma silmaga tunnistanud ja saanud endale väe, et ta võiks teada Kristuse teenimistööst, ja olnud ka oma silmaga tunnistajaks rahva kiirele tagasipöördumisele õigemeelsuse juurest pahelisuse ja jäleduste juurde;\n\n16 seepärast, tundes muret nende kõvasüdamelisuse ja nende meelepimeduse pärast – läks selsamal aastal nende sekka ja hakkas julgelt tunnistama meeleparandusest ja pattude andekssaamisest usu läbi Issandasse Jeesusesse Kristusesse.\n\n17 Ja ta õpetas neile palju asju ja kõike seda ei saa kirjutada ja osa sellest ei oleks küllalt; seepärast ei ole sellest kirjutatud selles raamatus. Ja Nefi õpetas väe ja suure volitusega.\n\n18 Ja sündis, et nad olid tema peale vihased, nimelt seepärast, et temal oli suurem vägi kui nendel, sest neil ei olnud võimalik tema sõnu mitte uskuda, sest tema usk Issandasse Jeesusesse Kristusesse oli nii suur, et inglid teenisid teda iga päev.\n\n19 Ja Jeesuse nimel ajas ta välja kuradeid ja rüvedaid vaime; ja ta äratas koguni oma venna surnuist pärast seda, kui rahvas oli teda kividega loopinud ja ta oli surma saanud.\n\n20 Ja rahvas nägi seda ja oli selle tunnistajaks ning oli tema peale vihane tema väe pärast; ja ta tegi rahva nähes Jeesuse nimel ka palju muid imesid.\n\n21 Ja sündis, et kolmekümne esimene aasta möödus ja vaid üksikud pöördusid Issandasse; kuid kõik, kes olid usule pöördunud, teatasid tõepoolest rahvale, et nad olid osa saanud Jumala võimust ja Vaimust, mis oli Jeesuses Kristuses, kellesse nad uskusid.\n\n22 Ja kõik, kellest olid kuradid välja aetud ja kes said terveks haigustest ja jõuetusest, tegid tõepoolest rahvale ilmsiks, et neid oli mõjutanud Jumala Vaim ja nad olid saanud terveks; ning nad näitasid ka tunnustähti ja tegid rahva seas mõne ime.\n\n23 Nõnda möödus ka kolmekümne teine aasta. Ja Nefi hüüdis rahvale kolmekümne kolmanda aasta alguses ja ta jutlustas neile meeleparandusest ja pattude andekssaamisest.\n\n24 Nüüd, ma tahan, et te peaksite ka meeles, et ei olnud mitte ühtegi inimest, keda toodi meeleparandusele, kes ei saanud veega ristitud.\n\n25 Seepärast, Nefi pühitses mehi teenimistööle, et kõik need, kes tulevad nende juurde, ristitaks veega, ja seda tunnistuseks ja tõenduseks Jumala ees ja rahvale, et nad on meelt parandanud ja saanud oma patud andeks.\n\n26 Ja selle aasta alguses oli palju neid, keda ristiti meeleparanduseks; ja nõnda möödus suurem osa aastast.\n\n", "3-ne 8": "[center][font_size=26]8. peatükk[/font_size][/center]\n\n[i]Tormid, maavärinad, tulekahjud, keeristuuled ja teised loodusõnnetused tunnistavad Kristuse ristilöömisest – Palju inimesi hävitatakse – Kolm päeva katab maad pimedus – Need, kes jäävad ellu, oigavad oma saatuse pärast. Ligikaudu 33–34 pKr.[/i]\n\n1 Ja nüüd, sündis, et vastavalt meie ülestähendusele, ja me teame, et meie ülestähendus on õige; sest vaata, see, kes ülestähendust pidas, oli õiglane mees, sest ta tegi tõepoolest Jeesuse nimel palju imesid; ja ei olnud ühtegi inimest, kes oleks saanud teha imesid Jeesuse nimel muidu, kui ta oleks igas pisiasjas oma süüst puhas –\n\n2 ja nüüd, sündis, et kui see mees pole teinud ühtegi viga meie ajaarvestuses, siis oli möödunud kolmekümne kolmas aasta;\n\n3 ja rahvas hakkas suure tõsidusega ootama tunnustähte, mille oli andnud laamanlane prohvet Saamuel, jah, seda aega, mil maa palet peaks katma kolmepäevane pimedus.\n\n4 Ja rahva keskel hakkas tekkima palju kahtlusi ja vaidlusi, vaatamata sellele, et oli antud nii palju tunnustähti.\n\n5 Ja sündis, et kolmekümne neljanda aasta esimese kuu neljandal päeval tõusis tugev torm, selline, millist ei oldud kogu maal kunagi varem nähtud.\n\n6 Ja oli ka suur ja hirmus maru ning hirmus müristamine, nii et see raputas kogu maad, otsekui oleks see valmis lõhenema.\n\n7 Ja sähvisid ülimalt teravad välgunooled, milliseid poldud mitte kunagi nähtud kogu maal.\n\n8 Ja Sarahemla linn võttis tuld.\n\n9 Ja Moroni linn vajus meresügavusse ja selle elanikud uppusid.\n\n10 Ja maa paiskus Moroniiha linna peale nii, et linna asemele tekkis suur mägi.\n\n11 Ja lõunapoolsel maal oli suur ja hirmus hävitus.\n\n12 Aga vaata, suurem ja kohutavam hävitus oli põhjapoolsel maal; sest vaata, terve maa pale oli muutunud tormi ja keeristuulte ja müristamiste ja välgu ja ülimalt tugeva maavärina pärast.\n\n13 Ja maanteed murdusid ja tasased teed said rikutud ja palju siledaid kohti muutus konarlikeks.\n\n14 Ja paljud suured ja tähtsad linnad olid vajunud ja paljud põlesid ja paljud vappusid, kuni nende hooned varisesid maha ja nende elanikud said surma ja elukohad jäid tühjaks.\n\n15 Ja olid mõned linnad, mis jäid alles, aga nende kahjustused olid ülimalt suured ja paljud inimesed neis said surma.\n\n16 Ja olid mõned, kelle viis ära keeristuul, ning ükski inimene ei tea, kuhu nad läksid, vaid nad teavad üksnes seda, et nad viidi ära.\n\n17 Ja nõnda moondus tormide ja müristamiste ja välgu ning maavärina pärast terve maa pale.\n\n18 Ja vaata, kaljud lõhenesid kaheks; need murdusid kogu maa palgel, nii et neid leiti murdunud kildudena ja kihtidena ja pragunenutena kogu maa palgel.\n\n19 Ja sündis, et kui müristamised ja välk ja torm ja maru ja maavärinad lakkasid – sest vaata, need kestsid umbes kolm tundi ja mõned ütlesid, et need kestsid kauem; ometi toimusid kõik need suured ja kohutavad asjad umbes kolme tunni jooksul; ja siis, vaata, maa palgel oli pimedus.\n\n20 Ja sündis, et kogu maa palet kattis tihe pimedus, nii et elanikud, kes ei olnud langenud, võisid tunda pimeduse vinet;\n\n21 ja pimeduse tõttu ei saanud olla valgust, ei küünlaid ega tõrvikuid; ka ei saadud süüdata tuld peenikeste ja ülimalt kuivade puudega, nõnda et seal ei olnud üldse valgust.\n\n22 Ja ei olnud näha mingit valgust, ei tuld ega kuma, ei päikest, ei kuud ega tähti, sest nii suur oli pimeduse udu, mis oli maa palgel.\n\n23 Ja sündis, et kestis kolm päeva, kui ei olnud näha valgust; ja kogu rahva seas valitses pidevalt suur lein ja nutt ja ulumine; jah, suured olid rahva oiged pimeduse ja suure hävituse pärast, mis oli neid tabanud.\n\n24 Ja ühes kohas kuuldi neid hüüdmas, öeldes: Oo, et me oleksime meelt parandanud enne seda suurt ja kohutavat päeva, ja siis oleks meie vendadele armu heidetud ja nad ei oleks põlenud selles suures Sarahemla linnas.\n\n25 Ja teises kohas kuuldi neid hüüdmas ja leinamas, öeldes: Oo, et me oleksime meelt parandanud enne seda suurt ja kohutavat päeva ja poleks tapnud ega kividega loopinud prohveteid ega oleks neid välja ajanud; siis oleks meie emadele ja meie kenadele tütardele ja meie lastele armu heidetud ning nad ei oleks selles suures Moroniiha linnas maha maetud. Ja nõnda oli rahva ulumine suur ja kohutav.\n\n", "3-ne 9": "[center][font_size=26]9. peatükk[/font_size][/center]\n\n[i]Kristuse hääl kuulutab pimeduses paljude inimeste ja linnade hävitamist nende pahelisuse pärast – Ta kuulutab ka oma jumalikkust, teatab, et Moosese seadus on täidetud, ning kutsub inimesi tulema tema juurde ja saama päästetud. Ligikaudu 34 pKr.[/i]\n\n1 Ja sündis, et kõikide maa elanike seas kogu selle maa palgel kuuldi häält, mis hüüdis:\n\n2 Häda, häda, häda sellele rahvale, häda kogu maa elanikele, kui nad ei paranda meelt; sest kurat naerab ja tema inglid rõõmustavad minu rahva kenade poegade ja tütarde surma üle; ja oma süüteo ja jäleduste pärast on nad langenud!\n\n3 Vaata, selle suure Sarahemla linna ja selle elanikud olen ma tulega põletanud.\n\n4 Ja vaata, selle suure Moroni linna olen ma lasknud vajuda meresügavustesse ja selle elanikel olen ma lasknud uppuda.\n\n5 Ja vaata, selle suure Moroniiha linna ja selle elanikud olen ma katnud maaga, et peita nende süüteod ja nende jäledused oma palge eest, et prohvetite ja pühade veri ei tõuseks enam minuni nende vastu.\n\n6 Ja vaata, Gilgali linnal ma olen lasknud vajuda ja selle elanikud olen lasknud matta maasügavustesse;\n\n7 jah, ja Oniiha linna ja selle elanikud ja Mookumi linna ja selle elanikud ja Jeruusalemma linna ja selle elanikud; ja ma olen lasknud vetel tulla üles nende asemele, et peita nende pahelisus ja jäledused oma palge eest, et prohvetite ja pühade veri ei tõuseks enam üles minuni nende vastu.\n\n8 Ja vaata, Gadiandi linna ja Gadiomna linna ja Jaakobi linna ja Gimgimno linna, kõikidel nendel olen ma lasknud vajuda ning teinud mägesid ja orge nende asemele, ja nende elanikud olen ma matnud maasügavustesse, et peita nende pahelisus ja jäledused oma palge eest, et prohvetite ja pühade veri ei tõuseks enam üles minuni nende vastu.\n\n9 Ja vaata, selle suure Jaakobugati linna, mille oli rajanud kuningas Jaakobi rahvas, olen ma lasknud tulega põletada nende pattude ja nende pahelisuse pärast, mis ületas kogu maa pahelisuse, nende salamõrvade ja -liitude pärast; sest nemad olid need, kes hävitasid minu rahva rahu ja maa valitsemisvõimu; seepärast lasin ma nad põletada, et hävitada nad oma palge eest, et prohvetite ja pühade veri ei tõuseks enam üles minuni nende vastu.\n\n10 Ja vaata, Laamani linna ja Joosi linna ja Gaadi linna ja Kiskuumeni linna ja nende elanikud olen ma lasknud põletada tulega nende pahelisuse pärast, sest nad ajasid välja prohvetid ja loopisid kividega neid, keda ma saatsin neile kuulutama nende pahelisusest ja nende jäledustest.\n\n11 Ja kuna nad ajasid need kõik välja, nii et nende seas ei olnud enam ühtegi õigemeelset, saatsin ma alla tule ja hävitasin nad, et nende pahelisus ja jäledused oleksid minu palge eest peidetud, et prohvetite ja pühade veri, keda ma saatsin nende sekka, ei hüüaks mulle põrmust nende vastu.\n\n12 Ja palju suuri hävitusi olen ma lasknud sellele maale ja sellele rahvale tulla nende pahelisuse ja nende jäleduste pärast.\n\n13 Oo kõik teie, kellele on armu heidetud, kuna te olite õigemeelsemad kui nemad; kas te nüüd tulete tagasi minu juurde ja parandate meelt oma pattudest ning pöördute usule, et ma võiksin teid terveks teha?\n\n14 Jah, tõesti, ma ütlen teile, kui te tulete minu juurde, saate te igavese elu. Vaata, minu halastuse käsivars on sirutatud teie poole ja kes iganes tuleb, selle ma võtan vastu; ja õnnistatud on need, kes tulevad minu juurde.\n\n15 Vaata, mina olen Jeesus Kristus, Jumala Poeg. Mina lõin taevad ja maa ja kõik, mis neis on. Ma olin Isaga algusest peale. Mina olen Isas ja Isa on minus ja minus on Isa austanud oma nime.\n\n16 Ma tulin omade juurde ja omad ei võtnud mind vastu. Ja pühakirjad minu tulemisest on täide läinud.\n\n17 Ja kõikidel, kes on mind vastu võtnud, olen ma lasknud saada Jumala poegadeks; ja just samuti teen ma kõikidele, kes usuvad minu nimesse; sest vaata, minu kaudu tuleb lunastus ja minus on Moosese seadus täidetud.\n\n18 Mina olen maailma valgus ja elu. Mina olen Alfa ja Oomega, algus ja lõpp.\n\n19 Ja te ei pea mulle enam ohverdama verd valades; jah, teie ohvrid ja põletusohvrid tuleb lõpetada, sest ma ei võta vastu ühtegi teie ohverdust ega põletusohvrit.\n\n20 Ja tooge mulle ohvriks murtud süda ja kahetsev vaim! Ja kes iganes tuleb minu juurde murtud südame ja kahetseva vaimuga, selle ristin ma tule ja Püha Vaimuga, just nagu laamanlasi ristiti usu pärast minusse oma usulepöördumise ajal tule ja Püha Vaimuga ja nad ei teadnud seda.\n\n21 Vaata, ma olen tulnud maailma, et tuua maailmale lunastust, et päästa maailm patust.\n\n22 Seepärast, ma võtan vastu igaühe, kes parandab meelt ja tuleb minu juurde nagu väike lapsuke, sest selliste päralt on Jumala kuningriik. Vaata, selliste eest olen ma oma elu andnud ja olen selle taas võtnud; seepärast parandage meelt ja tulge minu juurde, te maa ääred ja saage päästetud!\n\n", "3-ne 10": "[center][font_size=26]10. peatükk[/font_size][/center]\n\n[i]Mitme tunni vältel on maa peal vaikus – Kristuse hääl lubab koguda oma rahva, nagu kana kogub oma tibud – Alles on rahva õigemeelsem osa. Ligikaudu 34–35 pKr.[/i]\n\n1 Ja nüüd, vaata, sündis, et kõik maa inimesed kuulsid neid sõnu ja olid selle tunnistajaks. Ja pärast neid sõnu valitses maal mitmeid tunde vaikus;\n\n2 sest nii suur oli rahva hämmastus, et nad lakkasid kurtmast ja ulumast oma surmasaanud sugulaste pärast; seepärast valitses kogu maal mitmeid tunde vaikus.\n\n3 Ja sündis, et hääl tuli rahvale taas ja kõik inimesed kuulsid ja olid selle tunnistajaks, ja see ütles:\n\n4 Oo teie, nende suurte linnade elanikud, mis on langenud, teie, kes te olete Jaakobi järglased, jah, kes te olete Iisraeli kojast, kui sageli ma olen teid kogunud, nagu kana kogub oma tibud oma tiibade alla, ja olen teid kosutanud.\n\n5 Ja taas, kui sageli ma olen tahtnud teid koguda, nagu kana kogub oma tibud oma tiibade alla, jah, oo teie Iisraeli koja rahvas, kes te olete langenud, jah, oo Iisraeli koja rahvas, nii teie, kes te asute Jeruusalemmas, kui ka teie, kes te olete langenud; jah, kui sageli ma olen tahtnud teid koguda, nagu kana kogub oma tibud, aga teie ei tahtnud.\n\n6 Oo Iisraeli koda, kellele ma olen armu heitnud, kui sageli ma tahan teid koguda, nagu kana kogub oma tibud oma tiibade alla, kui te parandate meelt ja naasete kogu südamest minu juurde.\n\n7 Aga kui mitte, oo Iisraeli koda, siis jäävad teie elukohad tühjaks kuni selle ajani, mil täidetakse teie isadega tehtud leping.\n\n8 Ja nüüd, sündis, et kui rahvas oli kuulnud neid sõnu, vaata, nad hakkasid taas nutma ja uluma oma sugulaste ja sõprade kaotuse pärast.\n\n9 Ja sündis, et nõnda möödusid kolm päeva. Ja oli hommik ja pimedus hajus maa palgelt ja maa lakkas värisemast ja kaljud lakkasid lõhenemast ja hirmsad oiged lõppesid ning kogu see kohutav müra lakkas.\n\n10 Ja maa tõmbus taas kokku, jäädes paigale; ja ellujäetud inimeste lein ja nutt ja kaeblemine lõppes; ja nende lein muutus rõõmuks ning nende kurtmine ülistuseks ja tänuks Issandale Jeesusele Kristusele, nende Lunastajale.\n\n11 Ja siiamaani olid need pühakirjad täide läinud, mida prohvetid olid rääkinud.\n\n12 Ja õigemeelsem osa inimestest pääses, ja nemad olid need, kes olid vastu võtnud prohvetid ja ei loopinud neid kividega; ja nemad olid need, kes ei olnud valanud pühade verd, kellele heideti armu –\n\n13 ja neile oli heidetud armu ja nad polnud vajunud ega mattunud maa alla; ja nad ei uppunud meresügavustesse ja nad ei põlenud tules, ka ei kukkunud midagi nende peale ega litsunud neid surnuks, samuti ei viinud neid kaasa keeristuul; ning nad ei mattunud suitsu- ja pimeduse uttu.\n\n14 Ja nüüd, mõistku igaüks, kes loeb; see, kellel on pühakirjad, uurigu neid ja nähku ja vaadaku, kas kõik need surmad ja hävitamine tule ja suitsuga ja maru ja keeristuultega ning maa avanemisega, mis neid neelas, ja kõik need asjad ei ole mitte paljude pühade prohvetite prohvetlike kuulutuste täideminek?\n\n15 Vaata, ma ütlen teile: Jah, paljud tunnistasid nendest Kristuse tulemise aegsetest asjadest ja nad tapeti, kuna nad neist asjadest tunnistasid.\n\n16 Jah, prohvet Seenos tunnistas nendest asjadest ja samuti Seenok rääkis nendest asjadest, sest nad tunnistasid eriti meist, kes me oleme nende seemne jääk.\n\n17 Vaata, ka meie isa Jaakob tunnistas Joosepi seemne jäägist. Ja vaata, kas me ei ole Joosepi seemne jääk? Ja kas mitte seda, mis tunnistab meist, ei ole kirjutatud vaskplaatidele, mis meie isa Lehhi tõi kaasa Jeruusalemmast?\n\n18 Ja sündis, et kolmekümne neljanda aasta lõpul, vaata, ma näitan teile, et Nefi rahvas, kellele oli heidetud armu, ja samuti need, keda kutsuti laamanlasteks ja kellele oli armu heidetud, neile sai osaks suur soosing ja nende peade peale valati suured õnnistused, nii et varsti pärast Kristuse taevasseminekut tegi ta end tõepoolest nendele ilmsiks –\n\n19 näidates neile oma keha ja teenides nende seas; ja aruanne tema teenimisest antakse hiljem. Seepärast selleks korraks teen ma oma sõnadele lõpu.\n\n", "3-ne 11": "Jeesus Kristus näitas end Nefi rahvale, kui rahvahulk oli kogunenud Küllusliku maale ja teenis nende seas; ja ta näitas end neile järgmisel viisil.\n\nHõlmab peatükid 11–26 (kaasa arvatud).\n\n[center][font_size=26]11. peatükk[/font_size][/center]\n\n[i]Isa tunnistab oma Armastatud Pojast – Kristus ilmub ja kuulutab oma lepitust – Rahvas katsub haavajälgi tema kätes ja jalgades ja küljes – Nad hüüavad Hosianna – Ta annab ristimistalituse mooduse ja viisi – Tülitsemise vaim on kuradist – Kristuse õpetus on, et inimesed peavad uskuma ja saama ristitud ning saama Püha Vaimu. Ligikaudu 34 pKr.[/i]\n\n1 Ja nüüd, sündis, et suur hulk Nefi rahvast kogunes templi ümber, mis oli Küllusliku maal; ja nad olid isekeskis imestunud ning hämmingus ja näitasid üksteisele seda suurt ja imepärast muutust, mis oli toimunud.\n\n2 Ja nad rääkisid ka sellest Jeesusest Kristusest, kelle surmast oli antud tunnustäht.\n\n3 Ja sündis, et sel ajal, kui nad nõnda üksteisega vestlesid, kuulsid nad häält, nagu oleks see tulnud taevast; ja nad vaatasid ringi; sest nad ei mõistnud seda häält, mida nad kuulsid; ja see ei olnud karm hääl, samuti ei olnud see vali hääl; ometi vaatamata sellele, et see oli tasane hääl, tungis see kuuljate sisemusse, nii et nende kehas ei olnud ühtegi osa, mida see ei pannud vabisema; jah, see tungis neile kuni hingepõhjani välja ning pani nende südamed põlema.\n\n4 Ja sündis, et nad kuulsid taas häält ja nad ei mõistnud seda.\n\n5 Ja taas, kolmandat korda kuulsid nad häält ja nad avasid oma kõrvad, et seda kuulda; ja nende pilgud olid suunatud hääle poole ning nad vaatasid vankumatult taeva poole, kust hääl tuli.\n\n6 Ja vaata, kolmandal korral nad mõistsid häält, mida nad kuulsid, ja see ütles neile:\n\n7 Vaadake mu Armastatud Poega, kellest mul on hea meel, kelles ma olen austanud oma nime – kuulake teda!\n\n8 Ja sündis, et mõistes suunasid nad oma pilgud taas üles taeva poole ja vaata, nad nägid taevast alla laskumas ühte Meest ja ta oli riietatud valgesse rüüsse ja ta tuli alla ning seisis nende keskel; ja kogu rahvahulga pilgud olid suunatud temale ja nad ei julgenud avada oma suud, koguni üksteisele, ega teadnud, mida see tähendab, sest nad arvasid, et see on ingel, kes on neile ilmunud.\n\n9 Ja sündis, et ta sirutas välja oma käe ja kõneles rahvale, öeldes:\n\n10 Vaadake, mina olen Jeesus Kristus, kellest prohvetid tunnistasid, et ta tuleb maailma!\n\n11 Ja vaadake, mina olen maailma valgus ja elu; ja ma olen joonud sellest kibedast karikast, mille Isa mulle andis, ja olen austanud Isa, võttes enda peale maailma patud, millega ma olen alistunud kõigis asjus Isa tahtmisele algusest peale.\n\n12 Ja sündis, et kui Jeesus oli öelnud need sõnad, langes kogu rahvahulk maha; sest neile meenus, et sellest oli nende seas prohvetlikult kuulutatud, et Kristus näitab ennast neile pärast oma taevasseminekut.\n\n13 Ja sündis, et Issand rääkis neile, öeldes:\n\n14 Tõuske ja tulge minu juurde, et te võiksite pista oma käed minu külje sisse, ja samuti, et te võiksite katsuda naelte jälgi minu kätel ja minu jalgadel, et te võiksite teada, et mina olen Iisraeli Jumal ja terve maa Jumal ja et mind tapeti maailma pattude pärast.\n\n15 Ja sündis, et rahvahulk läks ja nad pistsid oma käed tema külje sisse, ja katsusid naelte jälgi tema kätel ja tema jalgadel; ja seda nad tegid, astudes ükshaaval ette, kuni nad kõik olid käinud ja oma silmaga näinud ja oma kätega katsunud ning teadsid kindlalt ja andsid tunnistust, et see on tema, kelle tulemisest olid prohvetid kirjutanud.\n\n16 Ja kui nad kõik olid käinud ja olid ise tunnistanud, hüüdsid nad ühel häälel, öeldes:\n\n17 Hosianna! Õnnistatud olgu Kõrgeima Jumala nimi! Ja nad langesid maha Jeesuse jalge ette ja kummardasid teda.\n\n18 Ja sündis, et ta rääkis Nefile (sest Nefi oli rahva seas) ja ta käskis tal ette astuda.\n\n19 Ja Nefi tõusis ja läks ette ning kummardus Issanda ees ja suudles tema jalgu.\n\n20 Ja Issand käskis tal tõusta. Ja ta tõusis ning seisis tema ees.\n\n21 Ja Issand ütles temale: Ma annan sulle väe, et sa ristiksid selle rahva, kui ma olen taas tõusnud üles taevasse.\n\n22 Ja Issand kutsus veel teisi ja ütles nendele samal viisil; ja ta andis neile väe ristida. Ja ta ütles neile: Sel kombel te peate ristima ja teie seas ei tohi olla mingeid vaidlusi.\n\n23 Tõesti, ma ütlen teile, et kes iganes parandab meelt oma pattudest teie sõnade tõttu ja soovib saada ristitud minu nimel, need te ristige sel kombel – Vaadake, te minge ja seiske vees ja ristige neid minu nimel!\n\n24 Ja nüüd, vaadake, need on sõnad, mida te peate ütlema, kutsudes neid nimepidi ja öeldes:\n\n25 Minule Jeesuselt Kristuselt antud volitusega ristin ma sind Isa ja Poja ja Püha Vaimu nimel. Aamen.\n\n26 Ja siis te kastke nad vee alla ja nad tulgu taas veest välja.\n\n27 Ja niiviisi te ristige minu nimel; sest vaadake, tõesti, ma ütlen teile, et Isa ja Poeg ja Püha Vaim on üks; ja mina olen Isas ja Isa minus ja Isa ja mina oleme üks.\n\n28 Ja nii, nagu ma olen teid käskinud, nõnda te ristige. Ja teie keskel ärgu olgu mingeid vaidlusi, nagu on olnud senini; ka ärgu olgu teie keskel vaidlusi minu õpetuse üksikasjade üle, nagu on olnud senini.\n\n29 Sest tõesti, tõesti, ma ütlen teile, et see, kellel on tüli vaim, ei ole minust, vaid on kuradist, kes on tülide isa, ja tema ärgitab inimeste südameid vihas üksteisega tülitsema.\n\n30 Vaadake, see ei ole minu õpetus, et ärgitada inimeste südameid vihas üksteise vastu; vaid minu õpetus on, et sellised asjad peavad kaduma.\n\n31 Vaadake, tõesti, tõesti, ma ütlen teile: Ma kuulutan teile oma õpetust.\n\n32 Ja see on minu õpetus ja see on õpetus, mille Isa on mulle andnud; ja mina annan tunnistust Isast ja Isa annab tunnistust minust ja Püha Vaim annab tunnistust Isast ja minust; ja mina annan tunnistust, et Isa käsib kõikidel inimestel igal pool meelt parandada ja minusse uskuda.\n\n33 Ja kes iganes usub minusse ja saab ristitud, see päästetakse; ja nemad on need, kes pärivad Jumala kuningriigi.\n\n34 Ja kes iganes ei usu minusse ega saa ristitud, saab olema neetud.\n\n35 Tõesti, tõesti, ma ütlen teile, et see on minu õpetus ja ma annan tunnistust, et see on Isalt; ja kes iganes usub minusse, usub ka Isasse; ja temale annab Isa minust tunnistust, sest ta külastab teda tule ja Püha Vaimuga.\n\n36 Ja nõnda annab Isa tunnistust minust ja Püha Vaim annab temale tunnistust Isast ja minust, sest Isa ja mina ja Püha Vaim oleme üks.\n\n37 Ja taas ma ütlen teile, et te peate meelt parandama ja saama väikese lapse sarnaseks ning saama ristitud minu nimel või muidu ei saa te mingil juhul neid asju vastu võtta.\n\n38 Ja taas ma ütlen teile, et te peate meelt parandama ja saama ristitud minu nimel ning saama väikese lapse sarnaseks või muidu ei saa te mingil moel pärida Jumala kuningriiki.\n\n39 Tõesti, tõesti, ma ütlen teile, et see on minu õpetus ja kes iganes ehitab sellele, ehitab minu kaljule, ja põrgu väravad ei saa temast võitu.\n\n40 Ja kes iganes kuulutab rohkem või vähem kui see ja kehtestab selle minu õpetusena, see on kurjast ega ole ehitatud minu kaljule, vaid ta ehitab liivasele alusele ja põrgu väravad seisavad avatuna, et niisugust vastu võtta, kui veeujutused tulevad ja tuuled rasivad neid.\n\n41 Seepärast, minge selle rahva sekka ja kuulutage sõnu, mida mina olen rääkinud, maa äärteni välja!\n\n", "3-ne 12": "[center][font_size=26]12. peatükk[/font_size][/center]\n\n[i]Jeesus kutsub ja volitab Kahtteist – Ta peab nefilastele jutluse, mis sarnaneb Mäejutlusele – Ta kõneleb õndsakskiitmistest – Tema õpetused ületavad Moosese seaduse ja on sellest tähtsamal kohal – Inimestel on kästud olla täiuslikud, nii nagu tema ja tema Isa on täiuslikud – Võrdle Matteuse 5. peatükiga. Ligikaudu 34 pKr.[/i]\n\n1 Ja sündis, et kui Jeesus oli rääkinud neid sõnu Nefile ja nendele, kes olid kutsutud (nüüd, neid, kes olid kutsutud ja kes olid saanud väe ja volituse ristimiseks, oli kaksteist) ja vaata, ta sirutas käe rahvahulga poole ja hüüdis nendele, öeldes: Õnnistatud olete teie, kui te pöörate tähelepanu nende kaheteistkümne sõnadele, kelle mina olen teie seast valinud, et nad teid õpetaksid ja oleksid teie teenijad; ja neile ma olen andnud väe, et nad võivad teid veega ristida, ja pärast seda, kui teid on veega ristitud, vaadake, siis ristin mina teid tule ja Püha Vaimuga; seepärast õnnistatud olete teie, kui te usute minusse ja saate ristitud pärast seda, kui te olete mind näinud ja teate, et mina olen.\n\n2 Ja taas, rohkem õnnistatud on need, kes usuvad teie sõnadesse, kuna te tunnistate, et te olete mind näinud ja et te teate, et mina olen. Jah, õnnistatud on need, kes usuvad teie sõnadesse ja laskuvad alandlikkuse sügavustesse ja saavad ristitud, sest neid külastatakse tule ja Püha Vaimuga ning nad saavad oma patud andeks.\n\n3 Jah, õnnistatud on vaimust vaesed, kes tulevad minu juurde, sest nende päralt on taevariik.\n\n4 Ja taas, õnnistatud on kõik, kes leinavad, sest nemad trööstitakse.\n\n5 Ja õnnistatud on tasased, sest nemad pärivad maa.\n\n6 Ja õnnistatud on kõik need, kellel on nälg ja janu õigemeelsuse järele, sest nemad täidetakse Püha Vaimuga.\n\n7 Ja õnnistatud on halastavad, sest nemad saavad halastust.\n\n8 Ja õnnistatud on kõik puhtad südamelt, sest nemad saavad näha Jumalat.\n\n9 Ja õnnistatud on kõik rahutoojad, sest neid hüütakse Jumala lasteks.\n\n10 Ja õnnistatud on kõik need, keda taga kiusatakse minu nime pärast, sest nende päralt on taevariik.\n\n11 Ja õnnistatud olete teie, kui inimesed teid minu pärast laimavad ja taga kiusavad ja valetades räägivad teist kõiksugu halba;\n\n12 sest teile saab osaks suur rõõm ja te saate ülimalt rõõmsaks, sest teie palk on suur taevas; sest nõnda on nad taga kiusanud prohveteid, kes olid enne teid.\n\n13 Tõesti, tõesti, ma ütlen teile: Ma lasen teil olla maa sool; aga kui sool kaotab oma maitse, millega saab teha maa soolaseks? Sool ei kõlba siis enam millekski muuks kui välja visata ja inimeste jalge alla tallata.\n\n14 Tõesti, tõesti, ma ütlen teile: Ma lasen teil olla selle rahva valguseks. Ei saa jääda varjule linn, mis asetseb mäe otsas.\n\n15 Vaadake, kas inimesed süütavad küünla ja panevad selle vaka alla? Ei, vaid küünlajalale, ja see annab valgust kõikidele, kes majas on;\n\n16 seepärast laske oma valgusel nõnda paista selle rahva ees, et nad näeksid teie häid tegusid ja annaksid au teie Isale, kes on taevas.\n\n17 Ärge arvake, et ma olen tulnud tühistama seadust või prohveteid! Ma ei ole tulnud neid tühistama, vaid täitma.\n\n18 Sest tõesti, ma ütlen teile, et mitte üks täpp ega kriips pole seadusest kadunud, vaid see kõik on minus täide läinud.\n\n19 Ja vaadake, ma olen andnud teile oma Isa seaduse ja käsud, et te usuksite minusse ja et te parandaksite meelt oma pattudest ning tuleksite minu juurde murtud südame ja kahetseva vaimuga. Vaadake, käsud on teie ees ja seadus on täidetud.\n\n20 Seepärast tulge minu juurde ja saage päästetud; sest tõesti, ma ütlen teile, et kui te ei pea kinni minu käskudest, mis ma nüüd olen teile andnud, ei pääse te mingil juhul taevariiki.\n\n21 Te olete kuulnud, et vana aja inimesed on öelnud ja see on ka teie ees kirjas, et sa ei tohi tappa ja kes iganes tapab, sellel on oht saada Jumala kohtumõistmise osaliseks.\n\n22 Kuid mina ütlen teile, et igaüks, kes on oma venna peale vihane, sellel on oht saada tema kohtumõistmise osaliseks. Ja kes iganes oma vennale ütleb: Raka! on oht sattuda Suurkohtu alla; aga kes iganes ütleb: Sa jõle! on põrgutule ohus.\n\n23 Seepärast, kui te tulete minu juurde või soovite tulla minu juurde ja teile meenub, et teie vennal on midagi teie vastu –\n\n24 minge oma venna juurde ja leppige enne oma vennaga ja tulge siis minu juurde kogu südamest ja ma võtan teid vastu.\n\n25 Leppige kiiresti oma vastasega, niikaua kui te temaga teel olete, et vastane teid kinni ei võtaks ja teid ei heidetaks vanglasse.\n\n26 Tõesti, tõesti, ma ütlen sulle: Sa ei pääse sealt mingil moel enne, kui oled ära maksnud viimsegi senini. Ja kui te olete vanglas, kas saate siis maksta ühtegi seninit? Tõesti, tõesti, ma ütlen teile: Ei.\n\n27 Vaata, vana aja inimesed on kirjutanud, et sa ei tohi abielu rikkuda;\n\n28 aga mina ütlen teile, et kes iganes naise peale vaatab teda himustades, on juba abielu rikkunud temaga oma südames;\n\n29 vaata, ma annan teile käsu, et te ei tohi lubada ühelgi niisugusel asjal tulla oma südamesse;\n\n30 sest on parem, et te keelaksite endale need asjad, millega te võtate üles oma risti, kui et teid heidetaks põrgusse.\n\n31 On kirjutatud, et kes iganes oma naise enesest lahutab, see andku temale lahutuskiri.\n\n32 Tõesti, tõesti, ma ütlen teile, et igaüks, kes oma naise enesest lahutab muul põhjusel kui hooruse pärast, paneb teda abielu rikkuma; ja kes iganes lahutatud naisega abiellub, rikub abielu.\n\n33 Ja veel on kirjutatud: Sa ei tohi valet vanduda, vaid pea Issandale oma vanded;\n\n34 aga tõesti, tõesti, ma ütlen teile: Ärge üldse vanduge, ei taeva juures, sest see on Jumala aujärg,\n\n35 ega maa juures, sest see on tema jalajäri;\n\n36 ärge vanduge ka oma pea juures, sest te ei saa ühtki juuksekarva teha valgeks ega mustaks,\n\n37 vaid teie kõne olgu: Jah, jah, või: Ei, ei; sest mis üle selle on, see on halb.\n\n38 Ja vaata, on kirjutatud, et silm silma vastu ja hammas hamba vastu.\n\n39 Aga mina ütlen teile: Ärge pange vastu halvale, vaid kui keegi teid lööb vastu teie paremat põske, siis pöörake temale ka teine;\n\n40 ja sellele, kes tahab seaduse järgi teiega kohut käia ja võtta teie vammuse, andke talle ka oma kuub.\n\n41 Ja kes teid sunnib kaasas käima ühe penikoorma, sellega minge kaks.\n\n42 Andke sellele, kes teilt palub, ja ärge pöörduge kõrvale sellest, kes teilt tahab laenata!\n\n43 Ja vaata, on kirjutatud ka, et sa pead armastama oma ligimest ja vihkama oma vaenlast;\n\n44 aga vaata, mina ütlen teile: Armastage oma vaenlasi, õnnistage neid, kes teid neavad, tehke head neile, kes teid vihkavad, ja palvetage nende eest, kes teid pahatahtlikult ära kasutavad ja teid taga kiusavad;\n\n45 et te võiksite olla oma taevase Isa lapsed, sest tema laseb oma päikesel tõusta halbade ja heade üle.\n\n46 Seepärast need asjad, mis olid vanast ajast, mis olid seaduse all, on minus täidetud.\n\n47 Vana on möödunud ja kõik asjad on saanud uueks.\n\n48 Seepärast ma soovin, et te oleksite täiuslikud just nagu mina või nagu teie Isa, kes on taevas, on täiuslik.\n\n", "3-ne 13": "[center][font_size=26]13. peatükk[/font_size][/center]\n\n[i]Jeesus õpetab nefilastele Meie Isa palve – Neil tuleb koguda varandusi taevasse – Kahtteist kästakse oma teenimistöös mitte mõelda ajalike asjade peale – Võrdle Matteuse 6. peatükiga. Ligikaudu 34 pKr.[/i]\n\n1 Tõesti, tõesti, ma ütlen, et ma soovin, et te annaksite armastuse ande vaestele; kuid vaadake ette, et te armastuse ande ei jaga inimeste ees, et neile silma paista; muidu ei ole teil palka oma Isalt, kes on taevas.\n\n2 Seepärast, kui sa armastuse ande annad, siis ära puhu enese ees sarve, nagu silmakirjatsejad teevad palvemajades ja tänavatel, et inimesed neid ülistaksid. Tõesti, ma ütlen teile, et neil on oma tasu käes.\n\n3 Vaid kui sina armastuse ande annad, siis ärgu su vasak käsi teadku, mida su parem käsi teeb;\n\n4 et sinu armastuse annid oleksid salajas ja su Isa, kes näeb salajasse, tasub sulle ise avalikult.\n\n5 Ja kui te palvetate, siis ärge olge nagu silmakirjatsejad; sest need armastavad palvetada seistes palvemajades ja tänavate nurkadel, et nad paistaksid inimestele silma. Tõesti, ma ütlen teile, et neil on oma tasu käes.\n\n6 Ent sina, kui sa palvetad, siis mine oma kambrisse, ja kui sa oled sulgenud oma ukse, palu oma Isa, kes on salajas, ja sinu Isa, kes näeb salajasse, tasub sinule avalikult.\n\n7 Aga kui te palvetate, siis ärge asjatult korrutage nõnda nagu paganad, sest nad arvavad, et neid kuuldakse nende paljude sõnade tõttu.\n\n8 Ärge seepärast saage nende sarnaseks, sest teie Isa teab, mida te vajate, enne, kui te teda palute.\n\n9 Teie palvetage seepärast niiviisi: Meie Isa, kes oled taevas, pühitsetud olgu Sinu nimi.\n\n10 Sinu tahtmine sündigu nagu taevas, nõnda ka maa peal.\n\n11 Ja anna meile andeks meie võlad, nagu meiegi andeks anname oma võlglastele.\n\n12 Ja ära saada meid kiusatusse, vaid päästa meid halvast.\n\n13 Sest sinu on riik ja vägi ja au igavesti! Aamen.\n\n14 Sest kui teie annate andeks inimestele nende eksimused, siis annab teie taevane Isa ka teile andeks;\n\n15 aga kui te inimestele nende eksimusi andeks ei anna, siis ei anna ka teie Isa teie eksimusi andeks.\n\n16 Pealegi, kui te paastute, siis ärge jääge kurvapalgeliseks, nõnda nagu silmakirjatsejad; sest nad teevad oma palge näotumaks, et rahvas näeks neid paastuvat. Tõesti, ma ütlen teile, neil on oma tasu käes.\n\n17 Vaid kui sina paastud, siis võia oma pea ja pese oma pale,\n\n18 et su paastumine ei oleks nähtav inimestele, vaid sinu Isale, kes on salajas, ja sinu Isa, kes näeb salajasse, tasub sinule avalikult.\n\n19 Ärge koguge endile varandusi maa peale, kus koi ja rooste neid rikuvad ja kus vargad sisse murravad ning varastavad;\n\n20 vaid koguge endile varandusi taevasse, kus koi ega rooste ei riku ja kus vargad sisse ei murra ega varasta.\n\n21 Sest kus su varandus on, seal on ka su süda.\n\n22 Ihu valgus on silm; seepärast, kui sinu silm on pühendunud, saab kõik su ihu täis valgust.\n\n23 Aga kui sinu silm on halb, siis saab kogu su ihu täis pimedust. Seepärast, kui valgus, mis on sinus, on pimedus, kui suur on siis see pimedus!\n\n24 Ükski ei või teenida kahte isandat, sest tema kas vihkab üht ja armastab teist või hoiab ühe poole ega hooli teisest. Te ei või teenida Jumalat ja mammonat.\n\n25 Ja nüüd, sündis, et kui Jeesus oli rääkinud need sõnad, ta vaatas kaheteistkümne poole, keda ta oli valinud, ja ütles neile: Pidage meeles sõnu, mida ma olen rääkinud! Sest vaadake, teie olete need, keda ma olen valinud teenima selle rahva seas. Seepärast ma ütlen teile: Ärge olge mures oma elu pärast, mida süüa või mida juua; ega oma ihu pärast, mida selga panna. Eks elu ole enam kui liha ja ihu enam kui riided?\n\n26 Vaadake taevalinde, sest nad ei külva ega lõika ega kogu aitadesse, siiski teie taevane Isa toidab neid. Kas te pole mitte palju paremad kui nemad?\n\n27 Aga kes teie seast võib muretsemisega oma pikkusele ühegi küünra jätkata?\n\n28 Ja miks te muretsete riietuse pärast? Pange tähele lilli väljal, kuidas need kasvavad; need ei tee tööd ega ketra;\n\n29 ja ometi ma ütlen teile, et Saalomongi kõiges oma hiilguses pole olnud nõnda ehitud kui üks nendest.\n\n30 Mispärast, kui nüüd Jumal rohtu väljal, mis täna on ja homme ahju visatakse, nõnda riietab, just samuti riietab ta ka teid, kui te ei ole nõdrausulised.\n\n31 Seepärast ärge olge mures, öeldes: Mida me sööme? või: Mida me joome? või: Millega me riietume?\n\n32 Sest teie taevane Isa teab, et te seda kõike vajate.\n\n33 Ent otsige esiti Jumala kuningriiki ja tema õigemeelsust, ja seda kõike antakse teile pealegi.\n\n34 Seepärast ärge olge mures homse pärast, sest homne päev muretseb ise enese asjade eest. Päevale on küllalt omast halvast.\n\n", "3-ne 14": "[center][font_size=26]14. peatükk[/font_size][/center]\n\n[i]Jeesus käsib: Ärge mõistke kohut; paluge Jumalat; pange tähele valeprohveteid – Ta lubab päästet nendele, kes teevad Isa tahet – Võrdle Matteuse 7. peatükiga. Ligikaudu 34 pKr.[/i]\n\n1 Ja nüüd, sündis, et kui Jeesus oli rääkinud need sõnad, pöördus ta taas rahvahulga poole ja avas neile uuesti oma suu, öeldes: Tõesti, tõesti, ma ütlen teile: Ärge mõistke kohut, et teie üle ei mõistetaks kohut!\n\n2 Sest missuguse kohtuga teie kohut mõistate, niisugusega mõistetakse teile kohut; ja missuguse mõõduga te mõõdate, niisugusega mõõdetakse ka teile.\n\n3 Ja miks sa näed pindu, mis on sinu venna silmas, kuid palki omas silmas sa ei pane tähele?\n\n4 Või kuidas sa ütled oma vennale: Lase ma tõmban pinnu sinu silmast – ja vaata, palk on su omas silmas?\n\n5 Sa silmakirjatseja, tõmba esiti palk omast silmast, ja siis sa näed selgelt tõmmata pindu välja oma venna silmast.\n\n6 Ärge andke seda, mis on püha, koertele, ja ärge heitke oma pärle sigade ette, et nad neid ei sõtkuks oma jalge alla ega pöörduks ja teid kisuks!\n\n7 Paluge, ja teile antakse; otsige ja te leiate; koputage, siis avatakse teile!\n\n8 Sest igaüks, kes palub, see saab, ja kes otsib, see leiab, ja kes koputab, sellele avatakse;\n\n9 või missugune inimene on teie seast, kes, kui tema poeg palub leiba, annaks temale kivi?\n\n10 Või kui ta palub kala, annaks ta temale mao?\n\n11 Kui nüüd teie, kes olete halvad, mõistate anda häid ande oma lastele, kui palju enam teie Isa, kes on taevas, annab häid ande neile, kes temalt paluvad?\n\n12 Seepärast, kõik, mida te tahate, et inimesed teile teevad, tehke ka neile, sest see on seadus ja prohvetid!\n\n13 Minge sisse kitsast väravast, sest avar on värav ja lai on tee, mis viib hävitusse, ja palju on neid, kes sealt sisse lähevad;\n\n14 kuna kitsas on värav ja ahtake on tee, mis viib ellu, ja pisut on neid, kes selle leiavad.\n\n15 Hoiduge valeprohveteist, kes tulevad teie juurde lammaste riideis, aga seestpidi on nad kiskjad hundid!\n\n16 Nende viljadest te tunnete neid. Ega inimene nopi viinamarju kibuvitsust või viigimarju ohakaist?\n\n17 Just samuti kannab iga hea puu head vilja, aga rikutud puu kannab halba vilja.\n\n18 Hea puu ei saa kanda halba vilja ega rikutud puu kanda head vilja.\n\n19 Iga puu, mis ei kanna head vilja, raiutakse maha ja visatakse tulle.\n\n20 Mispärast, nende viljadest te tunnete nad ära.\n\n21 Mitte igaüks, kes minule ütleb: Issand, Issand, ei saa taevariiki, vaid see, kes teeb mu Isa tahtmist, kes on taevas.\n\n22 Paljud ütlevad minule tol päeval: Issand, Issand, kas me ei ole sinu nimel prohvetlikult kuulutanud ja sinu nimel ajanud välja kuradeid ja sinu nimel teinud palju vägevaid tegusid?\n\n23 Ja siis ma tunnistan neile avalikult: Ma ei ole kunagi teid tundnud, taganege minust, te süütegude toimepanijad!\n\n24 Seepärast, igaüks nüüd, kes neid mu sõnu kuuleb ja teeb nende järgi, seda ma võrdlen mõistliku mehega, kes ehitas oma koja kaljule –\n\n25 ja tuli sadu ja tulid vetevood ja puhusid tuuled ja sööstsid vastu seda koda; aga see ei langenud, sest see oli rajatud kaljule.\n\n26 Ja igaüks, kes neid minu sõnu kuuleb, aga ei tee nende järele, on võrreldav rumala mehega, kes ehitas oma koja liivale –\n\n27 ja tuli sadu ja tulid vetevood ja puhusid tuuled ja sööstsid vastu seda koda, ja ta langes, ja tema langemine oli suur.\n\n", "3-ne 15": "[center][font_size=26]15. peatükk[/font_size][/center]\n\n[i]Jeesus kuulutab, et Moosese seadus on täidetud temas – Nefilased on need teised lambad, kellest ta rääkis Jeruusalemmas – Süütegude pärast ei tea Issanda rahvas Jeruusalemmas Iisraeli hajutatud lammastest. Ligikaudu 34 pKr.[/i]\n\n1 Ja nüüd, sündis, et kui Jeesus oli lõpetanud need sõnad, lasi ta oma silmadel üle rahvahulga käia ja ütles neile: Vaadake, te olete kuulnud, mida ma õpetasin enne, kui ma läksin üles Isa juurde; seepärast, igaühe, kes peab neid mu sõnu meeles ja teeb nende järgi, tema ma tõstan üles viimsel päeval.\n\n2 Ja sündis, et kui Jeesus oli öelnud need sõnad, ta tajus, et mõned nende seas olid hämmingus ja imestasid, mida ta tahab teha Moosese seadusega; sest nad ei mõistnud sõnu, et vana on kadunud ja et kõik on saanud uueks.\n\n3 Ja ta ütles nendele: Ärge imestage, et ma ütlesin teile, et vana on kadunud ja et kõik on saanud uueks.\n\n4 Vaadake, ma ütlen teile, et seadus, mis anti Moosesele, on täidetud.\n\n5 Vaadake, mina olen see, kes andis seaduse, ja mina olen see, kes tegi lepingu oma Iisraeli rahvaga; seepärast, seadus on minus täidetud, sest mina olen tulnud seadust täitma; seepärast on sellel lõpp.\n\n6 Vaadake, ma ei tühista prohveteid; sest kõik, mis minus ei ole täidetud, tõesti, ma ütlen teile: see läheb kõik täide.\n\n7 Ja kui ma ütlesin teile, et vana on kadunud, ei tühista ma seda, mis on räägitud asjadest, mis on tulemas.\n\n8 Sest vaadake, leping, mille ma olen teinud oma rahvaga, ei ole veel kõik täidetud; aga seadus, mis anti Moosesele, lõppes minus.\n\n9 Vaadake, mina olen seadus ja valgus. Vaadake mind ja pidage vastu lõpuni ja te elate; sest sellele, kes peab vastu lõpuni, ma annan igavese elu.\n\n10 Vaadake, ma olen andnud teile käsud; seepärast pidage kinni minu käskudest. Ja see on seadus ja prohvetid, sest nad tõepoolest tunnistasid minust.\n\n11 Ja nüüd, sündis, et kui Jeesus oli rääkinud need sõnad, ütles ta neile kaheteistkümnele, keda ta oli valinud:\n\n12 Teie olete minu jüngrid; ja teie olete valguseks sellele rahvale, kes on Joosepi koja jääk.\n\n13 Ja vaadake, see on teie pärandmaa ja Isa on andnud selle teile.\n\n14 Ja mitte ühelgi ajal ei ole Isa andnud mulle käsku, et ma räägiksin sellest teie vendadele Jeruusalemmas.\n\n15 Ka ei ole Isa kunagi andnud mulle käsku, et ma räägiksin neile teistest Iisraeli koja suguharudest, keda Isa on maalt ära juhatanud.\n\n16 Niipalju Isa käskis mind, et ma ütleksin neile:\n\n17 Et minul on ka teisi lambaid, kes ei ole sellest karjast; ka nemad pean ma tooma ja nad saavad kuulda minu häält; ja siis on üks kari ja üks karjane.\n\n18 Ja nüüd, kangekaelsuse ja uskmatuse pärast nad ei mõistnud minu sõna; seepärast käskis Isa mul neile sellest enam mitte rääkida.\n\n19 Aga tõesti, ma ütlen teile, et Isa on käskinud mind ja ma räägin seda teile, et teid lahutati neist nende süütegude pärast; seepärast oma süütegude pärast ei tea nad teist midagi.\n\n20 Ja tõesti, ma ütlen teile veel, et Isa on lahutanud nendest teisi suguharusid ja nende süütegude pärast ei tea nad nendest midagi.\n\n21 Ja tõesti, ma ütlen teile, et teie olete need, kellest ma ütlesin: Mul on ka teisi lambaid, kes ei ole sellest karjast; ka nemad ma pean tooma ja nad saavad kuulda minu häält, ja siis on üks kari ja üks karjane.\n\n22 Ja nad ei mõistnud mind; sest nad arvasid, et need on paganad; sest nad ei saanud aru, et paganad peavad nende jutlustamise kaudu saama usule pööratud.\n\n23 Ja nad ei mõistnud mind, kui ma ütlesin, et nad saavad kuulda minu häält; ja nad ei mõistnud mind, et paganad ei kuule ühelgi ajal minu häält – et ma ei tee end nendele ilmsiks muidu, kui Püha Vaimu läbi.\n\n24 Aga vaadake, teie olete niihästi kuulnud minu häält kui ka näinud mind; ja teie olete minu lambad ja teid loetakse nende hulka, keda Isa on minule andnud.\n\n", "3-ne 16": "[center][font_size=26]16. peatükk[/font_size][/center]\n\n[i]Jeesus külastab teisi Iisraeli kadunud lambaid – Viimsel ajal läheb evangeelium paganatele ja siis Iisraeli kojale – Issanda rahvas näeb silmast silma, kui ta toob tagasi Siioni. Ligikaudu 34 pKr.[/i]\n\n1 Ja tõesti, tõesti, ma ütlen teile, et mul on teisi lambaid, kes ei ole sellelt maalt, ka mitte Jeruusalemma maalt, ka mitte ühestki maaosast selle maa ümbrusest, kus ma olen teeninud.\n\n2 Sest need, kellest ma räägin, on need, kes ei ole veel kuulnud minu häält; ka ei ole ma ühelgi ajal end nendele ilmsiks teinud.\n\n3 Aga ma olen saanud Isalt käsu minna nende juurde, et nad kuuleksid minu häält ja oleksid arvatud minu lammaste hulka, nii et oleks üks kari ja üks karjane; seepärast ma lähen end neile näitama.\n\n4 Ja ma käsin teil kirjutada need sõnad pärast seda, kui ma olen läinud; nii et kui on nõnda, et minu rahvas Jeruusalemmas, need, kes on mind näinud ja saatnud mind minu teenimistöös, ei palu Isalt minu nimel, et nad läbi Püha Vaimu saaksid teada teist ja ka teistest suguharudest, kellest nad ei tea midagi, et need sõnad, mida te kirjutate, oleksid hoitud ja tehtaks ilmsiks paganatele, nii et paganate täiuse kaudu võiks nende seemne jäägi, kes hajutatakse üle kogu maa pinna nende uskmatuse pärast, kokku koguda ehk tuua teadmisele minust, nende Lunastajast.\n\n5 Ja siis ma kogun nad maa neljast ilmakaarest ja siis ma täidan lepingu, mille Isa on teinud kõikide Iisraeli koja inimestega.\n\n6 Ja õnnistatud on paganad tänu nende usule minusse, Pühas Vaimus ja Pühast Vaimust, kes tunnistab neile minust ja Isast.\n\n7 Vaadake, nende usu pärast minusse, ütleb Isa, ja teie uskmatuse pärast, oo Iisraeli koda, tuleb tõde viimsel ajal paganatele, nii et nende asjade täius tehakse neile teatavaks.\n\n8 Aga häda uskmatutele paganate seas, ütleb Isa – sest olgugi, et nad on tulnud selle maa palgele ja on hajutanud minu rahva, kes on Iisraeli kojast, ja minu rahvas, kes on Iisraeli kojast, on välja aetud nende seast ja tallatud nende jalge alla;\n\n9 ja Isa halastuse tõttu paganate vastu ja ka Isa kohtuotsuste tõttu minu rahvale, kes on Iisraeli kojast, tõesti, tõesti, ma ütlen teile, et pärast kõike seda, ja ma olen lasknud oma rahvast, kes on Iisraeli kojast, lüüa ja vaevata ja tappa ja nende seast välja ajada ning saada nende vihaaluseks ja nende seas pahameele puhangu ja pilkamise osaliseks –\n\n10 ja nõnda käsib Isa mul teile öelda: Sel päeval, mil paganad patustavad minu evangeeliumi vastu ja hülgavad minu evangeeliumi täiuse, ja oma südamete uhkuses peavad end kõikidest rahvustest ja terve maailma inimestest ülemateks ning on täis kõiksugu valetamisi ja pettusi ja pahategusid ja kõiksugu silmakirjalikkust ja mõrvu ja preestripettusi ja hooramisi ja salajasi jäledusi; ja kui nad teevad kõike seda ja hülgavad minu evangeeliumi täiuse, vaata, ütleb Isa, siis ma toon oma evangeeliumi täiuse nende seast ära.\n\n11 Ja siis on mul meeles leping, mille ma tegin oma rahvaga, oo Iisraeli koda, ja ma viin oma evangeeliumi neile.\n\n12 Ja ma näitan sulle, oo Iisraeli koda, et paganatel ei ole võimu teie üle; aga mul on meeles teiega tehtud leping, oo Iisraeli koda, ja te saate tundma minu evangeeliumi täiust.\n\n13 Aga kui paganad teevad meeleparanduse ja tulevad minu juurde tagasi, ütleb Isa, vaata, siis nad arvatakse minu rahva hulka, oo Iisraeli koda!\n\n14 Ja ma ei lase oma rahval, kes on Iisraeli kojast, minna nende sekka ja neid maha tallata, ütleb Isa.\n\n15 Aga kui nad ei tule minu juurde ega võta kuulda minu häält, siis ma lasen neil, jah, ma lasen oma rahval, oo Iisraeli koda, minna nende sekka ja tallata nad maha, ja nad saavad olema kui sool, mis on maitse kaotanud, mis ei kõlba siis millekski muuks kui väljaviskamiseks ja mu rahva jalge alla tallamiseks, oo Iisraeli koda!\n\n16 Tõesti, tõesti, ma ütlen teile, et nõnda on Isa mind käskinud – et ma pean andma selle maa sellele rahvale pärisosaks.\n\n17 Ja siis lähevad täide prohvet Jesaja sõnad, mis ütlevad:\n\n18 Su valvurid tõstavad häält; nad hõiskavad üheskoos, sest nad näevad silmast silma, kui Issand toob tagasi Siioni.\n\n19 Rõõmustage, laulge üheskoos, te Jeruusalemma varemed; sest Issand on trööstinud oma rahvast, ta on lunastanud Jeruusalemma!\n\n20 Issand on paljastanud oma püha käsivarre kõigi rahvaste silme all ja kõik maa ääred saavad näha Jumala päästet.\n\n", "3-ne 17": "[center][font_size=26]17. peatükk[/font_size][/center]\n\n[i]Jeesus juhatab rahvast mõtlema tema sõnade üle ja paluma mõistmist – Ta teeb terveks nende haiged – Ta palvetab inimeste eest kõnes, mida ei saa kirjutada – Inglid teenivad ja nende väikesed lapsed on tulest ümbritsetud. Ligikaudu 34 pKr.[/i]\n\n1 Vaata, nüüd sündis, et kui Jeesus oli rääkinud need sõnad, vaatas ta taas üle rahvahulga ja ütles neile: Vaadake, minu aeg on lähedal.\n\n2 Ma tajun, et te olete nõrgad, et te ei mõista kõiki minu sõnu, mida Isa on käskinud mul praegu teile rääkida.\n\n3 Seepärast, minge oma kodudesse ja mõtisklege selle üle, mida ma olen öelnud, ja paluge Isa minu nimel, et te võiksite seda mõista, ja valmistage oma meel ette homseks päevaks ja ma tulen taas teie juurde.\n\n4 Aga nüüd ma lähen Isa juurde, ja samuti lähen end näitama Iisraeli kadunud suguharudele, sest Isale nad ei ole kadunud, sest tema teab, kuhu ta on nad viinud.\n\n5 Ja sündis, et kui Jeesus oli nõnda rääkinud, lasi ta silmadel taas üle rahvahulga käia ning nägi, et inimesed olid pisarais ja vaatasid ainiti teda, nagu paludes teda pisut kauem nendega koos olla.\n\n6 Ja ta ütles neile: Vaadake, mu süda on täis kaastunnet teie vastu!\n\n7 Kas teie seas on haigeid? Tooge nad siia! Kas on teist keegi jalutu või pime või lonkur või vigane või pidalitõbine või kes on kuivanud või kes on kurt või kes on mingil muul moel vaevatud? Tooge nad siia ja ma teen nad terveks, sest ma tunnen teile kaasa; mu süda on täis halastust.\n\n8 Sest ma tajun, et te soovite, et ma näitaksin teile, mida ma olen teinud teie vendadele Jeruusalemmas, sest ma näen, et teie usk on piisav selleks, et ma võiksin teid terveks teha.\n\n9 Ja sündis, et kui ta oli nõnda rääkinud, läks kogu rahvahulk üksmeelselt tema juurde koos oma haigete ja vaevatutega ja oma jalutute ja oma pimedate ja oma tummadega ja kõikide nendega, kes olid mingil moel vaevatud; ja ta tegi nad terveks, igaühe, keda tema juurde toodi.\n\n10 Ja nad kõik, nii need, keda tervendati, kui ka need, kes olid terved, kummardusid tema jalge ette ja kummardasid teda; ja kõik, kes rahvahulgast hoolimata tulla said, suudlesid tema jalgu, nii et nad pesid tema jalgu oma pisaratega.\n\n11 Ja sündis, et ta käskis neil tuua nende väikesed lapsed.\n\n12 Nii nad tõid oma väikesed lapsed ja panid nad maha tema ümber ja Jeesus seisis nende keskel; ja rahvahulk andis teed, kuni nad kõik olid tema juurde toodud.\n\n13 Ja sündis, et kui nad kõik olid tema juurde toodud ja Jeesus seisis keskel, käskis ta rahvahulka, et nad laskuksid põlvili maha.\n\n14 Ja sündis, et kui nad olid põlvili laskunud, oigas Jeesus endamisi ja ütles: Isa, ma olen mures Iisraeli koja rahva pahelisuse pärast.\n\n15 Ja kui ta oli öelnud need sõnad, laskus ta ka ise põlvili maha ja vaata, ta palvetas Isa poole, ja seda, mida ta palus, ei saa kirjutada, ja rahvahulk, kes teda kuulis, annab sellest tunnistust.\n\n16 Ja nad annavad tunnistust niiviisi: Ei ole enne kellegi silm näinud ega kõrv kuulnud nii suuri ja imepäraseid asju, nagu meie nägime ja kuulsime Jeesust Isale rääkimas.\n\n17 Ja ükski keel ei suuda rääkida ja ükski inimene ei saa kirjutada ega saa inimeste südamed mõista nii suuri ja imepäraseid asju, nagu meie nägime ja samuti kuulsime Jeesust rääkimas; ja mitte keegi ei suuda kujutleda seda rõõmu, mis täitis meie hinge sel ajal, kui me kuulsime teda palumas Isa meie eest.\n\n18 Ja sündis, et kui Jeesus oli lõpetanud palvetamise Isa poole, ta tõusis; aga nii suur oli rahvahulga rõõm, et nad sellest nõrkesid.\n\n19 Ja sündis, et Jeesus rääkis neile ja palus neil tõusta.\n\n20 Ja nad tõusid maast ja ta ütles neile: Õnnistatud olete teie oma usu pärast. Ja nüüd, vaadake, mu rõõm on täielik.\n\n21 Ja kui ta oli öelnud neid sõnu, ta nuttis, ja rahvahulk andis sellest tunnistust, ja ta võttis ükshaaval nende väikesed lapsed ja õnnistas neid ja palus Isa nende eest.\n\n22 Ja kui ta oli seda teinud, ta nuttis taas;\n\n23 ja ta kõneles rahvahulgale ja ütles neile: Vaadake oma väikesi!\n\n24 Ja kui nad vaatasid, et näha, suunasid nad oma silmad taeva poole ning nad nägid taevaid avanemas ja nad nägid ingleid laskumas taevast nagu tule keskelt; ja nad tulid alla ja ümbritsesid need väikesed ja nende ümber oli tuli; ning inglid teenisid nende seas.\n\n25 Ja rahvahulk nägi ja kuulis ning andis tunnistust; ja nad teavad, et nende tunnistus on õige, sest nad kõik, igaüks neist, nägi ja kuulis; ja neid oli umbes kaks tuhat ja viissada hinge; ja nende hulgas oli mehi, naisi ja lapsi.\n\n", "3-ne 18": "[center][font_size=26]18. peatükk[/font_size][/center]\n\n[i]Jeesus seab nefilaste hulgas sisse sakramendi – Neil kästakse alati palvetada tema nimel – Need, kes ei söö tema ihu ega joo tema verd väärilistena, on neetud – Jüngritele antakse vägi Püha Vaimu andmiseks. Ligikaudu 34 pKr.[/i]\n\n1 Ja sündis, et Jeesus käskis oma jüngritel tuua talle leiba ja veini.\n\n2 Ja sel ajal, kui nad olid leiba ja veini toomas, käskis ta rahvahulgal maha istuda.\n\n3 Ja kui jüngrid olid tulnud leiva ja veiniga, võttis ta leiva ja murdis ning õnnistas seda; ja ta andis jüngritele ja käskis neil süüa.\n\n4 Ja kui nad olid söönud ja nende kõhud olid täis, ta käskis neil anda rahvahulgale.\n\n5 Ja kui rahvahulk oli söönud ja nende kõhud olid täis, ütles ta jüngritele: Vaadake, üks teie seast pühitsetakse ametisse, ja temale ma annan väe leiva murdmiseks ja selle õnnistamiseks ja andmiseks minu kiriku rahvale, kõigile neile, kes usuvad ja saavad ristitud minu nimel.\n\n6 Ja jälgige alati, et te teete, just nagu mina olen teinud, just nagu mina olen murdnud leiba ja seda õnnistanud ning andnud seda teile!\n\n7 Ja tehke seda minu ihu mälestuseks, mida ma olen teile näidanud. Ja see olgu tunnistuseks Isale, et te peate mind alati meeles. Ja kui te peate mind alati meeles, on minu Vaim teiega.\n\n8 Ja sündis, et kui ta oli öelnud need sõnad, käskis ta oma jüngritel karikast veini võtta ja seda juua ja ka rahvahulgale anda, et nad võiksid sellest juua.\n\n9 Ja sündis, et nad tegid nii ja jõid sellest ning nende janu sai kustutatud; ja nad andsid rahvahulgale ning nemad jõid ja nende janu sai kustutatud.\n\n10 Ja kui jüngrid olid seda teinud, ütles Jeesus neile: Õnnistatud olete teie selle tõttu, mida te olete teinud, sest see on minu käskude täitmine ja see tunnistab Isale, et te soovite teha seda, mida ma olen teil käskinud.\n\n11 Ja tehke seda alati neile, kes parandavad meelt ja on ristitud minu nimel; ja te tehke seda minu vere mälestuseks, mis ma olen valanud teie eest, et te võiksite tunnistada Isale, et te peate mind alati meeles. Ja kui te peate mind alati meeles, on minu Vaim teiega.\n\n12 Ja ma annan teile käsu, et te peate seda tegema. Ja kui te teete seda alati, siis te olete õnnistatud, sest te olete ehitatud minu kaljule.\n\n13 Kuid kes iganes teie seast teeb rohkem või vähem kui seda, need ei ole ehitatud minu kaljule, vaid on ehitatud liivasele alusele; ja kui tuleb sadu ja tulevad vetevood ja tuuled puhuvad ja sööstavad vastu neid, siis nad langevad ja põrgu väravad on avatud, et neid vastu võtta.\n\n14 Seepärast õnnistatud olete teie, kui te peate kinni minu käskudest, mis Isa on mul käskinud teile anda.\n\n15 Tõesti, tõesti, ma ütlen teile, et te peate alati valvel olema ja palvetama, et kurat ei viiks teid kiusatusse ega juhiks teid ära vangistusse.\n\n16 Ja nii, nagu mina olen teie seas palvetanud, just samuti palvetage ka teie minu kirikus minu rahva seas, kes parandavad meelt ja on ristitud minu nimel. Vaadake, mina olen valgus; ma olen andnud teile eeskuju.\n\n17 Ja sündis, et kui Jeesus oli rääkinud oma jüngritele need sõnad, pöördus ta taas rahvahulga poole ja ütles nendele:\n\n18 Vaata, tõesti, tõesti, ma ütlen teile, te peate olema alati valvel ja palvetama, et te ei langeks kiusatusse; sest Saatan soovib teid endale, et ta võiks teid sõeluda kui nisu.\n\n19 Seepärast peate te alati palvetama Isa poole minu nimel;\n\n20 ja mida te iganes palute Isalt minu nimel, mis on õige, uskudes, et te seda saate, vaata, see antakse teile.\n\n21 Palvetage oma peredes Isa poole alati minu nimel, et teie naised ja teie lapsed oleksid õnnistatud.\n\n22 Ja vaadake, te peate tihti kokku tulema; ja te ei tohi keelata kellelgi tulla teie juurde, kui te kogunete, vaid lubage neil teie juurde tulla ja ärge neid keelake;\n\n23 vaid palvetage nende eest ja ärge ajage neid välja; ja kui on nõnda, et nad tulevad teie juurde tihti, siis paluge nende eest Isa minu nimel.\n\n24 Seepärast, hoidke oma valgus kõrgel, et see võiks paista maailmale! Vaadake, mina olen see valgus, mida te peate kõrgel hoidma – see, mida te olete näinud mind tegemas. Vaadake, te näete, et ma olen palunud Isa, ja teie kõik olete tunnistanud.\n\n25 Ja te näete, et ma pole kellelgi teist käskinud ära minna, vaid pigem olen teil käskinud tulla minu juurde, et te võiksite katsuda ja näha; just samuti tehke teie maailmale; ja igaüks, kes seda käsku rikub, laseb end viia kiusatusse.\n\n26 Ja nüüd, sündis, et kui Jeesus oli öelnud need sõnad, pööras ta oma silmad taas jüngrite poole, kelle ta oli valinud, ja ütles neile:\n\n27 Vaadake, tõesti, tõesti, ma ütlen teile: Ma annan teile veel ühe käsu ja siis ma pean minema oma Isa juurde, et ma võiksin täita teised käsud, mis ta on mulle andnud.\n\n28 Ja nüüd, vaadake, see on see käsk, mille ma annan teile, et te ei lase mitte kellelgi teadlikult ebaväärilisena minu lihast ja verest osa saada, kui te seda jagate;\n\n29 sest kes iganes sööb ja joob minu liha ja verd ebaväärilisena, sööb ja joob needust oma hingele; seepärast, kui te teate, et keegi ei ole vääriline sööma ja jooma minu liha ja verd, siis te keelake teda.\n\n30 Ometi ärge ajage teda välja endi seast, vaid teenige teda ja paluge minu nimel Isa tema eest; ja kui on nõnda, et ta parandab meelt ja saab ristitud minu nimel, siis te võtke ta vastu ja andke talle minu liha ja verd.\n\n31 Aga kui ta ei paranda meelt, siis ärgu loetagu teda minu rahva hulka, et ta ei saaks hävitada minu rahvast, sest vaadake, ma tunnen oma lambaid ja kõik nad on loetud.\n\n32 Ometi, ärge ajage teda välja oma palvemajadest või jumalakummardamise kodadest, sest selliseid te teenige edasi, sest te ei tea, kas nad ehk pöörduvad tagasi ja parandavad meelt ning tulevad minu juurde kogu südamest ja ma teen nad terveks ja teie olete vahendiks neile päästmise toomisel.\n\n33 Seepärast, pidage kinni sõnadest, mis ma olen teile käsuks andnud, et teile ei saaks osaks süüdimõistmine, sest häda sellele, kelle Isa süüdi mõistab.\n\n34 Ja ma annan teile need käsud nende vaidluste pärast, mis teie seas on olnud. Ja õnnistatud olete teie, kui teie keskel ei ole vaidlusi.\n\n35 Ja nüüd, ma lähen Isa juurde, kuna on otstarbekas, et ma lähen teie pärast Isa juurde.\n\n36 Ja sündis, et kui Jeesus oli nendele sõnadele lõpu teinud, puudutas ta oma käega ükshaaval neid jüngreid, keda ta oli valinud, kuni ta oli tõepoolest puudutanud neid kõiki, ja samal ajal, kui ta neid puudutas, ta rääkis neile.\n\n37 Ja rahvahulk ei kuulnud neid sõnu, mida ta rääkis; seepärast ei andnud nad tunnistust; ent jüngrid andsid tunnistust, et ta andis neile väe Püha Vaimu andmiseks. Ja edaspidi ma näitan teile, et see tunnistus on õige.\n\n38 Ja sündis, et kui Jeesus oli neid kõiki puudutanud, tuli pilv ja varjas rahvahulga, nii et nad ei näinud Jeesust.\n\n39 Ja sel ajal, kui nad olid pilve varjus, ta lahkus nende juurest ja tõusis taevasse. Ja jüngrid nägid ja andsid tunnistust, et ta taas taevasse tõusis.\n\n", "3-ne 19": "[center][font_size=26]19. peatükk[/font_size][/center]\n\n[i]Kaksteist jüngrit teenivad rahva seas ja palvetavad, et saada Püha Vaimu – Jüngrid ristitakse ja nad saavad Püha Vaimu ning saavad osa inglite teenimisest – Jeesus palvetab, kasutades sõnu, mida ei saa kirjutada – Ta on nende nefilaste ülimalt suure usu tunnistajaks. Ligikaudu 34 pKr.[/i]\n\n1 Ja nüüd, sündis, et kui Jeesus oli taevasse tõusnud, läks rahvahulk laiali ja iga mees võttis oma naise ja oma lapsed ning läks oma koju tagasi.\n\n2 Ja koheselt, veel enne pimeda tulekut levis kuuldus rahva seas, et rahvahulk oli näinud Jeesust ja et ta oli teeninud nende seas ja et ta näitavat end ka järgmisel päeval rahvahulgale.\n\n3 Jah, ja tõepoolest kogu öö levis kuuldus Jeesusest; ja teadet levitati rahva seas, nii et oli palju, jah, ülimalt suur arv neid, kes nägid terve öö üliväga vaeva, et olla järgmisel päeval selles kohas, kus Jeesus pidi end rahvahulgale näitama.\n\n4 Ja sündis, et kui rahvahulk oli järgmisel päeval kokku kogunenud, vaata, siis Nefi ja tema vend, kelle ta oli äratanud surnuist, kelle nimi oli Timoteos, ja ka tema poeg, kelle nimi oli Joonas, ja ka Matooni ja Matoniiha, tema vend, ja Kuumen ja Kumenooni ja Jeremija ja Semnon ja Joonas ja Sidkija ning Jesaja – nüüd, need olid Jeesuse valitud jüngrite nimed – ja sündis, et nad astusid ette ja seisid rahvahulga keskel.\n\n5 Ja vaata, rahvahulk oli nii suur, et nad lasid nad jagada kaheteistkümnesse rühma.\n\n6 Ja need kaksteist õpetasid rahvahulka ja vaata, nad lasid rahvahulgal põlvitada maha maa pinnale ja paluda Isa Jeesuse nimel.\n\n7 Ja ka jüngrid palusid Isa Jeesuse nimel. Ja sündis, et nad tõusid püsti ja teenisid rahva seas.\n\n8 Ja kui nad olid õpetanud neidsamu sõnu, mida Jeesus oli rääkinud – miski ei erinenud sõnadest, mis Jeesus oli rääkinud – vaata, nad põlvitasid taas ja palusid Isa Jeesuse nimel.\n\n9 Ja nad palusid seda, mida nad kõige rohkem soovisid; ja nad soovisid, et neile antaks Püha Vaim.\n\n10 Ja kui nad olid nõnda palunud, nad läksid vee äärde ja rahvahulk järgnes neile.\n\n11 Ja sündis, et Nefi läks vette ja ta ristiti.\n\n12 Ja ta tõusis veest üles ja hakkas ristima. Ja ta ristis kõik need, keda Jeesus oli valinud.\n\n13 Ja sündis, et kui nad kõik olid ristitud ja olid veest välja tulnud, langes Püha Vaim nende peale ja nad täitusid Püha Vaimu ja tulega.\n\n14 Ja vaata, nende ümber oli nagu tuli ja see tuli taevast alla ja rahvahulk nägi seda ja andis tunnistust; ja inglid tulid taevast alla ning teenisid nende seas.\n\n15 Ja sündis, et kui inglid olid jüngreid teenimas, vaata, Jeesus tuli ja seisis nende keskel ning teenis nende seas.\n\n16 Ja sündis, et ta kõneles rahvahulgale ja käskis, et nad laskuksid taas põlvili maa peale ja et ka tema jüngrid laskuksid põlvili maa peale.\n\n17 Ja sündis, et kui nad kõik põlvitasid maha, käskis ta oma jüngreil palvetada.\n\n18 Ja vaata, nad hakkasid palvetama ja nad palusid Jeesust, kutsudes teda oma Issandaks ja oma Jumalaks.\n\n19 Ja sündis, et Jeesus lahkus nende keskelt ja läks veidi maad eemale ning kummardus maha, ja ta ütles:\n\n20 Isa, ma tänan sind, et sa oled andnud Püha Vaimu nendele, keda ma olen valinud; ja see on nende usu pärast minusse, et ma olen neid maailmast valinud.\n\n21 Isa, ma palun sind, et sa annaksid Püha Vaimu kõigile neile, kes usuvad nende sõnadesse.\n\n22 Isa, sa oled andnud neile Püha Vaimu, kuna nad usuvad minusse; ja sa näed, et nad usuvad minusse, kuna sa kuuled neid ja nad palvetavad minu poole; ja nad palvetavad minu poole, kuna ma olen nendega.\n\n23 Ja nüüd, Isa, ma palun sind nende eest ja ka kõikide nende eest, kes usuvad nende sõnadesse, et nad usuksid minusse, nii et mina võiksin olla nendes, nagu sina, Isa, oled minus, et me võiksime olla üks.\n\n24 Ja sündis, et kui Jeesus oli nõnda palvetanud Isa poole, tuli ta oma jüngrite juurde, ja vaata, nemad jätkasid ikka veel lakkamatult palvetamist tema poole; ja nad ei kasutanud palju sõnu, sest see, mida nad pidid paluma, oli neile antud, ja nad olid täidetud sooviga.\n\n25 Ja sündis, et Jeesus õnnistas neid, kui nad tema poole palvetasid; ja tema pale naeratas neile ja ta palge valgus paistis nende peale ja vaata, nad olid sama valged kui Jeesuse pale ja tema rõivad; ja vaata, nende valgedus ületas kõik valge, jah, tõepoolest maa peal ei saa olla midagi nii valget, kui oli nende valgedus.\n\n26 Ja Jeesus ütles nendele: Palvetage edasi; ja nad ei lakanud palvetamast.\n\n27 Ja ta lahkus nende juurest taas ja läks veidi maad eemale ning kummardus maha; ja ta palus taas Isa, öeldes:\n\n28 Isa, ma tänan sind, et sa oled puhastanud need, keda ma olen valinud nende usu pärast, ja ma palun nende eest ja samuti nende eest, kes usuvad nende sõnadesse, et nad võiksid saada puhastatud minus usu läbi nende sõnadesse, just nagu nemad on minus puhastatud.\n\n29 Isa, ma ei palu maailma eest, vaid nende eest, keda sa oled andnud mulle maailmast nende usu pärast, et nad võiksid saada puhastatud minus, et ma võiksin olla nendes nagu sina, Isa, oled minus, et me võiksime olla üks, et ma võiksin olla nendes austatud.\n\n30 Ja kui Jeesus oli öelnud need sõnad, tuli ta taas oma jüngrite juurde; ja vaata, nad palvetasid tema poole vankumatult ja lakkamatult; ja ta naeratas neile taas ja vaata, nad olid valged just nagu Jeesus.\n\n31 Ja sündis, et ta läks taas veidi maad eemale ja palvetas Isa poole;\n\n32 ja keel ei suuda rääkida neid sõnu, millega ta palvetas, ega saa inimene kirjutada neid sõnu, millega ta palvetas.\n\n33 Ja rahvahulk kuulis ja annab tunnistust; ja nende südamed olid avatud ja nad mõistsid oma südames neid sõnu, millega ta palvetas.\n\n34 Ometi olid need sõnad, millega ta palvetas, nii suured ja imepärased, et neid ei saa inimesed ei kirjutada ega öelda.\n\n35 Ja sündis, et kui Jeesus oli palvetamise lõpetanud, tuli ta taas jüngrite juurde ja ütles nendele: Nii suurt usku ei ole ma mitte kunagi näinud juutide juures; mispärast, nende uskmatuse pärast ei saanud ma näidata neile nii suuri imesid.\n\n36 Tõesti, ma ütlen teile, et mitte keegi nendest ei ole näinud nii suuri asju, kui olete näinud teie, ega ole nad kuulnud nii suuri asju, kui teie olete kuulnud.\n\n", "3-ne 20": "[center][font_size=26]20. peatükk[/font_size][/center]\n\n[i]Jeesus hangib imepäraselt leiba ja veini ning annab inimestele taas sakramenti – Jaakobi jääk tuleb Issanda, oma Jumala tundmisele ja nad pärivad Ameerika – Jeesus on prohvet samuti nagu Mooses ja nefilased on prohvetite lapsed – Teised Issanda rahva seast kogutakse Jeruusalemma. Ligikaudu 34 pKr.[/i]\n\n1 Ja sündis, et ta käskis rahvahulgal ja ka oma jüngritel palvetamine lõpetada. Ja ta käskis neil mitte lakata palvetamast oma südames.\n\n2 Ja ta käskis neil üles tõusta ja oma jalgadel püsti seista. Ja nad tõusid ning seisid oma jalgadel.\n\n3 Ja sündis, et ta murdis taas leiba ja õnnistas seda ja andis jüngritele süüa.\n\n4 Ja kui nad olid söönud, käskis ta neil murda leiba ja anda rahvahulgale.\n\n5 Ja kui nad olid andnud rahvahulgale, andis ta nendele ka veini juua ja käskis neil rahvahulgale anda.\n\n6 Nüüd, ei jüngrid ega rahvahulk polnud toonud ei leiba ega veini;\n\n7 aga ta tõepoolest andis neile leiba süüa ja ka veini juua.\n\n8 Ja ta ütles neile: See, kes sööb seda leiba, sööb minu ihust oma hingele; ja see, kes joob seda veini, joob minu verest oma hingele; ja tema hing ei nälgi ega janune mitte kunagi, vaid on täidetud.\n\n9 Nüüd, kui kogu rahvahulk oli söönud ja joonud, vaata, nad olid täis Vaimu; ja nad hüüdsid ühel häälel ning andsid au Jeesusele, keda nad nägid ja kuulsid.\n\n10 Ja sündis, et kui nad kõik olid Jeesusele au andnud, ütles ta neile: Vaadake, nüüd ma täidan käsu, mille Isa on mulle andnud selle rahva kohta, kes on Iisraeli koja jääk.\n\n11 Pidage meeles, et ma rääkisin teile ja ütlesin, et kui Jesaja sõnad täide lähevad – vaadake, need on kirja pandud, need on teie ees, seepärast uurige neid –\n\n12 ja tõesti, tõesti, ma ütlen teile, et kui nad täituvad, siis on täidetud leping, mille Isa on teinud oma rahvaga, oo Iisraeli koda.\n\n13 Ja siis kogutakse idast ja läänest ning lõunast ja põhjast kokku üle terve maa pinna laiali hajutatud jäägid ja nad tuuakse teadmisele Issandast, nende Jumalast, kes on nad lunastanud.\n\n14 Ja Isa on käskinud mul anda see maa teile pärisosaks.\n\n15 Ja ma ütlen teile, et kui paganad ei paranda meelt pärast seda õnnistust, mille nad saavad pärast seda, kui nad on hajutanud minu rahva –\n\n16 siis teie, kes olete Jaakobi koja jääk, lähete nende sekka; ja te olete nende keskel, keda on palju; ja te olete nende seas kui lõvi metsloomade seas ja kui noor lõvi lambakarjas, kes karja seast läbi minnes tallab maha ja kisub tükkideks ja ükski ei saa neid päästa.\n\n17 Sinu käsi on tõstetud sinu vastaste vastu ja kõik sinu vaenlased lõigatakse ära.\n\n18 Ja ma kogun oma rahva kokku, nagu mees kogub vilja rehealusesse.\n\n19 Sest ma teen oma rahvale, kellega Isa on teinud lepingu, jah, ma teen sulle raudsarve ja vasksõrad. Ja sa purustad paljud rahvad; ja ma pühitsen nende kasu Issandale ja nende rikkused kogu maa Issandale. Ja vaata, mina olen see, kes teeb seda.\n\n20 Ja sünnib, ütleb Isa, et sel päeval ripub nende kohal mu õigluse mõõk; ja kui nad ei paranda meelt, siis langeb see nende peale, ütleb Isa, jah, tõepoolest, kõikide paganarahvaste peale.\n\n21 Ja sünnib, et ma sean oma rahva jalule, oo Iisraeli koda.\n\n22 Ja vaata, ma sean selle rahva jalule sellel maal, et täita leping, mille ma tegin teie isa Jaakobiga, ja see on Uus Jeruusalemm. Ja taeva väed on selle rahva keskel; jah, tõepoolest, mina olen teie keskel.\n\n23 Vaadake, mina olen see, kellest rääkis Mooses, öeldes: Prohveti, minu sarnase äratab Issand, teie Jumal, teile teie vendade hulgast; teda te peate kuulama kõiges, mis ta iganes teile ütleb. Ja sünnib, et iga hing, kes ei taha seda prohvetit kuulata, lõigatakse rahva seast ära.\n\n24 Tõesti, ma ütlen teile, jah, ja kõik prohvetid alates Saamuelist ja nendest, kes on olnud pärast teda, kõik, kes on rääkinud, on tunnistanud minust.\n\n25 Ja vaadake, teie olete prohvetite lapsed ja teie olete Iisraeli kojast; ja teie olete selle lepingu osalised, mille Isa tegi teie isadega, öeldes Aabrahamile: Ja sinu seemne kaudu saavad õnnistatud kõik maa suguharud.\n\n26 Isa on mind äratanud esmalt teile ja saatnud mind teid õnnistama, igaüht teist oma süütegudest ära pöörates, ja seda seepärast, et te olete lepingu lapsed –\n\n27 ja pärast seda, kui teid on õnnistatud, täidab Isa lepingu, mille ta tegi Aabrahamiga, öeldes: Sinu seemne kaudu saavad õnnistatud kõik maa suguharud – valades Püha Vaimu paganate peale minu kaudu, milline õnnistus paganatele teeb nad kõigist vägevamateks, nii et nad hajutavad minu rahva, oo Iisraeli koda.\n\n28 Ja neist saab roosk selle maa rahvale. Ometi, kui nad on vastu võtnud minu evangeeliumi selle täiuses ja kui nad siis teevad oma südame kõvaks minu vastu, siis ma pööran nende süüteod nende endi peade peale, ütleb Isa.\n\n29 Ja ma pean meeles lepingut, mille ma olen teinud oma rahvaga; ja ma olen teinud nendega lepingu, et ma kogun nad kokku minu poolt heaksarvatud ajal, et ma annan taas neile pärisosaks nende isade maa, mis on Jeruusalemma maa, mis on nendele tõotatud maa igavesti, ütleb Isa.\n\n30 Ja sünnib, et tuleb aeg, mil neile jutlustatakse minu evangeeliumi täiust;\n\n31 ja nad usuvad minusse, et ma olen Jeesus Kristus, Jumala Poeg, ja paluvad Isa minu nimel.\n\n32 Siis nende valvurid tõstavad häält ja hõiskavad üheskoos, sest nad näevad silmast silma.\n\n33 Siis Isa kogub nad taas kokku ja annab Jeruusalemma neile pärandmaaks.\n\n34 Siis nad hakkavad rõõmustama – Laulge üheskoos, te Jeruusalemma varemed, sest Isa on trööstinud oma rahvast, ta on lunastanud Jeruusalemma!\n\n35 Isa on paljastanud oma püha käsivarre kõigi rahvaste silme all ja kõik maa ääred saavad näha Isa päästet; ja Isa ja mina oleme üks.\n\n36 Ja siis läheb täide see, mis on kirjutatud: Ärka, ärka taas ja ehi end oma jõuga, oo Siion! Pane selga oma ilusad riided, oo Jeruusalemm, püha linn! Sest nüüdsest peale ei tule sinu sisse enam ümberlõikamatu ega see, kes pole puhas.\n\n37 Raputa end põrmust; tõuse üles, istu, oo Jeruusalemm; vabasta end oma kaela köidikutest, oo vangistatud Siioni tütar!\n\n38 Sest nõnda ütleb Issand: Te olete ennast müünud eimillegi eest ja rahata teid lunastatakse.\n\n39 Tõesti, tõesti, ma ütlen teile, et minu rahvas saab teadma minu nime; jah, sel päeval nad teavad, et mina olen see, kes räägib.\n\n40 Ja siis nad ütlevad: Kui armsad on mägede peal tema sammud, kes toob neile häid sõnumeid, kes kuulutab rahu; kes toob neile häid sõnumeid heast, kes kuulutab päästet, kes ütleb Siionile: Sinu Jumal valitseb!\n\n41 Ja siis kaigub hüüd: Lahkuge, lahkuge, minge sealt ära, ärge puudutage seda, mis pole puhas; minge ära selle keskelt; olge puhtad, te Issanda astjate kandjad!\n\n42 Sest teil ei ole vaja minna tõtates ega põgenedes; sest Issand käib teie ees ja Iisraeli Jumal on teie taga.\n\n43 Vaata, mu teenija toimib mõistlikult; teda ülendatakse ja ülistatakse ja ta saab väga kõrgeks.\n\n44 Nagu paljud olid sinu üle hämmastunud – ta oli näost nii räsitud, rohkem kui ükski inimene, ja oma kujult rohkem kui inimesepojad –\n\n45 nõnda ta piserdab palju rahvaid; kuningad sulgevad oma suu tema ees, sest mida neile ei ole räägitud, seda nad saavad näha; ja mida nad ei ole kuulnud, selle üle tuleb neil mõelda.\n\n46 Tõesti, tõesti, ma ütlen teile, see kõik sünnib, just nagu Isa on mind käskinud. Siis täidetakse see leping, mille Isa on teinud oma rahvaga, ja siis on Jeruusalemm taas asustatud minu rahvaga ja see on nende pärandmaa.\n\n", "3-ne 21": "[center][font_size=26]21. peatükk[/font_size][/center]\n\n[i]Iisrael kogutakse kokku siis, kui ilmub Mormoni Raamat – Paganad rajatakse vaba rahvana Ameerikas – Nad päästetakse, kui nad usuvad ja on sõnakuulelikud; muidu nad lõigatakse ära ja hävitatakse – Iisrael ehitab üles Uue Jeruusalemma ja kadunud suguharud tulevad tagasi. Ligikaudu 34 pKr.[/i]\n\n1 Ja tõesti, ma ütlen teile: Ma annan teile tunnustähe, et te teaksite aega, mil need asjad on aset leidmas – et ma kogun oma rahva nende kauaaegsest hajutatusest, oo Iisraeli koda, ja rajan taas oma Siioni nende keskele;\n\n2 ja vaadake, see on see asi, mille ma annan teile tunnustäheks – sest tõesti, ma ütlen teile, et kui need asjad, mis ma teile kuulutan ja mida ma edaspidi teile kuulutan ise ja Püha Vaimu väel, mille Isa teile annab, tehakse teatavaks paganatele, et nad teaksid sellest rahvast, kes on Jaakobi koja jääk, ja sellest minu rahvast, kelle nad hajutavad;\n\n3 tõesti, tõesti, ma ütlen teile, kui Isa teeb need asjad neile teatavaks ja see tuleb nende kaudu Isalt teile;\n\n4 sest on Isa tarkus, et nad seatakse sisse sellel maal ja saavad jalule seatud vaba rahvana Isa väe kaudu, nii et need asjad võiksid nendelt esile tulla teie seemne jäägile, et saaks täidetud Isa leping, mille ta on sõlminud oma rahvaga, oo Iisraeli koda;\n\n5 seepärast, kui need teod ja teod, mida tehakse teie seas edaspidi, tulevad paganatelt esile teie seemnele, kes kaldub uskmatusse süütegude pärast;\n\n6 sest Isa on pidanud vajalikuks, et see tuleks esile paganatelt sel põhjusel, et ta võiks näidata paganatele oma väge, nii et paganad, kui nad ei tee oma südant kõvaks, võiksid parandada meelt ja tulla minu juurde ja saada ristitud minu nimel ja teada minu õpetuse õigeid üksikasju, et nad võidaks arvata minu rahva hulka, oo Iisraeli koda;\n\n7 ja kui need asjad sünnivad, nii et sinu seeme hakkab neist asjadest teadlik olema – see on neile tunnustäheks, et nad võiksid teada, et Isa töö on juba alanud selle lepingu täitmiseks, mille ta on teinud inimestega, kes on Iisraeli kojast.\n\n8 Ja kui saabub see päev, siis sünnib, et kuningad sulgevad oma suu, sest mida neile ei ole räägitud, seda nad saavad näha; ja mida nad ei ole kuulnud, selle üle tuleb neil mõelda.\n\n9 Sest sel päeval teeb Isa minu pärast tööd, mis on nende seas suur ja imepärane töö; ja nende seas leidub selliseid, kes seda ei usu, kuigi inimene seda neile kuulutab.\n\n10 Ent vaata, minu teenija elu on minu kätes; seepärast ei tee nad talle viga, kuigi teda räsitakse nende pärast. Ometi ma teen ta terveks, sest ma näitan neile, et minu tarkus on suurem kui kuradi kavalus.\n\n11 Seepärast sünnib, et need, kes ei taha uskuda minu, kes ma olen Jeesus Kristus, sõnu, mis Isa käsib tal tuua paganatele ja annab talle väe, et need paganatele tuua (see sünnib just nii, nagu Mooses ütles), lõigatakse nad ära minu rahva seast, kes on lepingurahvas.\n\n12 Ja minu rahvas, kes on Jaakobi jääk, on paganate seas, jah, nende keskel kui lõvi metsloomade seas, kui noor lõvi lambakarjas, kes karja seast läbi minnes tallab maha ja kisub tükkideks ja ükski ei saa päästa.\n\n13 Nende käsi on tõusnud nende vastaste vastu ja kõik nende vaenlased lõigatakse ära.\n\n14 Jah, häda paganatele, kui nad meelt ei paranda; sest sel päeval sünnib, ütleb Isa, et ma lõikan ära sinu hobused sinu seast ja purustan sinu sõjavankrid;\n\n15 ja ma lõikan ära sinu maa linnad ja purustan kõik su kindlused;\n\n16 ja ma lõikan ära nõiakunsti sinu maalt ja sul ei ole enam ennustajaid.\n\n17 Ka su nikerdatud kujud ma lõikan ära ja su seisvad kujud su keskelt ja sa ei kummarda enam oma kätetööd;\n\n18 ja su hiied ma kisun üles su keskelt; nii hävitan ma su linnad.\n\n19 Ja sünnib, et kõikidele valetamistele ja petmistele ja kadetsemistele ja riidlemistele ja preestripettusele ja hooramistele tehakse lõpp.\n\n20 Sest sünnib, ütleb Isa, et igaühe, kes sel päeval ei tee meeleparandust ega tule minu Armastatud Poja juurde, lõikan ma oma rahva seast ära, oo Iisraeli koda;\n\n21 ja ma rakendan nende suhtes kättemaksu ja raevu just nagu paganatele, sellist, millisest nad ei ole kuulnud.\n\n22 Aga kui nad parandavad meelt ja võtavad kuulda minu sõnu ega tee oma südant kõvaks, siis rajan ma nende seas oma kiriku ja neist saavad lepingu osalised ja nad arvatakse Jaakobi jäägi hulka, kellele ma olen andnud selle maa pärisosaks;\n\n23 ja nad abistavad minu rahvast, Jaakobi jääki, ja nii paljusid, kui Iisraeli kojast tulevad, et nad võiksid ehitada linna, mida kutsutakse Uueks Jeruusalemmaks.\n\n24 Ja siis nad abistavad minu rahvast, et neid, kes on hajutatud kogu maa palgel, võidaks kokku koguda Uude Jeruusalemma.\n\n25 Ja siis tuleb alla nende sekka taeva vägi ja minagi olen nende seas.\n\n26 Ja siis algab Isa töö sel päeval, mil seda evangeeliumi jutlustatakse selle rahva jäägi seas. Tõesti, ma ütlen teile, et sel päeval algab Isa töö minu hajutatud rahva seas, jah, nimelt kadunud suguharude seas, kelle Isa on Jeruusalemmast ära juhtinud.\n\n27 Jah, töö algab kõikide minu rahva hajutatute seas, kui Isa valmistab teed, et nad võiksid seeläbi tulla minu juurde, et nad võiksid hüüda Isa minu nimel.\n\n28 Jah, ja siis algab töö kõikide rahvaste seas, kui Isa valmistab teed, et koguda oma rahvas koju nende pärandmaale.\n\n29 Ja nad asuvad teele kõikide rahvaste keskelt; ja nad ei lähe tõtates ega lähe põgenedes, sest mina lähen nende ees, ütleb Isa, ja mina olen nende selja taga.\n\n", "3-ne 22": "[center][font_size=26]22. peatükk[/font_size][/center]\n\n[i]Viimsetel päevadel rajatakse Siion ja tema vaiad ning Iisrael kogutakse halastuse ja õrnusega – Nad võidutsevad – Võrdle Jesaja 54. peatükiga. Ligikaudu 34 pKr.[/i]\n\n1 Ja siis sünnib see, mis on kirjutatud: Laula, sigimatu, sina, kes sa pole sünnitanud; hakka laulma ja hüüa valjult, sina, kes sa pole olnud sünnitusvaludes; sest vallalisel on rohkem lapsi kui abielunaisel, ütleb Issand.\n\n2 Tee avaraks oma telgipaik ja su elamute vaipu venitatagu; ära ole kokkuhoidlik; pikenda oma telginööre ja kinnita vaiu;\n\n3 sest sa levid paremale ja vasakule ja su seeme pärib paganaid ja asustab tühje linnu.\n\n4 Ära karda, sest sul ei ole vaja häbeneda; ja ära ole segaduses, sest sa ei jää häbisse; sest sa unustad oma noorpõlve häbi ja ei mäleta enam oma noorpõlve teotust ega mäleta oma lesepõlve teotust.\n\n5 Sest sinu Looja, su mees, Vägede Issand on tema nimi; ja sinu Lunastaja, Iisraeli Püha – teda kutsutakse kogu maailma Jumalaks.\n\n6 Sest Issand on sind kutsunud nagu hüljatud ja vaimult kurvastatud naist ning noort naist, kui sa olid tagasi lükatud, ütleb sinu Jumal.\n\n7 Ma jätsin sind maha üürikeseks silmapilguks, aga ma kogun sind suure halastusega.\n\n8 Väheses vihas ma peitsin oma palge silmapilguks su eest, aga ma halastan su peale igavikulise heldusega, ütleb Issand, sinu Lunastaja.\n\n9 Sest see on minu jaoks Noa veed, sest nagu ma vandusin, et Noa veed ei ujuta enam maad; nõnda ma olen vandunud, et ma ei ole sinu peale vihane.\n\n10 Sest mäed eemalduvad ja künkad liiguvad, aga minu lahkus sinu vastu ei kao, minu rahuleping ei kõigu, ütleb Issand, kellel on halastust sinu vastu.\n\n11 Oo sina vaevatu, tormis vintsutatu ja trööstimatu! Vaata, ma laon su müüri ilusate värvidega ja rajan su aluse safiiridest.\n\n12 Ja ma teen su aknad ahhaatidest ja sinu väravad granaatkividest ja kogu su müüri kalliskividest.\n\n13 Ja kõiki su lapsi õpetab Issand; ning suur saab olema su laste rahu.\n\n14 Sind rajatakse õigemeelsuses; sa jääd eemale vägivallast, sest sa ei karda, ja hirmust, sest see ei ligine sulle.\n\n15 Vaata, nad tõepoolest kogunevad sinu vastu, aga mitte minu tahtel; ja need, kes kogunevad sinu vastu, need langevad sinu pärast.\n\n16 Vaata, ma olen loonud sepa, kes puhub ääsituld ja valmistab vahendi oma tööks; ja mina olen loonud hävitaja hävitama.\n\n17 Aga ei saada edu ühtegi relva, mis valmistatakse sinu vastu; ja sa mõistad hukka kõik keeled, kes tulevad laimates sinu üle kohut mõistma. See on Issanda teenijate pärisosa ja nende õigemeelsus tuleb minult, ütleb Issand.\n\n", "3-ne 23": "[center][font_size=26]23. peatükk[/font_size][/center]\n\n[i]Jeesus kiidab heaks Jesaja sõnad – Ta käsib rahval uurida prohveteid – Laamanlase Saamueli sõnad ülestõusmisest lisatakse nende ülestähendustele. Ligikaudu 34 pKr.[/i]\n\n1 Ja nüüd, vaata, ma ütlen teile, et te peaksite uurima neid asju. Jah, ma annan teile käsu, et te uuriksite neid asju usinalt, sest suured on Jesaja sõnad.\n\n2 Sest ta tõepoolest rääkis kõigest, mis puutus minu rahvasse, kes on Iisraeli kojast; seepärast on paratamatu, et ta peab rääkima ka paganatele.\n\n3 Ja kõik, mida ta rääkis, on olnud ja tuleb tõepoolest vastavalt sõnadele, mis ta rääkis.\n\n4 Seepärast pöörake tähelepanu minu sõnadele; kirjutage üles, mis ma olen teile rääkinud, ning Isa määratud ajal ja tahtel lähevad need paganate kätte.\n\n5 Ja kes iganes võtab kuulda minu sõnu ja parandab meelt ning saab ristitud, see päästetakse. Uurige prohveteid, sest paljud on tunnistanud nendest asjadest.\n\n6 Ja nüüd, sündis, et kui Jeesus oli öelnud need sõnad, ta ütles neile taas pärast seda, kui ta oli seletanud neile kõiki pühakirju, mida nad olid saanud; ta ütles neile: Vaadake, ma tahan, et te paneksite kirja teised pühakirjad, mida te ei ole kirja pannud.\n\n7 Ja sündis, et ta ütles Nefile: Too välja ülestähendus, mida te olete pidanud!\n\n8 Ja kui Nefi oli toonud ülestähendused ja pannud need tema ette, heitis ta nendele pilgu ja ütles:\n\n9 Tõesti, ma ütlen teile: Ma käskisin oma teenijat laamanlast Saamueli, et ta tunnistaks sellele rahvale, et sel päeval, mil Isa ülistab oma nime minus, paljud pühad tõusevad surnuist ja näitavad end paljudele ja teenivad nende seas. Ja ta ütles neile: Kas see ei olnud nii?\n\n10 Ja tema jüngrid vastasid temale ja ütlesid: Jah, Issand, Saamuel kuulutas prohvetlikult vastavalt sinu sõnadele ja need kõik läksid täide.\n\n11 Ja Jeesus ütles neile: Millest see tuleb, et te ei ole seda kirja pannud, et paljud pühad tõusid üles ja näitasid end paljudele ja teenisid nende seas?\n\n12 Ja sündis, et Nefile tuli meelde, et seda ei ole kirja pandud.\n\n13 Ja sündis, et Jeesus käskis selle kirja panna; seepärast pandigi see kirja, nagu ta käskis.\n\n14 Ja nüüd, sündis, et pärast seda, kui Jeesus oli seletanud koos kõiki pühakirju, mille nad olid kirja pannnud, ta käskis neid, et nad õpetaksid seda, mida ta oli neile seletanud.\n\n", "3-ne 24": "[center][font_size=26]24. peatükk[/font_size][/center]\n\n[i]Issanda sõnumitooja valmistab teed teiseks tulemiseks – Kristus istub kohut mõistma – Iisraelil on kästud maksta kümnist ja ohvriande – Peetakse meelespidamise raamatut – Võrdle Malakia 3. peatükiga. Ligikaudu 34 pKr.[/i]\n\n1 Ja sündis, et ta käskis neil kirjutada need sõnad, mis Isa oli andnud Malakiale, milliseid ta pidi neile rääkima. Ja sündis, et pärast seda, kui need olid üles kirjutatud, ta selgitas neid. Ja need on need sõnad, mis ta neile rääkis, öeldes: Nõnda ütles Isa Malakiale: Vaata, ma läkitan oma sõnumitooja ja tema valmistab minu ees teed, ja äkitselt tuleb oma templisse Issand, keda te otsite, nimelt lepingu sõnumitooja, kellest te tunnete heameelt; vaata, ta tuleb, ütleb Vägede Issand.\n\n2 Aga kes suudab taluda tema tulekupäeva ja kes jääb püsima tema ilmudes? Sest tema on nagu sulataja tuli ja nagu vanutajate leelis.\n\n3 Ja ta istub nagu hõbedasulataja ja -puhastaja; ja ta puhastab Leevi poegi ja puhastab neid nagu kulda ja hõbedat, et nad võiksid tuua Issandale ohvrianni õigemeelsuses.\n\n4 Siis meeldib Issandale Juuda ja Jeruusalemma ohvriand nagu vanal ajal ja ammuseil aastail.\n\n5 Ja ma tulen teie juurde kohut mõistma ning olen kärmeks tunnistajaks nõidade ja abielurikkujate ja valevandujate vastu ja nende vastu, kes teevad liiga palgalisele palga poolest, lesknaisele ja vaeslapsele ja kes tõukavad võõra kõrvale ja kes ei karda mind, ütleb Vägede Issand.\n\n6 Sest mina olen Issand, mina ei muutu; seepärast teid, Jaakobi pojad, ei ole hävitatud.\n\n7 Juba oma isade päevist alates olete te lahkunud mu talitustest ega ole neid pidanud. Pöörduge tagasi minu juurde ja mina pöördun tagasi teie juurde, ütleb Vägede Issand. Aga teie ütlete: Kuidas me peaksime pöörduma?\n\n8 Kas inimene võib Jumalalt varastada? Aga teie olete minult varastanud! Aga te ütlete: Kuidas me oleme sinult varastanud? Kümnise ja annetustega!\n\n9 Te olete needusega neetud, sest teie, tõepoolest kogu see rahvas, olete minult varastanud!\n\n10 Tooge kogu kümnis varaaita, et minu kojas oleks toidust, ja proovige mind nüüd sellega, ütleb Vägede Issand, kas ma ei ava teile taevaluuke ega kalla teile õnnistust, nii et ei ole küllalt ruumi, et seda vastu võtta!\n\n11 Ja ma sõitlen teie pärast kahjurit ja ta ei hävita teie põlluvilja, ja samuti teie viinapuu ei lase oma vilja maha enne koristusaega, ütleb Vägede Issand.\n\n12 Ja siis kutsuvad teid õnnistatuks kõik rahvad, sest te saate ihaldatud maaks, ütleb Vägede Issand.\n\n13 Teie sõnad minu vastu on olnud karmid, ütleb Issand. Ometi te ütlete: Mida me oleme sinu vastu rääkinud?\n\n14 Te olete öelnud: Asjatu on Jumalat teenida, ja mis kasu on sellest, et me oleme pidanud tema talitusi, ja et me oleme kõndinud leinates Vägede Issanda ees?\n\n15 Ja nüüd, me kutsume uhkeid õnnelikeks: jah, need, kelle teod on pahelised, tõstetakse esile; jah, need, kes kiusavad Jumalat, koguni vabastatakse.\n\n16 Siis need, kes kartsid Issandat, rääkisid sageli isekeskis, ja Issand pani tähele ning võttis kuulda; ja tema ees kirjutati meelespidamise raamatut nende heaks, kes kartsid Issandat ja mõtlesid tema nime peale.\n\n17 Ja nad kuuluvad mulle, ütleb Vägede Issand, sel päeval, mil ma kogun oma kalliskivid; ja ma heidan neile armu, nõnda nagu mees heidab armu oma pojale, kes teda teenib.\n\n18 Siis te tulete tagasi ja teete taas vahet õigemeelsel ja pahelisel, sellel, kes teenib Jumalat, ja sellel, kes teda ei teeni.\n\n", "3-ne 25": "[center][font_size=26]25. peatükk[/font_size][/center]\n\n[i]Teisel tulemisel põletatakse uhked ja pahelised kui kõrred – Eelija tuleb tagasi enne seda suurt ja kardetavat päeva – Võrdle Malakia 3. peatükiga. Ligikaudu 34 pKr.[/i]\n\n1 Sest vaata, saabub päev, mis põleb nagu ahi; ja kõik uhked, jah, ja kõik, kes tegutsevad paheliselt, on nagu kõrred, ja see päev, mis tuleb, põletab nad, ütleb Vägede Issand, ega jäta neile ei juurt ega oksa.\n\n2 Aga teile, kes te kardate minu nime, tõuseb Õigemeelsuse Poeg paranemisega tema tiibades; ja siis te lähete välja ja kasvate üles kui nuumvasikad latris.\n\n3 Ja te tallate pahelisi, sest need saavad tuhaks teie jalataldade all sel päeval, mil ma teen seda, ütleb Vägede Issand.\n\n4 Tuletage meelde mu teenija Moosese seadust koos määruste ja kohtuotsustega, mis ma temale andsin Hoorebil kogu Iisraeli jaoks!\n\n5 Vaata, ma läkitan teile prohvet Eelija, enne kui tuleb Issanda päev, suur ja kardetav;\n\n6 ja tema pöörab isade südamed laste poole ja laste südamed nende isade poole, et ma ei tuleks ja lööks maad needusega.\n\n", "3-ne 26": "[center][font_size=26]26. peatükk[/font_size][/center]\n\n[i]Jeesus selgitab kõike algusest peale kuni lõpuni – Imikud ja lapsed väljendavad imepäraseid asju, millest ei saa kirjutada – Neil, kes on Kristuse kirikust, on kõik omavahel ühine. Ligikaudu 34 pKr.[/i]\n\n1 Ja nüüd, sündis, et kui Jeesus oli rääkinud neid asju, ta seletas neid rahvahulgale; ja ta seletas neile kõigest, suurtest ja väikestest asjadest.\n\n2 Ja ta ütleb: Need pühakirjad, mida teil ei olnud, käskis Isa mul teile anda, sest see oli tema tarkus, et need antakse tulevastele põlvedele.\n\n3 Ja ta selgitas kõike lausa algusest peale kuni selle ajani, mil ta tuleb oma hiilguses – jah, tõepoolest kõikidest asjadest, mis tulevad maa pinnale, kuni selleni välja, mil algained sulavad põletavas kuumuses ja maa rullitakse kokku kui pärgamendirull ning taevad ja maa kaovad;\n\n4 ja koguni selle suure ja viimse päevani välja, kui kõik rahvad ja kõik suguharud ja kõik rahvused ja keeled astuvad Jumala ette kohtumõistmiseks nende tegude järgi, olid need siis head või halvad –\n\n5 kui need on head, igavikulise elu ülestõusmisele; aga kui need on halvad, siis needuse ülestõusmisele; olles kõrvuti üks ühel käel ja teine teisel käel vastavalt halastusele ja õiglusele ja pühadusele, mis on Kristuses, kes oli enne maailma algust.\n\n6 Ja nüüd, sellesse raamatusse ei saa kirjutada sajandikkugi sellest, mida Jeesus tõepoolest rahvale õpetas.\n\n7 Aga vaata, Nefi plaatidel on suurem osa sellest, mida ta rahvale õpetas.\n\n8 Ja ma olen kirjutanud selle, mis on väiksem osa sellest, mis ta rahvale õpetas; ja ma olen kirjutanud seda kavatsusega, et see toodaks taas sellele rahvale paganatelt vastavalt sõnadele, mida Jeesus on rääkinud.\n\n9 Ja kui nad on saanud selle, mida neil on otstarbekas saada kõigepealt oma usu proovilepanemiseks, ja kui on nii, et nad usuvad neid asju, siis tehakse neile ilmsiks ka suuremad asjad.\n\n10 Ja kui on nõnda, et nad ei taha uskuda neid asju, siis hoitakse suuremad asjad nende eest varjul nende süüdimõistmiseks.\n\n11 Vaata, ma olin valmis kõike kirja panema, mis on Nefi plaatidele uurendatud, kuid Issand keelas selle ära, öeldes: Ma tahan proovile panna oma rahva usku.\n\n12 Seepärast mina, Mormon, kirjutan seda, mida Issand on mul käskinud kirjutada. Ja nüüd, mina, Mormon, teen lõpu oma sõnadele ja jätkan kirjutamist sellest, millest mul on kästud.\n\n13 Seepärast, ma tahan, et te näeksite, et Issand tõepoolest õpetas rahvast kolm päeva; ja pärast seda näitas ta end neile sageli ja murdis sageli leiba ja õnnistas seda ning andis seda neile.\n\n14 Ja sündis, et ta õpetas ja teenis rahvahulgas olevate laste seas, kellest on juba räägitud, ja ta päästis valla nende keeled ja nad rääkisid oma isadele suuri ja imepäraseid asju, koguni suuremaid, kui ta oli rahvale ilmutanud; ja ta päästis valla nende keeled, et nad võiksid rääkida.\n\n15 Ja sündis, et pärast seda, kui ta oli taevasse tõusnud – näidates end neile teist korda – ja oli läinud Isa juurde; pärast seda, kui ta oli teinud terveks kõik nende haiged ja nende jalutud ja avanud nende pimedate silmad ja nende kurtide kõrvad ning oli tõepoolest teinud nende seas kõiksugu tervekstegemisi ja äratanud ühe mehe surnuist ja oli näidanud nendele oma väge ning oli üles tõusnud Isa juurde –\n\n16 vaata, siis järgmisel päeval sündis, et rahvahulk kogunes kokku ja nad nägid ja kuulsid neid lapsi, jah, koguni imikud avasid oma suu ja rääkisid imepäraseid asju; ja seda, mida nad rääkisid, pole ühelgi inimesel lubatud kirjutada.\n\n17 Ja sündis, et jüngrid, kelle Jeesus oli valinud, hakkasid sellest ajast peale ristima ja õpetama kõiki, kes nende juurde tulid; ja kõik, kes ristiti Jeesuse nimel, täideti Püha Vaimuga.\n\n18 Paljud nendest nägid ja kuulsid sõnulseletamatuid asju, millest ei ole lubatud kirjutada.\n\n19 Ja nad õpetasid ja teenisid üksteist; ja neil oli kõik ühine ja igaüks kohtles teist inimest õiglaselt.\n\n20 Ja sündis, et nad tegid kõike, just nagu Jeesus oli neid käskinud.\n\n21 Ja neid, kes said ristitud Jeesuse nimel, kutsuti Kristuse kirikuks.\n\n", "3-ne 27": "[center][font_size=26]27. peatükk[/font_size][/center]\n\n[i]Jeesus käsib neil kutsuda Kirikut tema nimega – Tema missioon ja lepitav ohver moodustavad tema evangeeliumi – Inimestel kästakse meelt parandada ja saada ristitud, et nad võiksid saada pühitsetud Püha Vaimuga – Neil tuleb olla, just nagu on Jeesus. Ligikaudu 34–35 pKr.[/i]\n\n1 Ja sündis, et kui Jeesuse jüngrid rändasid ringi ja jutlustasid sellest, mida nad olid kuulnud ja näinud ning ristisid Jeesuse nimel, sündis, et jüngrid kogunesid ning ühinesid vägevas palves ja paastumises.\n\n2 Ja Jeesus näitas end neile taas, sest nad palusid Isa tema nimel; ja Jeesus tuli ja seisis nende keskel ja ütles neile: Mida te tahate, et ma teile annan?\n\n3 Ja nad ütlesid temale: Issand, me tahame, et sa ütleksid meile nime, millega me kutsuksime seda kirikut; sest selle asja üle on rahva seas vaidlused.\n\n4 Ja Issand ütles nendele: Tõesti, tõesti, ma ütlen teile, mispärast peaks rahvas nurisema ja vaidlema selle asja üle?\n\n5 Kas nad ei ole lugenud pühakirju, mis ütlevad, et te peate võtma enda peale Kristuse nime, mis on minu nimi? Sest selle nimega teid kutsutakse viimsel päeval;\n\n6 ja kes iganes võtab enda peale minu nime ja peab vastu lõpuni, see päästetakse viimsel päeval.\n\n7 Seepärast, mida te iganes teete, tehke seda minu nimel; seepärast nimetage kirik minu nimega ja hüüdke Isa poole minu nimel, et ta õnnistaks kirikut minu pärast.\n\n8 Ja kuidas saab see olla minu kirik, muidu kui et seda kutsutakse minu nimega? Sest kui kirikut kutsutakse Moosese nimega, siis on see Moosese kirik; või kui seda kutsutakse mõne inimese nimega, siis on see selle inimese kirik; aga kui seda kutsutakse minu nimega, siis on see minu kirik, kui on nõnda, et see on ehitatud minu evangeeliumile.\n\n9 Tõesti, ma ütlen teile, et te olete ehitatud minu evangeeliumile; seepärast nimetage kõiki asju, mida te iganes nimetate, minu nimega; seepärast, kui te hüüate Isa poole kiriku pärast, kui te teete seda minu nimel, siis Isa kuuleb teid;\n\n10 ja kui on nõnda, et kirik on ehitatud minu evangeeliumile, siis Isa näitab selles omaenda tegusid.\n\n11 Aga kui see ei ole ehitatud minu evangeeliumile, vaid on ehitatud inimeste tegudele või kuradi tegudele, tõesti, ma ütlen teile, neil on rõõmu nende tegudest teatud ajaks ja peagi tuleb lõpp ja nad raiutakse maha ja visatakse tulle, kust pole mingit tagasipöördumist.\n\n12 Sest nende teod järgnevad neile, sest oma tegude pärast on nad maha raiutud; seepärast pidage meeles asju, mida ma olen teile öelnud.\n\n13 Vaadake, ma olen andnud teile oma evangeeliumi ja see on see evangeelium, mille ma olen andnud teile – et mina tulin maailma, et teha oma Isa tahet, sest minu Isa saatis mind.\n\n14 Ja minu Isa saatis mind, et mind saaks tõsta üles ristile; ja pärast seda, kui mind tõsteti üles ristile, et ma saaksin siis tõmmata kõik inimesed enda juurde, et nii nagu inimesed tõstavad üles minu, just samuti tõstab Isa üles inimesed seisma minu ette, et nende üle mõistetaks kohut nende tegude põhjal, on need siis head või on need halvad –\n\n15 ja sel põhjusel on mind üles tõstetud; seepärast, vastavalt Isa väele tõmban ma kõik inimesed enda juurde, et nende üle võiks kohut mõista nende tegude järgi.\n\n16 Ja sünnib, et see, kes parandab meelt ja saab ristitud minu nimel, saab täidetud; ja kui ta peab vastu lõpuni, vaata, teda ma pean oma Isa ees süütuks sel päeval, kui ma tõusen kohut mõistma maailma üle.\n\n17 Ja see, kes ei pea vastu lõpuni, see on see, kes raiutakse samuti maha ja visatakse tulle, kust nad Isa õigluse pärast ei saa enam tagasi pöörduda.\n\n18 Ja see on sõna, mille ta on andnud inimlastele. Ja sel põhjusel viib ta täide need sõnad, mis ta on andnud, ja tema ei valeta, vaid viib täide kõik oma sõnad.\n\n19 Ja miski, mis pole puhas, ei saa pääseda tema kuningriiki; seepärast ei pääse miski tema rahusse peale nende, kes on pesnud oma rõivad minu veres tänu oma usule ja meeleparandusele kõikidest oma pattudest ning oma ustavusele kuni lõpuni.\n\n20 Nüüd, see on käsk: Parandage meelt, kõik te maa ääred, ja tulge minu juurde ja saage ristitud minu nimel, et te võiksite olla pühitsetud Püha Vaimu vastuvõtmisega, et te võiksite seista määrdumata minu ees viimsel päeval!\n\n21 Tõesti, tõesti, ma ütlen teile, see on minu evangeelium; ja te teate, mida teil tuleb minu kirikus teha; sest neid tegusid, mida te olete näinud mind tegemas, tuleb ka teil teha, sest seda, mida te olete näinud mind tegemas, nimelt seda tuleb teha ka teil.\n\n22 Seepärast, kui te seda teete, te olete õnnistatud, sest teid tõstetakse üles viimsel päeval.\n\n23 Kirjutage üles, mida te olete näinud ja kuulnud, peale selle, mis on keelatud!\n\n24 Kirjutage üles selle rahva tegemised, mida veel tehakse, just nii, nagu on kirjutatud sellest, mis on olnud!\n\n25 Sest vaadake, nende raamatute põhjal, mis on kirjutatud ja mida tulevikus kirjutatakse, mõistetakse kohut selle rahva üle, sest nende kaudu saavad inimesed teada nende tegudest.\n\n26 Ja vaata, Isa on kõik üles kirjutanud; seepärast nende raamatute põhjal, mida kirjutatakse, mõistetakse kohut maailma üle.\n\n27 Ja teadke, et teie saate olema selle rahva kohtunikud kohtumõistmise järgi, mille ma teile annan ja mis on õiglane. Seepärast, missugused mehed te peaksite olema? Tõesti, ma ütlen teile, just nagu mina olen.\n\n28 Ja nüüd, ma lähen Isa juurde. Ja tõesti, ma ütlen teile, mida iganes te palute Isalt minu nimel, see teile antakse.\n\n29 Seepärast, paluge ja teile antakse; koputage ja teile avatakse; sest see, kes palub, see saab ja sellele, kes koputab, avatakse.\n\n30 Ja nüüd, vaadake, minu rõõm teie pärast ja ka selle põlvkonna pärast on suur, koguni täiuseni välja; jah, ja nimelt Isa ja ka kõik pühad inglid rõõmustavad teie ja selle põlvkonna pärast; sest ükski nendest ei ole kadunud.\n\n31 Vaadake, ma tahan, et te mõistaksite, sest ma pean silmas neid, kes on sellest põlvkonnast elus; ja ükski nendest ei kao ja nende üle tunnen ma täielikku rõõmu.\n\n32 Aga vaadake, ma kurvastan neljanda põlvkonna pärast alates praegusest põlvkonnast, sest ta juhib nad ära vangistusse, just nagu oli hukatuse pojaga; sest nemad müüvad mind hõbeda ja kulla eest ja selle eest, mida rikub koi ja kuhu vargad sisse murravad ja varastavad. Ja sel päeval ma nuhtlen neid, pöörates tõepoolest nende teod nende endi vastu.\n\n33 Ja sündis, et kui Jeesus oli lõpetanud need sõnad, ütles ta oma jüngritele: Minge sisse kitsast väravast; sest kitsas on värav ja ahtake on tee, mis viib ellu, ja vähe on neid, kes selle leiavad; aga avar on värav ja lai on tee, mis viib surma, ja paljud rändavad sellel teel, kuni saabub öö, mil ükski inimene ei saa tööd teha.\n\n", "3-ne 28": "[center][font_size=26]28. peatükk[/font_size][/center]\n\n[i]Kaheteistkümnest jüngrist üheksa soovivad ja neile lubatakse pärisosa Kristuse kuningriigis, kui nad surevad – Kolm nefilast soovivad ja neile antakse vägi surma üle, nii et nad jäävad maa peale, kuni Jeesus taas tuleb – Nad muudetakse ja nad näevad asju, millest pole seadusekohane rääkida ja nad teenivad praegu inimeste seas. Ligikaudu 34–35 pKr.[/i]\n\n1 Ja sündis, et kui Jeesus oli öelnud need sõnad, ta rääkis oma jüngritele ükshaaval, öeldes neile: Mida te soovite minult pärast seda, kui ma olen läinud Isa juurde?\n\n2 Ja nad kõik peale kolme rääkisid, öeldes: Me soovime, et pärast seda, kui me oleme elanud inimese ea, et meie teenimistöö, millesse sa oled meid kutsunud, võiks lõppeda, et me võiksime kiiresti tulla sinu kuningriiki sinu juurde.\n\n3 Ja ta ütles neile: Õnnistatud olete teie, et te seda minult soovite; seepärast, kui te olete seitsekümmend kaks aastat vanad, te tulete minu juurde minu kuningriiki ja minuga te leiate rahu.\n\n4 Ja kui ta oli neile rääkinud, ta pöördus nende kolme poole ja ütles neile: Mida te tahate, et ma teeksin teie heaks, kui ma olen läinud Isa juurde?\n\n5 Ja nad tundsid oma südames muret, sest nad ei julgenud rääkida temale sellest, mida nad soovisid.\n\n6 Ja ta ütles neile: Vaadake, ma tean teie mõtteid ja te soovite seda, mida soovis minult Johannes, mu armastatud, kes saatis mind minu teenimistööl, enne kui juudid mind ristile tõstsid.\n\n7 Seepärast, teie olete õnnistatumad, sest te ei maitse kunagi surma, vaid te elate, et näha kõike, mida Isa inimlastele teeb, koguni kuni kõik asjad lähevad täide Isa tahtmist mööda, kui ma tulen oma hiilguses koos taeva vägedega.\n\n8 Ja te ei kannata kunagi surma valu, vaid kui ma tulen oma hiilguses, muudetakse teid silmapilkselt surelikkusest surematusesse; ja siis olete te õnnistatud minu Isa kuningriigis.\n\n9 Ja veel, sel ajal, kui te elate lihas, ei ole teil valu, ka mitte kurbust, muidu kui maailma pattude pärast; ja seda kõike ma teen selle pärast, mida te olete minult soovinud, sest te olete soovinud seda, et te võiksite tuua inimhingi minu juurde nii kaua, kui maailm püsib.\n\n10 Ja sel põhjusel saate te tundma täielikku rõõmu ja te võtate istet minu Isa kuningriigis; jah, teie rõõm saab olema täielik, just nagu Isa on andnud minulegi täieliku rõõmu, ja te saate olema just nagu mina, ja mina olen just nagu Isa; ning Isa ja mina oleme üks;\n\n11 ja Püha Vaim annab tunnistust Isast ja minust; ja minu pärast annab Isa inimlastele Püha Vaimu.\n\n12 Ja sündis, et kui Jeesus oli rääkinud need sõnad, puudutas ta igaüht neist oma sõrmega peale nende kolme, kes pidid jääma, ja seejärel ta lahkus.\n\n13 Ja vaata, taevad avanesid ja nad võeti üles taevasse ja nad nägid ja kuulsid sõnulseletamatuid asju.\n\n14 Ja neil on keelatud sellest rääkida; ka ei antud neile väge rääkida sellest, mida nad nägid ja kuulsid;\n\n15 ja kas nad olid kehas või kehast väljas, nad ei osanud öelda; sest see näis neile otsekui nende kirgastumisena, et nad muudeti sellest lihalikust kehast surematusse seisundisse, nii et nad said näha Jumala asju.\n\n16 Ent sündis, et nad teenisid taas maa pinnal; ometi ei õpetanud nad seda, mida nad olid kuulnud ja näinud, selle käsu pärast, mis neile taevas antud oli.\n\n17 Ja nüüd, ma ei tea, kas nad olid oma kirgastumise päevast peale surelikud või surematud.\n\n18 Aga ülestähenduste põhjal, mis on antud, tean ma niipalju – nad käisid mööda maa palet ja teenisid kõikide inimeste seas, liites kirikuga kõik need, kes uskusid nende jutlustamist, neid ristides, ja kõik, kes ristiti, said Püha Vaimu.\n\n19 Ja need, kes ei kuulunud kirikusse, heitsid neid vanglasse. Ja vanglad ei suutnud neid kinni hoida, sest need lõhenesid kaheks.\n\n20 Ja neid visati alla maasügavusse; ent nad lõid maad Jumala sõnaga, nii et tema väe läbi nad vabanesid maasügavusest, ja seepärast ei suutnud nad kaevata küllalt sügavaid auke, et neid kinni hoida.\n\n21 Ja kolm korda visati neid ahju, kuid nad ei saanud mingit viga.\n\n22 Ja kaks korda visati neid metsloomade koopasse; ja vaata, nad mängisid metsloomadega nagu laps lambatallega ega saanud mingit viga.\n\n23 Ja sündis, et nõnda nad käisid kogu Nefi rahva seas ja jutlustasid Kristuse evangeeliumist kõikidele inimestele maa palgel; ja nad pöördusid Issandasse ja ühinesid Kristuse kirikuga ning nõnda olid selle põlvkonna inimesed õnnistatud vastavalt Jeesuse sõnadele.\n\n24 Ja nüüd, mina, Mormon, lõpetan mõneks ajaks nendest asjadest rääkimise.\n\n25 Vaata, ma olin valmis panema kirja nende nimesid, kes kunagi surma ei maitse, kuid Issand keelas selle; seepärast ei pane ma neid kirja, sest nad on maailma eest varjatud.\n\n26 Aga vaata, mina olen neid näinud ja nad on mind teeninud.\n\n27 Ja vaata, nad on paganate seas ja paganad ei tunne neid.\n\n28 Nad on ka juutide seas ja juudid ei tunne neid.\n\n29 Ja sünnib, et kui Issand oma tarkuses heaks arvab, teenivad nad kõikide Iisraeli hajutatud suguharude ja kõikide rahvuste, hõimude, keelte ja rahvaste seas ja toovad nende seast paljud hinged Jeesuse juurde, et nende soov võiks täide minna, ja ka Jumala veenva väe tõttu, mis neis on.\n\n30 Ja nad on kui Jumala inglid, ja kui nad paluvad Isa Jeesuse nimel, võivad nad näidata end, ükskõik kellele nad heaks arvavad.\n\n31 Seepärast, nad teevad suuri ja imepäraseid töid enne seda suurt ja tulevast päeva, kui kõik inimesed peavad tõepoolest seisma Kristuse kohtujärje ees.\n\n32 Jah, koguni paganate seas teevad nad suure ja imepärase töö enne seda kohtupäeva.\n\n33 Ja kui teil oleksid kõik pühakirjad, mis annavad aruande kõikidest Kristuse imepärastest tegudest, siis te teaksite, et vastavalt Kristuse sõnadele peavad need asjad tõepoolest sündima.\n\n34 Ja häda sellele, kes ei taha kuulda võtta Jeesuse sõnu ja ka nende sõnu, kelle ta on valinud ja nende sekka saatnud; sest kes ei võta vastu Jeesuse sõnu ja nende sõnu, kelle ta on saatnud, see ei võta vastu teda; ja seepärast ei võta tema viimsel päeval vastu neid;\n\n35 ja neile oleks olnud parem, kui nad ei oleks sündinud. Sest kas te arvate, et te võite tühistada selle solvatud Jumala õigluse, kes trambiti inimeste jalge alla, et seeläbi võiks tulla pääste?\n\n36 Ja nüüd, vaata, kui ma rääkisin nendest, keda Issand oli valinud, jah, koguni nendest kolmest, kes tõmmati üles taevasse, et ma ei teadnud, kas nad puhastati surelikkusest surematusesse –\n\n37 aga vaata, sellest ajast peale, kui ma kirjutasin, olen ma küsinud Issandalt ja ta on minule ilmsiks teinud, et nende kehas on pidanud paratamatult toimuma muutus või muidu tuleb neil maitsta surma;\n\n38 seepärast, et nad ei maitseks surma, toimus nende kehas muutus, et nad ei kannataks valu ega kurbust, muidu kui maailma pattude pärast.\n\n39 Nüüd, see muutus ei olnud võrdne sellega, mis toimub viimsel päeval; aga neis toimus muutus, nii et Saatan ei saanud võimu nende üle ega saanud neid kiusatusse ajada; ja nad pühitseti lihas, nii et nad muutusid pühadeks, ja maa jõud ei saanud neid mõjutada.\n\n40 Ja sellisesse seisundisse nad peavad jääma kuni Kristuse kohtupäevani; ja sel päeval saab neile osaks suurem muutus ja nad võetakse vastu Isa kuningriiki, et sealt enam mitte lahkuda, vaid elada igavesti koos Jumalaga taevais.\n\n", "3-ne 29": "[center][font_size=26]29. peatükk[/font_size][/center]\n\n[i]Mormoni Raamatu ilmumine on tunnustäht, et Issand on alustanud Iisraeli kogumist ja oma lepingute täitmist – Need, kes hülgavad tema viimse aja ilmutused ja annid, neetakse. Ligikaudu 34–35 pKr.[/i]\n\n1 Ja nüüd, vaata, ma ütlen teile, et kui Issand peab oma tarkuses sobilikuks, et need sõnad tulevad paganatele vastavalt tema sõnale, siis te võite teada, et seda lepingut, mille Isa tegi Iisraeli lastega nende pärandmaadele tagasimineku kohta, on juba hakatud täitma.\n\n2 Ja te võite teada, et Issanda sõnad, mis on pühade prohvetite kaudu räägitud, lähevad kõik täide; ja teil pole tarvis öelda, et Issand viivitab oma tulemisega Iisraeli laste juurde.\n\n3 Ja teil pole tarvis kujutleda oma südames, et need sõnad, mis on räägitud, on asjatud, sest vaata, Issandal on meeles tema leping, mille ta on teinud oma Iisraeli koja rahvaga.\n\n4 Ja kui te näete neid sõnu endi keskele tulemas, ei pea te enam põlgama Issanda tegusid, sest tal on oma õigluse mõõk paremas käes; ja vaata, kui te tol päeval põlgate tema tegusid, siis laseb ta sel teid varsti tabada.\n\n5 Häda sellele, kes põlgab Issanda tegusid; jah, häda sellele, kes eitab Kristust ja tema tegusid!\n\n6 Jah, häda sellele, kes salgab Issanda ilmutusi ja ütleb, et Issand ei tegutse enam ilmutuste või prohvetlike kuulutuste kaudu või andide või keelte või tervekstegemiste või Püha Vaimu väe kaudu!\n\n7 Jah, ja häda sellele, kes selleks, et saada kasu, ütleb tol päeval, et Jeesus Kristus ei saa teha ühtegi imet; sest sellest, kes nii teeb, saab kui hukatuse poeg, kelle jaoks Kristuse sõna järgi pole mingit halastust!\n\n8 Jah, ja te ei pea enam põlgama ega narrima juute ega kedagi Iisraeli koja jäägist ega tundma nende vastu pahameelt; sest vaata, Issandal on meeles nendega tehtud leping ja ta teeb nendega nii, nagu ta on vandunud.\n\n9 Seepärast ei pea te arvama, et te võite pöörata Issanda parema käe vasakule, et ta ei saaks mõista kohut lepingu täitumiseks, mille ta on teinud Iisraeli kojale.\n\n", "3-ne 30": "[center][font_size=26]30. peatükk[/font_size][/center]\n\n[i]Viimse aja paganatel kästakse meelt parandada, tulla Kristuse juurde ning saada arvatud Iisraeli koja hulka. Ligikaudu 34–35 pKr.[/i]\n\n1 Võtke kuulda, oo te paganad, ja kuulge Jeesuse Kristuse, elava Jumala Poja sõnu, mida ta on käskinud minul teie kohta rääkida, sest vaadake, ta käskis minul kirjutada, öeldes:\n\n2 Pöörduge, kõik te paganad, oma pahelistelt teedelt ja parandage meelt oma halbadest tegudest, valetamistest ja petmistest ja oma hooramistest ja oma salajastest jäledustest ja oma ebajumalakummardamistest ja oma mõrvamistest ja oma preestripettustest ja oma kadetsemistest ja oma tülitsemistest ja kogu oma pahelisusest ning jäledustest ja tulge minu juurde ja saage ristitud minu nimel, et te võiksite saada oma patud andeks ja täituda Püha Vaimuga, et teid võidaks arvata minu rahva hulka, kes on Iisraeli kojast.\n\n", "4-ne 1": "[center][font_size=26]Neljas Nefi[/font_size][/center]\n\n[center][font_size=26]Jeesuse Kristuse Ühe Jüngri Nefi Poja Nefi raamat[/font_size][/center]\n\nAruanne Nefi rahvast tema ülestähenduse põhjal.\n\n[center][font_size=26]1. peatükk[/font_size][/center]\n\n[i]Nefilased ja laamanlased pöörduvad kõik Issandasse – Neil on kõik ühine; nad teevad imesid ja neid saadab maal edu – Pärast kahte sajandit tekivad jagunemised, kurjad teod, valekirikud ja tagakiusamised – Pärast kolmesadat aastat on nii nefilased kui ka laamanlased pahelised – Ammaron peidab pühad ülestähendused. Ligikaudu 35–321 pKr.[/i]\n\n1 Ja sündis, et möödus kolmekümne neljas aasta ja samuti kolmekümne viies; ja vaata, Jeesuse jüngrid olid moodustanud Kristuse kiriku kõikjal üle kogu maa. Ja kõik, kes tulid nende juurde ja parandasid tõeliselt meelt oma pattudest, ristiti Jeesuse nimel; ja nad said ka Püha Vaimu.\n\n2 Ja sündis, et kolmekümne kuuendal aastal olid inimesed kogu maa palgel kõik Issandasse pöördunud, nii nefilased kui laamanlased, ja nende keskel ei olnud tülisid ega vaidlusi ning iga inimene kohtles teist õiglaselt.\n\n3 Ja nende seas oli kõik ühine; seepärast ei olnud rikkaid ega vaeseid, orje ega vabu, vaid nad kõik olid saanud vabaks ja osasaajateks taevasest annist.\n\n4 Ja sündis, et möödus ka kolmekümne seitsmes aasta ja maal jätkus veel rahu.\n\n5 Ja Jeesuse jüngrid tegid suuri ja imepäraseid töid, nii et nad tervendasid haigeid ja äratasid üles surnuid ja panid jalutud kõndima ja pimedad said nägemise ja kurdid kuulmise; ja nad tegid inimlaste seas kõiksugu imesid; ja nad ei teinud imesid muidu, kui ainult Jeesuse nimel.\n\n6 Ja nõnda möödus kolmekümne kaheksas aasta ja samuti kolmekümne üheksas ja neljakümne esimene ja neljakümne teine, jah, kuni oli möödunud koguni neljakümne üheksas aasta ja samuti viiekümne esimene ja viiekümne teine; jah, ja oli möödunud koguni viiskümmend üheksa aastat.\n\n7 Ja Issand lasi neid maal saata ülimalt suurel edul; jah, nii et nad ehitasid taas linnu sinna, kus linnad olid ära põlenud.\n\n8 Jah, koguni selle suure Sarahemla linna lasid nad uuesti üles ehitada.\n\n9 Aga oli palju linnu, mis olid vajunud ja vesi oli tulnud nende asemele; seepärast ei saanud neid taastada.\n\n10 Ja nüüd, vaata, sündis, et Nefi rahvas kasvas tugevaks ning paljunes ülimalt ruttu ja sellest sirgus ülimalt kena ja veetlev rahvas.\n\n11 Ja nad võtsid naisi ja läksid mehele ja olid õnnistatud nende rohkete lubaduste kohaselt, mis Issand oli neile andnud.\n\n12 Ja nad ei kõndinud enam Moosese seaduse toimingute ja talituste järgi, vaid nad kõndisid nende käskude järgi, mida nad olid saanud oma Issandalt ja oma Jumalalt, jätkates paastumises ja palvetamises ja kogunedes tihti, et palvetada ja ka Issanda sõna kuulata.\n\n13 Ja sündis, et kogu rahva seas üle terve maa ei olnud mingit tülitsemist; aga Jeesuse jüngrite seas tehti vägevaid imesid.\n\n14 Ja sündis, et möödus seitsmekümne esimene aasta ja ka seitsmekümne teine aasta, jah, ja lühidalt, kuni oli möödunud seitsmekümne üheksas aasta; jah, oli möödunud koguni sada aastat ning Jeesuse jüngrid, keda ta oli valinud, olid kõik läinud Jumala paradiisi peale nende kolme, kes pidid jääma, ja nende asemele pühitseti teised jüngrid; ja ka sellest põlvkonnast olid paljud lahkunud.\n\n15 Ja sündis, et maal ei olnud mingit tülitsemist Jumala armastuse pärast, mis elas inimeste südametes.\n\n16 Ja ei olnud kadetsemist ega riidu ega rahutusi ega hooramist ega valetamist ega mõrvu ega mingit himurust; ja tõepoolest ei saanud olla õnnelikumat rahvast kõikide nende inimeste seas, keda Jumala käsi oli loonud.\n\n17 Ei olnud röövleid ega mõrvareid, ka ei olnud laamanlasi ega mingisuguseid -lasi, vaid kõik nad olid ühes Kristuse lapsed ja Jumala kuningriigi pärijad.\n\n18 Ja kui õnnistatud nad olid! Sest Issand õnnistas neid kõigis nende toiminguis; jah, nad olid õnnistatud ja neid saatis edu koguni nii kaua, kuni oli möödunud sada kümme aastat; ja esimene põlvkond pärast Kristust oli lahkunud ja kogu maal ei olnud tülitsemist.\n\n19 Ja sündis, et Nefi, see, kes kirjutas seda viimast ülestähendust (ja ta kirjutas selle Nefi plaatidele), suri ja tema poeg Amos kirjutas tema asemel; ja ta kirjutas seda samuti Nefi plaatidele.\n\n20 Ja ta kirjutas seda kaheksakümmend ja neli aastat ja ikka veel oli maal rahu, peale ühe väikese osa rahvast, kes langes mässulisena kirikust ära ning oli võtnud endale laamanlaste nime; seepärast hakkas maal taas laamanlasi olema.\n\n21 Ja sündis, et ka Amos suri (ja see oli sada ja üheksakümmend ja neli aastat pärast Kristuse tulekut) ja tema poeg Amos kirjutas ülestähendust tema asemel; ja ka tema kirjutas seda Nefi plaatidele ja seegi kirjutati Nefi raamatusse, mis ongi see raamat.\n\n22 Ja sündis, et oli möödunud kakssada aastat; ja kogu teine põlvkond oli lahkunud peale mõne üksiku.\n\n23 Ja nüüd, mina, Mormon, tahan, et te teaksite, et rahvas oli paljunenud, nii et nad olid levinud kogu maa palgel ja nad olid saanud ülimalt rikkaks oma edu tõttu Kristuses.\n\n24 Ja nüüd, sel kahesaja esimesel aastal hakkas olema nende seas selliseid, kes olid uhkust täis, kandes muuhulgas kalleid rõivaid ja kõiksugu peeni pärleid ja maailma peeni asju.\n\n25 Ja sellest ajast alates ei pidanud nad enam oma asju ega muud vara ühiseks.\n\n26 Ja nad hakkasid jagunema klassidesse ning ehitama endile kirikuid, et kasu saada, ja nad hakkasid salgama Kristuse tõelist kirikut.\n\n27 Ja sündis, et kui oli möödunud kakssada ja kümme aastat, oli maal palju kirikuid; jah, palju kirikuid, kes väitsid, et nad tunnevad Kristust, ja siiski nad salgasid suurema osa tema evangeeliumist, nii et nad lubasid kõiksugu pahelisust ja andsid seda, mis on püha, sellele, kellele see oli väärituse pärast keelatud.\n\n28 Ja see kirik kasvas ülimalt süütegude ja Saatana väe tõttu, kes oli saanud võimust nende südametes.\n\n29 Ja oli veel teine kirik, kes salgas Kristust; ja nad kiusasid taga tõelist Kristuse kirikut, nende alandlikkuse ja usu pärast Kristusesse ja nad põlgasid neid nende paljude imede pärast, mis nende seas tehti.\n\n30 Seepärast kasutasid nad väge ja võimu Jeesuse jüngrite üle, kes viibisid nendega, ja nad heitsid neid vanglasse; aga Jumala sõna väe läbi, mis neis oli, lõhenesid vanglad kaheks ja nad läksid edasi, tehes nende seas vägevaid imesid.\n\n31 Ometi ja hoolimata kõigist neist imedest tegi rahvas oma südame kõvaks ja püüdis neid tappa, just nagu juudid Jeruusalemmas püüdsid tappa Jeesust vastavalt tema sõnale.\n\n32 Ja nad viskasid neid põlevatesse ahjudesse ja nad tulid välja viga saamata.\n\n33 Ja nad viskasid neid ka metsloomade koopasse ja nad mängisid metsloomadega just nagu laps lambatallega ning nad tulid nende juurest tagasi mingit viga saamata.\n\n34 Ometi tegi rahvas oma südame kõvaks, sest paljude preestrite ja valeprohvetite juhtimisel rajasid nad palju kirikuid ja panid toime kõiksugu süütegusid. Ja nad lõid Jeesuse rahvast, aga Jeesuse rahvas ei löönud vastu. Ja nõnda kaldusid nad aastast aastasse uskmatusse ja pahelisusesse, kuni oli möödunud koguni kakssada ja kolmkümmend aastat.\n\n35 Ja nüüd, sündis, et sellel aastal, jah, kahesaja kolmekümne esimesel aastal toimus rahva seas suur jagunemine.\n\n36 Ja sündis, et sellel aastal tekkis rahvas, keda kutsuti nefilasteks, ja nad olid tõelised Kristusesse uskujad; ja nende hulgas olid need, keda laamanlased kutsusid jaakoblasteks ja jooseplasteks ja soramlasteks;\n\n37 seepärast tõelisi Kristusesse uskujaid ja tõelisi Kristuse kummardajaid (kelle hulgas olid need kolm Jeesuse jüngrit, kes pidid jääma) kutsuti nefilasteks ja jaakoblasteks ja jooseplasteks ja soramlasteks.\n\n38 Ja sündis, et neid, kes evangeeliumi hülgasid, kutsuti laamanlasteks ja lemuellasteks ja ismaellasteks; ja nad ei kaldunud uskmatusse – vaid hakkasid tahtlikult vastu Kristuse evangeeliumile; ja nad õpetasid oma lapsi, et nad ei usuks – nagu nende isad algusest peale kaldusid.\n\n39 Ja see oli nende isade pahelisuse ja jäleduse pärast, just nagu oli alguses. Ja neid õpetati vihkama Jumala lapsi, just nagu laamanlasi oli õpetatud vihkama Nefi lapsi algusest peale.\n\n40 Ja sündis, et oli möödunud kakssada ja nelikümmend ja neli aastat ja nõnda olid rahva lood. Ja pahelisem osa rahvast kasvas tugevaks ja muutus ülimalt arvukamaks kui Jumala rahvas.\n\n41 Ja nad jätkasid üha kirikute ehitamist enestele ja ehtisid neid kõiksugu hinnaliste asjadega. Ja nõnda möödusid kakssada ja viiskümmend aastat ja ka kakssada ja kuuskümmend aastat.\n\n42 Ja sündis, et pahelisem osa rahvast hakkas taas üles ehitama Gadiantoni salavandeid ja -liite.\n\n43 Ja ka rahvas, keda kutsuti Nefi rahvaks, hakkas muutuma südames uhkeks oma ülisuure rikkuse pärast ja muutus tühiseks nagu nende vennad laamanlased.\n\n44 Ja sellest ajast alates hakkasid jüngrid kurvastama maailma pattude pärast.\n\n45 Ja sündis, et kui oli möödunud kolmsada aastat, olid nii Nefi rahvas kui laamanlased muutunud ülimalt paheliseks, teineteise sarnaseks.\n\n46 Ja sündis, et Gadiantoni röövlid levisid üle kogu maa palge ja polnud mitte ühtegi õigemeelset peale Jeesuse jüngrite. Ja nad kogusid külluslikult kulda ja hõbedat ning kauplesid kõiksugu asjadega.\n\n47 Ja sündis, et kui oli möödunud kolmsada ja viis aastat (ja rahvas oli ikka veel pahelisuses), Amos suri ja tema vend Ammaron kirjutas ülestähendust tema asemel.\n\n48 Ja sündis, et kui oli möödunud kolmsada ja kakskümmend aastat, peitis Ammaron, keda sundis Püha Vaim, ülestähendused, mis on pühad – jah, tõepoolest kõik pühad ülestähendused, mis olid põlvest põlve edasi antud, mis on pühad – kuni Kristuse tulemisest möödunud kolmesaja ja kahekümnenda aastani välja.\n\n49 Ja ta peitis need Issanda hoolde, et need võiksid jõuda taas Jaakobi koja jäägini vastavalt Issanda prohvetlikele kuulutustele ja lubadustele. Ja nõnda lõpeb Ammaroni ülestähendus.\n\n", "morm 1": "[center][font_size=26]Mormoni raamat[/font_size][/center]\n\n[center][font_size=26]1. peatükk[/font_size][/center]\n\n[i]Ammaron juhendab Mormonit pühade ülestähenduste suhtes – Algab sõda nefilaste ja laamanlaste vahel – Kolm nefilast võetakse ära – Võimust võtavad pahelisus, uskmatus, nõidused ja nõiakunst. Ligikaudu 321–326 pKr.[/i]\n\n1 Ja nüüd, mina, Mormon, teen ülestähenduse sellest, mida ma olen näinud ja kuulnud, ning kutsun seda Mormoni raamatuks.\n\n2 Ja umbes samal ajal, kui Ammaron peitis ülestähendused Issandale, tuli ta minu juurde (ma olin siis umbes kümme aastat vana ja hakkasin saama mõningal määral õpetust oma rahva õppimisviisi järgi), ja Ammaron ütles minule: Ma tajun, et sa oled arukas laps ja kiire taibuga;\n\n3 seepärast, ma tahan, et kui sa oled umbes kahekümne ja nelja aastane, et sa peaksid meeles seda, mida sa oled tähele pannud selle rahva kohta; ja kui sa oled nii vana, mine Antumi maale, künkale, mida kutsutakse Siimiks, ja seal ma olen talletanud Issandale kõik pühad uurendused selle rahva kohta.\n\n4 Ja vaata, sa võta Nefi plaadid endale ja jäta teised kohta, kus need on; ja sa uurenda Nefi plaatidele kõik, mida sa oled tähele pannud selle rahva kohta.\n\n5 Ja mina, Mormon, olles Nefi järglane (ja minu isa nimi oli Mormon), pidasin meeles seda, mida Ammaron käskis mul teha.\n\n6 Ja sündis, et kui ma olin üksteist aastat vana, viis mu isa mind lõunapoolsele maale, koguni Sarahemla maale.\n\n7 Terve maa pale oli kaetud hoonetega ja rahvas oli peaaegu sama arvukas kui mere liiv.\n\n8 Ja sündis, et sel aastal algas sõda nefilaste vahel, kes koosnesid nefilastest ja jaakoblastest ja jooseplastest ja soramlastest; ja see sõda oli nefilaste ja laamanlaste ja lemuellaste ja ismaellaste vahel.\n\n9 Nüüd, laamanlasi ja lemuellasi ja ismaellasi kutsuti laamanlasteks ja need kaks poolt olid nefilased ja laamanlased.\n\n10 Ja sündis, et sõda nende vahel algas Sarahemla piiril Siidoni vete lähedal.\n\n11 Ja sündis, et nefilased olid kogunud suurel hulgal mehi, neid oli koguni üle kolmekümne tuhande. Ja sündis, et samal aastal pidasid nad mitmeid lahinguid, milles nefilased lõid laamanlasi ja surmasid neist paljud.\n\n12 Ja sündis, et laamanlased loobusid oma kavatsusest ja maal kehtestati rahu; ja rahu kestis umbes neli aastat, nii et seal ei olnud verevalamist.\n\n13 Kuid kogu maa palgel võttis võimust pahelisus, nii et Issand võttis ära oma armastatud jüngrid ja rahva süütegude pärast lõppesid imed ning tervendamised.\n\n14 Ja ei olnud ande Issandalt ja Püha Vaim ei tulnud mitte kellegi peale nende pahelisuse ja uskmatuse pärast.\n\n15 Ja mina, olles viisteist aastat vana ja omajagu arukas, seepärast Issand külastas mind ja ma sain maitsta ja tunda Jeesuse headust.\n\n16 Ja ma püüdsin jutlustada sellele rahvale, aga mu suu suleti ja mul keelati neile jutlustada; sest vaata, nad olid tahtlikult vastu hakanud oma Jumalale; ja armastatud jüngrid võeti maalt ära rahva süütegude pärast.\n\n17 Aga ma jäin nende sekka, kuid mul keelati jutlustada neile nende kõvasüdamelisuse pärast; ja nende kõvasüdamelisuse pärast neeti maa nende pärast.\n\n18 Ja need Gadiantoni röövlid, kes olid laamanlaste seas, olid maale nuhtluseks, nii et selle elanikud hakkasid peitma oma aardeid maasse ja need hakkasid käest libisema, kuna Issand oli maa neednud, nii et nad ei saanud neist kinni hoida ega neid endale jätta.\n\n19 Ja sündis, et hakati tegelema nõiduse ja nõiakunsti ja maagiaga; ning kurja väge ärgitati tagant kogu maa palgel, koguni kuni täitusid kõik Abinadi ja ka laamanlase Saamueli sõnad.\n\n", "morm 2": "[center][font_size=26]2. peatükk[/font_size][/center]\n\n[i]Mormon juhib nefilaste vägesid – Veri ja veresaun sööstavad üle maa – Nefilased kurdavad ja leinavad neetutele omase kurbusega – Nende armupäev on möödunud – Mormon saab Nefi plaadid – Sõjad kestavad edasi. Ligikaudu 327–350 pKr.[/i]\n\n1 Ja sündis, et samal aastal algas taas sõda nefilaste ja laamanlaste vahel. Ja kuigi ma olin noor, olin ma suurt kasvu; seepärast määras Nefi rahvas mind oma juhiks ehk oma vägede juhiks.\n\n2 Seepärast sündis, et kuueteistkümnendal eluaastal läksin ma nefilaste sõjaväe ees laamanlaste vastu; seepärast kolmsada ja kakskümmend ja kuus aastat oli möödunud.\n\n3 Ja sündis, et kolmesaja kahekümne seitsmendal aastal ründasid laamanlased meid ülimalt suure jõuga, nii et nad kohutasid minu vägesid; seepärast ei tahtnud need võidelda ja hakkasid taganema põhjapoolsete maade poole.\n\n4 Ja sündis, et me jõudsime Angoola linna ja võtsime linna oma valdusse ning tegime ettevalmistusi, et kaitsta end laamanlaste vastu. Ja sündis, et me kindlustasime linna kogu oma jõuga; aga hoolimata kõigist meie kindlustustest ründasid laamanlased meid ja ajasid meid linnast välja.\n\n5 Ja nad ajasid meid välja ka Taaveti maalt.\n\n6 Ja me läksime edasi ning jõudsime Joosua maale, mis oli läänepiiril mereranniku lähedal.\n\n7 Ja sündis, et me kogusime kokku oma rahva nii kiiresti kui võimalik, et saada neid ühtekokku.\n\n8 Aga vaata, maa oli täis röövleid ja laamanlasi, ja hoolimata sellest suurest hävitusest, mis rippus minu rahva kohal, ei parandanud nad meelt oma halbadest tegudest; seepärast oli verd ja veresaunu üle kogu maa palge nii nefilaste poolel kui ka laamanlaste poolel ja see oli üks täielik pööre üle kogu maa palge.\n\n9 Ja nüüd, laamanlastel oli kuningas ja tema nimi oli Aaron; ja ta ründas meid oma neljakümne ja nelja tuhande mehelise sõjaväega. Ja vaata, ma panin talle vastu neljakümne ja kahe tuhandega. Ja sündis, et ma lõin teda oma sõjaväega, nii et ta põgenes minu eest. Ja vaata, kõik see oli toimunud ja kolmsada ja kolmkümmend aastat oli möödunud.\n\n10 Ja sündis, et nefilased hakkasid meelt parandama oma süütegudest ja hakkasid hüüdma, just nagu prohvet Saamuel oli prohvetlikult kuulutanud; sest vaata, ükski inimene ei saanud pidada endale seda, mis talle kuulus, varaste ja röövlite ja mõrvarite ning maagia ja nõiakunsti pärast, mis maal oli.\n\n11 Nõnda algas kogu maal nende asjade pärast lein ja kurtmine ja eriti Nefi rahva seas.\n\n12 Ja sündis, et kui mina, Mormon, nägin nende kurtmist ja nende leina ja nende muret Issanda ees, hakkas minu süda minu sees rõõmustama, teades Issanda halastust ja pikameelsust; seepärast oletasin, et ta on nende vastu halastav, et nendest saab taas õigemeelne rahvas.\n\n13 Aga vaata, see minu rõõm Jumala headuse pärast oli asjata, sest nende kurbus polnud meeleparanduseks, vaid see oli pigem neetutele omane kurbus, sest Issand ei lase neil lõpmatult patustades õnne tunda.\n\n14 Ja nad ei tulnud Jeesuse juurde murtud südame ja kahetseva vaimuga, vaid nad needsid Jumalat ja soovisid surra. Ometi nad võitlesid mõõgaga oma elu eest.\n\n15 Ja sündis, et mu kurbus pöördus taas minu juurde tagasi ja ma nägin, et nende armupäevad olid möödunud, nii ajalikult kui ka vaimselt; sest ma nägin tuhandeid maha niidetuna avalikus vastuhakus oma Jumalale ja hunnikusse aetuna nagu sõnnik maa palgel. Ja nõnda oli möödunud kolmsada ja nelikümmend ja neli aastat.\n\n16 Ja sündis, et kolmesaja neljakümne viiendal aastal hakkasid nefilased laamanlaste eest põgenema ja neid aeti taga, kuni nad jõudsid välja Jaasoni maale, enne kui oli võimalik nende taganemine peatada.\n\n17 Ja nüüd, Jaasoni linn oli selle maa lähedal, kuhu Ammaron oli talletanud ülestähendused Issandale, et neid ei hävitataks. Ja vaata, ma olen läinud vastavalt Ammaroni sõnale ja võtnud Nefi plaadid ning tegin ülestähenduse vastavalt Ammaroni sõnadele.\n\n18 Ja Nefi plaatidele ma tegin täieliku aruande kogu pahelisusest ja jäledustest; aga ma hoidun täieliku aruande tegemisest kõigest nende pahelisusest ja jäledustest nendele plaatidele, sest vaata, alatine pahelisuse ja jäleduste vaatepilt on olnud mul silme ees juba sellest ajast, kui ma olen olnud küllalt vana, et mõista inimeste teid.\n\n19 Ja häda mulle nende pahelisuse pärast, sest mu süda on täis kurbust nende pahelisuse pärast kõik mu päevad; ometi ma tean, et mind tõstetakse üles viimsel päeval.\n\n20 Ja sündis, et sel aastal Nefi rahvast taas jälitati ja aeti taga. Ja sündis, et meid aeti edasi, kuni olime jõudnud põhjapoolsele maale, mida kutsuti Seemiks.\n\n21 Ja sündis, et me kindlustasime Seemi linna ja me kogusime sinna oma rahvast nii palju kui võimalik, et ehk me saame nad hävitusest päästa.\n\n22 Ja sündis, et kolmesaja neljakümne kuuendal aastal hakkasid nad meid taas ründama.\n\n23 Ja sündis, et ma kõnelesin oma rahvale ja kannustasin neid suure tarmukusega, et nad seisaksid vapralt vastu laamanlastele ja võitleksid oma naiste ja oma laste ja oma kodade ja oma kodude eest.\n\n24 Ja mu sõnad andsid neile veidi julgust, nii et nad ei põgenenud laamanlaste eest, vaid seisid neile vapralt vastu.\n\n25 Ja sündis, et me võitlesime kolmekümnetuhandelise sõjaväega viiekümnetuhandelise sõjaväe vastu. Ja sündis, et me seisime neile vastu sellise vankumatusega, et nad meie eest põgenesid.\n\n26 Ja sündis, et kui nad olid põgenenud, jälitasime me neid oma vägedega ja kohtasime neid taas ning lõime neid; ometi ei olnud Issanda jõud meiega, jah, meid oli jäetud omapead, nii et Issanda Vaim ei püsinud meis; seepärast olime me muutunud nõrkadeks nagu meie vennad.\n\n27 Ja mu süda oli kurb minu rahva selle suure õnnetuse pärast nende pahelisuse ja jäleduste tõttu. Aga vaata, me läksime laamanlaste ja Gadiantoni röövlite vastu, kuni me olime oma pärandmaad taas oma valdusse võtnud.\n\n28 Ja oli möödunud kolmsada ja nelikümmend ja üheksa aastat. Ja kolmesaja viiekümnendal aastal me tegime laamanlaste ja Gadiantoni röövlitega lepingu, mille põhjal me jagasime oma pärandmaad.\n\n29 Ja laamanlased andsid meile põhjapoolse maa, jah, kuni selle kitsa läbikäiguni välja, mis viis lõunapoolsele maale. Ja meie andsime laamanlastele kogu lõunapoolse maa.\n\n", "morm 3": "[center][font_size=26]3. peatükk[/font_size][/center]\n\n[i]Mormon hüüab meeleparandust nefilastele – Nad saavutavad suure võidu ja rõõmutsevad oma jõu üle – Mormon keeldub neid juhtimast ja ta palved nende eest on ilma usuta – Mormoni raamat kutsub Iisraeli kahtteist suguharu uskuma evangeeliumisse. Ligikaudu 360–362 pKr.[/i]\n\n1 Ja sündis, et laamanlased ei tulnud uuesti võitlema enne, kui veel kümme aastat oli möödunud. Ja vaata, ma olin pannud oma rahva, nefilased, tööd tegema, et nende maid ja nende relvi võitluseks ette valmistada.\n\n2 Ja sündis, et Issand ütles mulle: Hüüa sellele rahvale: Parandage meelt ja tulge minu juurde ja saage ristitud ja ehitage minu kirik taas üles ja teile heidetakse armu!\n\n3 Ja ma hüüdsin sellele rahvale, kuid asjata; ja nad ei mõistnud, et see oli Issand, kes oli neile armu heitnud ning andnud neile võimaluse meelt parandada. Ja vaata, nad tegid oma südame kõvaks Issanda, oma Jumala vastu.\n\n4 Ja sündis, et pärast seda, kui see kümnes aasta oli möödunud, nii et kokku kolmsada ja kuuskümmend aastat oli möödunud Kristuse tulekust, saatis laamanlaste kuningas mulle kirja, milles ta andis mulle teada, et nad valmistuvad taas meie vastu võitlema tulema.\n\n5 Ja sündis, et ma käskisin oma rahvast koguneda Laastamise maale, linna, mis asus piiri ääres selle kitsa läbikäigu lähedal, mis viis lõunapoolsele maale.\n\n6 Ja sinna me paigutasime oma väed, et me võiksime peatada laamanlaste väed, et nad ei saaks võtta ühtegi meie maad oma valdusse; seepärast kindlustasime me end nende vastu kogu oma jõuga.\n\n7 Ja sündis, et kolmesaja kuuekümne esimesel aastal tulid laamanlased Laastamise linna meie vastu võitlema; ja sündis, et sel aastal me võitsime neid, nii et nad pöördusid taas tagasi oma maadele.\n\n8 Ja kolmesaja kuuekümne teisel aastal tulid nad taas võitlema. Ja me võitsime neid taas ning surmasime suure hulga neist ja nende surnud visati merre.\n\n9 Ja nüüd, selle suure teo pärast, mis minu rahvas, nefilased, olid teinud, hakkasid nad hooplema oma jõuga ja hakkasid vanduma taevaste ees, et nad maksavad kätte oma vendade vere eest, keda olid tapnud nende vaenlased.\n\n10 Ja nad vandusid taevaste ja Jumala trooni nimel, et nad lähevad võitlema oma vaenlaste vastu ja lõikavad nad ära maa palgelt.\n\n11 Ja sündis, et mina, Mormon, keeldusin täielikult sellest ajast peale olemast selle rahva ülem või juht nende pahelisuse ja jäleduse pärast.\n\n12 Vaata, ma olin neid juhtinud; hoolimata nende pahelisusest olin ma palju kordi neid lahingusse juhtinud ja olin armastanud neid Jumala armastuse kohaselt, mis minus oli, kogu oma südamest; ja mu hing oli olnud päev läbi palves minu Jumalale nende eest välja valatud; ometi tegin ma seda nende kõvasüdamelisuse pärast ilma usuta.\n\n13 Ja kolm korda olen ma vabastanud nad nende vaenlaste käest ja nad ei ole parandanud meelt oma pattudest.\n\n14 Ja kui nad olid vandunud kõige nimel, mille meie Issand ja Päästja, Jeesus Kristus, oli neile ära keelanud, et nad lähevad oma vaenlaste vastu võitlema ja kätte maksma oma vendade vere eest, vaata, tuli minule Issanda hääl, öeldes:\n\n15 Kättemaks on minu ja mina tasun; ja kuna see rahvas ei parandanud meelt pärast seda, kui ma olin nad vabastanud, vaata, lõigatakse nad maa pinnalt ära.\n\n16 Ja sündis, et ma keeldusin täielikult minemast oma vaenlaste vastu; ja ma tegin, just nagu Issand oli mind käskinud; ja ma seisin kui juuresolev tunnistaja, et teha maailmale ilmsiks asjad, mida ma näen ja kuulen, Vaimu ilmsikstegemise järgi, mis on tunnistanud tulevatest asjadest.\n\n17 Seepärast ma kirjutan teile, paganad, ja ka teile, Iisraeli koda, kui algab töö, et te teaksite valmistuda tagasipöördumiseks oma pärandmaale.\n\n18 Jah, vaata, ma kirjutan kõikide maa äärteni välja; jah, teile, Iisraeli kaksteist suguharu, kelle üle mõistavad kohut teie tegude järgi need kaksteist, keda Jeesus valis oma jüngriteks Jeruusalemma maal.\n\n19 Ja ma kirjutan ka selle rahva jäägile, kelle üle mõistavad samuti kohut need kaksteist, keda Jeesus valis sellel maal; ja nende üle mõistavad kohut teised kaksteist, keda Jeesus valis Jeruusalemma maal.\n\n20 Ja neid asju ilmutab mulle Vaim; seepärast ma kirjutan teile kõigile. Ja ma kirjutan teile sel põhjusel, et te võiksite teada, et te kõik peate seisma Kristuse kohtujärje ees, jah, iga hing, kes kuulub tervesse Aadama inimperekonda; ja te peate seisma, et teile mõistetaks kohut teie tegude põhjal, olid need siis head või halvad;\n\n21 ja samuti, et te usuksite Jeesuse Kristuse evangeeliumi, mis saab olema teie keskel; ja ka et juudid, Issanda lepingurahvas, saavad teise tunnistaja tema kõrvale, keda nad nägid ja kuulsid, et Jeesus, kelle nad surmasid, oli tõeline Kristus ja tõeline Jumal.\n\n22 Ja ma tahan, et ma võiksin veenda kõiki teid, maa ääred, meelt parandama ja valmistuma seisma Kristuse kohtujärje ees.\n\n", "morm 4": "[center][font_size=26]4. peatükk[/font_size][/center]\n\n[i]Sõda ja veresaun jätkuvad – Pahelised karistavad pahelisi – Suurem pahelisus kui kunagi varem võtab võimust kogu Iisraelis – Naisi ja lapsi ohverdatakse ebajumalatele – Laamanlased hakkavad nefilasi hävitama. Ligikaudu 363–375 pKr.[/i]\n\n1 Ja nüüd, sündis, et kolmesaja kuuekümne kolmandal aastal lahkusid nefilased oma vägedega Laastamise maalt, et võidelda laamanlaste vastu.\n\n2 Ja sündis, et nefilaste väed aeti taas tagasi Laastamise maale. Ja sel ajal, kui nad olid veel kurnatud, ründas neid värske laamanlaste sõjavägi ja neil oli äge lahing, nii et laamanlased võtsid oma valdusse Laastamise linna, surmasid palju nefilasi ning võtsid palju vange.\n\n3 Ja ülejäänud põgenesid ning ühinesid Teankumi linna elanikega. Nüüd, Teankumi linn asus mereäärsetel piirimaadel ja see oli ka Laastamise linna lähedal.\n\n4 Ja seepärast, et nefilaste väed läksid laamanlaste vastu, hakkasid nad lüüa saama, sest kui seda poleks sündinud, poleks laamanlased nende üle võimu saanud.\n\n5 Aga vaata, Jumala kohtuotsused tabavad pahelisi; ja pahelisi karistatakse paheliste kaudu; sest need, kes ärgitavad inimlaste südant verevalamisele, on pahelised.\n\n6 Ja sündis, et laamanlased tegid ettevalmistusi Teankumi linna ründamiseks.\n\n7 Ja sündis, et kolmesaja kuuekümne neljandal aastal laamanlased ründasid Teankumi linna, et võtta ka Teankumi linn oma valdusesse.\n\n8 Ja sündis, et nefilased lõid nad tagasi ning sundisid neid taganema. Ja kui nefilased nägid, et nad olid sundinud laamanlasi taganema, hooplesid nad taas oma jõuga ja nad läksid välja omal jõul ja võtsid taas oma valdusse Laastamise linna.\n\n9 Ja nüüd, see kõik oli toimunud ja mõlemal poolel, niihästi nefilastel kui ka laamanlastel olid surma saanud tuhanded.\n\n10 Ja sündis, et kolmsada ja kuuskümmend ja kuus aastat oli möödunud ja laamanlased tulid taas võitlema nefilaste vastu; ja ikka ei parandanud nefilased meelt sellest halvast, mida nad olid teinud, vaid jätkasid oma pahelisuses.\n\n11 Ja on võimatu keelel kirjeldada või inimesel kirja panna täiuslikku kirjeldust sellest vere ja veresauna õudsest pildist, mis nii nefilaste kui ka laamanlaste rahva seas oli; ja iga süda oli kõvaks muutunud, nii et nad tundsid pidevalt heameelt verevalamisest.\n\n12 Ja vastavalt Issanda sõnadele ei ole mitte kunagi olnud nii suurt pahelisust Lehhi laste seas ega tõepoolest kogu Iisraeli koja seas, nagu oli selle rahva seas.\n\n13 Ja sündis, et laamanlased võtsid oma valdusse Laastamise linna ja seda seepärast, et nende arv ületas nefilaste arvu.\n\n14 Ja nad läksid edasi ka Teankumi linna vastu ja ajasid elanikud sealt välja ning võtsid palju vange, nii naisi kui ka lapsi, ja andsid neid ohvriannina oma ebajumalatele.\n\n15 Ja sündis, et kolmesaja kuuekümne seitsmendal aastal said nefilased selle peale, et laamanlased olid ohverdanud nende naisi ja lapsi, nii vihaseks, et nad läksid ülisuures vihas laamanlaste vastu, nii et nad lõid taas laamanlasi ja ajasid need oma maadelt välja.\n\n16 Ja laamanlased ei tulnud uuesti nefilaste vastu enne, kui kolmesaja seitsmekümne viiendal aastal.\n\n17 Ja sel aastal tulid nad kõikide oma vägedega nefilaste vastu ning neid ei loetud kokku nende suure arvu tõttu.\n\n18 Ja sellest ajast peale ei saanud nefilased enam võimu laamanlaste üle, vaid neid hakati minema pühkima nagu kastet päikese ees.\n\n19 Ja sündis, et laamanlased tulid Laastamise linna vastu ja Laastamise maal peeti ülimalt ränk lahing, milles nad lõid nefilasi.\n\n20 Ja nad põgenesid taas nende eest ja nad jõudsid Boasi linna; ja seal seisid nad laamanlastele vastu ülimalt vapralt, nii et laamanlased ei saanud neist võitu enne, kui nad olid tulnud teist korda.\n\n21 Ja kui nad tulid teist korda, aeti nefilasi taga ning tapeti ülisuurtes tapatalgutes; nende naisi ja lapsi ohverdati taas ebajumalatele.\n\n22 Ja sündis, et nefilased põgenesid taas nende eest, võttes kaasa kõik elanikud nii linnadest kui ka küladest.\n\n23 Ja nüüd, mina, Mormon, nähes, et laamanlased olid maad vallutamas; seepärast läksin ma Siimi künkale ja võtsin välja kõik ülestähendused, mis Ammaron oli peitnud Issandale.\n\n", "morm 5": "[center][font_size=26]5. peatükk[/font_size][/center]\n\n[i]Mormon juhib taas nefilaste vägesid veristes lahingutes ja veresaunas – Mormoni Raamat ilmub, et veenda kogu Iisraeli, et Jeesus on Kristus – Oma uskmatuse pärast hajutatakse laamanlased ja Vaim lakkab nendega heitlemast – Nad saavad viimsel ajal evangeeliumi paganatelt. Ligikaudu 375–384 pKr.[/i]\n\n1 Ja sündis, et ma läksin nefilaste sekka ja parandasin meelt sellest vandest, mille olin andnud, et ei aita neid enam kunagi; ja nad andsid taas oma väed minu käsutada, sest nad vaatasid minu poole, otsekui saaksin mina nad nende kannatustest vabastada.\n\n2 Ent vaata, ma olin lootuseta, sest ma teadsin Issanda kohtuotsuseid, mis tulevad nende peale; sest nad ei parandanud meelt oma süütegudest, vaid võitlesid oma elu eest, hüüdmata selle Isiku poole, kes on nad loonud.\n\n3 Ja sündis, et laamanlased ründasid meid, kui me olime põgenenud Jordani linna; aga vaata, nad löödi tagasi, nii et nad ei vallutanud linna sel korral.\n\n4 Ja sündis, et nad ründasid meid taas ja me suutsime hoida linna oma valduses. Ja oli ka teisi linnu, mida nefilased valitsesid ning mille kindlused lõikasid nende teed ära, nii et nad ei saanud tungida meie ees asuvale maale, et hävitada meie maa elanikke.\n\n5 Ent sündis, et laamanlased hävitasid kõik need maad, millest me olime möödunud ja mille elanikke ei kogutud kokku, ja põletasid nende linnad ja külad ning keskused tulega; ja nõnda möödus kolmesaja seitsmekümne üheksas aasta.\n\n6 Ja sündis, et kolmesaja kaheksakümnendal aastal tulid laamanlased taas meie vastu võitlema ja me seisime vapralt neile vastu; aga see kõik oli asjata, sest nende arv oli nii suur, et nad tallasid Nefi rahva oma jalge alla.\n\n7 Ja sündis, et me hakkasime taas põgenema ja need, kelle põgenemine oli kiirem kui laamanlaste oma, pääsesid, ja need, kelle põgenemine ei olnud kiirem kui laamanlaste oma, löödi maha ja hävitati.\n\n8 Ja nüüd, vaata, mina, Mormon, ei soovi vaevata inimeste hingi, heites nende ette selle hirmsa vere ja tapatalgute vaatepildi, mis oli asetatud minu silme ette; aga mina, teades, et see tuleb kindlasti teatavaks teha ja et kõike, mis on peidetud, peab ilmutatama katustelt –\n\n9 ja samuti, et teadmine nendest asjadest peab tulema selle rahva jäägile ja ka paganatele, kelle kohta Issand on öelnud, et nad hajutavad selle rahva ja seda rahvast peetakse nende seas eimillekski – seepärast ma kirjutan väikese kokkuvõtte ega julge anda täit aruannet sellest, mida ma olen näinud, käsu pärast, mille ma olen saanud, ja samuti et te ei kurvastaks liialt selle rahva pahelisuse pärast.\n\n10 Ja nüüd, vaata, seda ma räägin nende seemnele ja ka paganatele, kes hoolitsevad Iisraeli koja eest, kes mõistavad ja teavad, kust nende õnnistused tulevad.\n\n11 Sest ma tean, et niisugused kurvastavad Iisraeli koja õnnetuse üle; jah, nad kurvastavad selle rahva hävituse pärast; nad kurvastavad, et see rahvas ei parandanud meelt, et Jeesus oleks võinud võtta nad oma embusse.\n\n12 Nüüd, need asjad kirjutatakse Jaakobi koja jäägile; ja need kirjutatakse niiviisi, kuna Jumal teab, et pahelisus neid neile välja ei too; ja need tuleb peita Issandale, et need ilmuksid tema poolt heaksarvatud ajal.\n\n13 Ja see on see käsk, mille ma olen saanud; ja vaata, need ilmuvad vastavalt Issanda käsule siis, kui ta oma tarkuses seda sobivaks peab.\n\n14 Ja vaata, need lähevad uskmatutele juutide seas; ja lähevad sel eesmärgil – et neid võidaks veenda, et Jeesus on Kristus, elava Jumala Poeg; et Isa võib oma Armastatuima kaudu täide viia oma suure ja igavese eesmärgi, tuues tagasi juudid ehk kogu Iisraeli koja nende pärandmaale, mille Issand, nende Jumal, on neile andnud, et täita oma lepingut.\n\n15 Ja samuti, et selle rahva seeme võiks täielikumalt uskuda tema evangeeliumi, mis tuleb nendele paganatelt, sest see rahvas hajutatakse ja ta muutub tumedanahaliseks, roojaseks ja vastikuks rahvaks, sõnulkirjeldamatult hullemaks, kui on meie seas kunagi olnud, jah, kui on olnud koguni laamanlaste seas, ja seda nende uskmatuse ja ebajumalakummardamise pärast.\n\n16 Sest vaata, Issanda Vaim on juba lakanud heitlemast nende isadega; ja nad on maailmas ilma Kristuseta ja Jumalata; ja neid aetakse sinna-tänna kui aganaid tuule käes.\n\n17 Kord olid nad meeldiv rahvas ja neil oli karjaseks Kristus; jah, neid juhtis tõepoolest Jumal, Isa.\n\n18 Aga nüüd, vaata, nüüd juhib neid Saatan, nagu tuul ajab aganaid või nagu laeva vintsutatakse lainetel ilma purje või ankruta või ilma milletagi, millega teda tüürida; ja just nagu see, nii on ka nemad.\n\n19 Ja vaata, Issand on säilitanud nende õnnistused, mida nad oleksid võinud sellel maal saada, paganatele, kes võtavad maa oma valdusse.\n\n20 Aga vaata, sünnib, et paganad ajavad neid taga ja hajutatavad nad; ja pärast seda, kui paganad on neid taga ajanud ja nad hajutanud, vaata, siis on Issandal meeles leping, mille ta tegi Aabrahamiga ja kogu Iisraeli kojaga.\n\n21 Ja Issandal on meeles ka õigemeelsete palved, mis on nende eest üles tema ette saadetud.\n\n22 Ja siis, oo te paganad, kuidas te võite Jumala väe ees püsima jääda, kui te ei paranda meelt ega pöördu ära oma halbadelt teedelt?\n\n23 Kas te ei tea, et te olete Jumala kätes? Kas te ei tea, et tal on kõik vägi ja et maa tema suure käsu peale rullub kokku nagu pärgamendirull?\n\n24 Seepärast, parandage meelt ja alandage end tema ees, et ta ei tuleks õigusega teie vastu, et Jaakobi seemne jääk ei tuleks teie sekka kui lõvi ja ei kisuks teid tükkideks ja ei ole kedagi, kes päästaks.\n\n", "morm 6": "[center][font_size=26]6. peatükk[/font_size][/center]\n\n[i]Nefilased kogunevad Kumoora maale otsustavateks lahinguteks – Mormon peidab pühad ülestähendused Kumoora künkasse – Laamanlased on võidukad ja nefilaste rahvas hävitatakse – Sajad tuhanded tapetakse mõõgaga. Ligikaudu 385 pKr.[/i]\n\n1 Ja nüüd, ma lõpetan oma ülestähenduse oma rahva, nefilaste hävitusest. Ja sündis, et me jätkasime teed laamanlaste ees.\n\n2 Ja mina, Mormon, kirjutasin laamanlaste kuningale kirja ja soovisin, et ta lubaks meil koguda meie rahva Kumoora maale, künka juurde, mille nimi on Kumoora, ja me võiksime seal nendega võidelda.\n\n3 Ja sündis, et laamanlaste kuningas lubas mul teha, nagu ma soovisin.\n\n4 Ja sündis, et me marssisime Kumoora maale ja püstitasime oma telgid Kumoora künka ümber; ja see oli paljude vete, jõgede ja allikate maal; ja siin oli meil lootust laamanlaste ees ülekaalu saavutada.\n\n5 Ja kui oli möödunud kolmsada ja kaheksakümmend ja neli aastat, olime me kogunud kogu oma ülejäänud rahva Kumoora maale.\n\n6 Ja sündis, et kui me olime kogunud kõik oma rahva kokku Kumoora maale, vaata, mina, Mormon, hakkasin vanaks jääma; ja teades, et see on mu rahva viimne võitlus, ja saanud Issandalt käsu, et ma ei laseks ülestähendustel, mille meie isad olid edasi andnud, mis olid pühad, langeda laamanlaste kätte (sest laamanlased hävitaksid need), seepärast kirjutasin ma selle ülestähenduse Nefi plaatidelt ja peitsin Kumoora künkasse kõik ülestähendused, mis Issanda käsi oli mulle usaldanud, peale nende mõne plaadi, mis ma andsin oma pojale Moronile.\n\n7 Ja sündis, et minu rahvas oma naiste ja lastega nägid nüüd laamanlaste vägesid enda suunas tulevat; ja selles kohutavas surmahirmus, mis täidab kõikide paheliste inimeste rinda, ootasid nad nende saabumist.\n\n8 Ja sündis, et nad tulid meiega võitlema, ja iga hinge täitis hirm nende suure arvu pärast.\n\n9 Ja sündis, et nad ründasid minu rahvast mõõkade ja vibude ja noolte ja kirveste ning kõiksugu sõjariistadega.\n\n10 Ja sündis, et mu mehed raiuti maha, jah, nimelt minu kümme tuhat, kes olid koos minuga, ja mina langesin haavatult nende keskele ja nad läksid minust mööda, nii et nad ei teinud minu elule lõppu.\n\n11 Ja kui nad olid läinud läbi ja maha raiunud kogu mu rahva peale kahekümne ja nelja meist (kelle hulgas oli mu poeg Moroni) ja meie, kes me olime jäänud ellu pärast oma rahva surma, nägime järgmisel päeval, kui laamanlased olid oma laagrisse tagasi läinud, Kumoora künka tipust seda kümmet tuhandet minu rahvast, kes olid maha raiutud ja keda mina olin juhtinud.\n\n12 Ja me nägime ka seda kümmet tuhandet minu rahvast, keda oli juhtinud minu poeg Moroni.\n\n13 Ja vaata, Gidgidoona kümme tuhat oli langenud ja ka tema nende keskel.\n\n14 Ja Laama oli langenud koos oma kümne tuhandega; ja Gilgal oli langenud koos oma kümne tuhandega; ja Limha oli langenud koos oma kümne tuhandega; ja Jeeneum oli langenud koos oma kümne tuhandega; ja Kumeniiha ja Moroniiha ja Antioonum ja Siblom ja Seem ja Joos olid igaüks langenud koos oma kümne tuhandega.\n\n15 Ja sündis, et olid veel kümme, kes langesid mõõga läbi, igaüks koos oma kümne tuhandega; jah, koguni kogu mu rahvas oli langenud peale nende kahekümne ja nelja, kes olid koos minuga, ja ka mõne, kes olid põgenenud lõunapoolsetele maadele, ja mõne, kes olid üle jooksnud laamanlaste poolele; ja nende liha ja luud ja veri vedelevad maa pinnal, jäetuna nende käe läbi, kes nad tapsid, maa peale kõdunema ja lagunema ja emasse maasse tagasi pöörduma.\n\n16 Ja mu hing lõhenes ahastusest mu rahva langenute pärast ja ma hüüdsin:\n\n17 Oo te kaunid, kuidas te võisite lahkuda Issanda teedelt! Oo te kaunid, kuidas te võisite hüljata selle Jeesuse, kes seisis avasüli, et teid vastu võtta!\n\n18 Vaata, kui te ei oleks seda teinud, te ei oleks langenud. Aga vaata, te olete langenud ning ma leinan teie kaotuse pärast.\n\n19 Oo te kaunid pojad ja tütred, te isad ja emad, te abielumehed ja -naised, te kaunid, kuidas te küll võisite langeda!\n\n20 Aga vaata, te olete läinud ja minu kurbus ei saa teid tagasi tuua.\n\n21 Ja peagi saabub päev, mil teie surelikkus peab riietuma surematusesse, ja need kehad, mis on nüüd kõdunemas rikutuses, peavad peagi muutuma rikkumatuteks kehadeks; ja siis tuleb teil seista Kristuse kohtujärje ees kohtumõistmiseks teie tegude järgi; ja kui on nõnda, et te olete õigemeelsed, siis te olete õnnistatud koos oma isadega, kes on läinud enne teid.\n\n22 Oo, et te oleksite meelt parandanud enne, kui see suur hävitus teie peale tuli! Aga vaata, te olete läinud ja Isa, jah, taeva Igavene Isa teab teie olukorda ja ta talitab teiega oma õigluse ja halastuse kohaselt.\n\n", "morm 7": "[center][font_size=26]7. peatükk[/font_size][/center]\n\n[i]Mormon kutsub viimse aja laamanlasi uskuma Kristusesse, vastu võtma tema evangeeliumi ja saama päästetud – Kõik, kes usuvad Piiblit, usuvad ka Mormoni Raamatut. Ligikaudu 385 pKr.[/i]\n\n1 Ja nüüd, vaata, ma tahan rääkida veidi selle rahva jäägile, kellele on armu heidetud, kui on nõnda, et Jumal annab neile minu sõnad, et nad võiksid teada oma isade asjadest; jah, ma kõnelen teile, te Iisraeli koja jääk, ja need on sõnad, mida ma ütlen:\n\n2 Teadke, et te olete Iisraeli kojast!\n\n3 Teadke, et te peate tulema meeleparandusele või teid ei saa päästa!\n\n4 Teadke, et te peate maha panema oma sõjariistad ja mitte tundma enam heameelt verevalamisest ning neid mitte enam haarama, muidu kui Jumal teid käsib!\n\n5 Teadke, et te peate tulema teadmisele oma isadest ja parandama meelt kõikidest oma pattudest ja süütegudest ja uskuma Jeesusesse Kristusesse, et ta on Jumala Poeg ja et juudid ta tapsid ja et Isa väe läbi ta tõusis taas, mistõttu ta on saavutanud võidu haua üle ja temas on ka surma astel alla neelatud.\n\n6 Ja ta teeb teoks surnute ülestõusmise, misläbi inimene peab tõusma, et seista tema kohtujärje ees.\n\n7 Ja ta on teinud teoks maailma lunastuse, misläbi sellel, kes leitakse kohtupäeval tema ees süüta, lastakse elada Jumala juures tema kuningriigis, et laulda koos kooridega ülal lakkamatuid ülistuslaule Isale ja Pojale ja Pühale Vaimule, kes on üks Jumal, õnnelikkuse seisundis, millel pole lõppu.\n\n8 Seepärast parandage meelt ja saage ristitud Jeesuse nimel ja võtke kinni Kristuse evangeeliumist, mis pannakse teie ette mitte ainult selles ülestähenduses, vaid ka ülestähenduses, mis tuleb juutidelt paganatele, milline ülestähendus tuleb paganatelt teile.\n\n9 Sest vaata, see siin on kirjutatud kavatsusega, et te võiksite uskuda seda teist, ja kui te usute seda teist, siis te usute ka seda siin; ja kui te usute seda, siis te saate teada oma isadest ja ka imepärastest tegudest, mida tehti nende seas Jumala väe läbi.\n\n10 Ja te teate ka, et te olete Jaakobi seemne jääk; seepärast on teid arvatud esimese lepingu rahva hulka; ja kui on nõnda, et te usute Kristusesse ja saate ristitud kõigepealt veega, seejärel tule ja Püha Vaimuga, järgnedes meie Päästja eeskujule, nii nagu tema on meid käskinud, siis läheb teil kohtupäeval hästi. Aamen.\n\n", "morm 8": "[center][font_size=26]8. peatükk[/font_size][/center]\n\n[i]Laamanlased otsivad ja hävitavad nefilasi – Mormoni Raamat ilmub Jumala väe läbi – Häda kuulutatakse neile, kes õhkavad välja viha ja vaenu Issanda töö vastu – Nefilaste ülestähendus ilmub pahelisuse, mandumise ja usust taganemise päeval. Ligikaudu 400–421 pKr.[/i]\n\n1 Vaata, mina, Moroni, lõpetan oma isa Mormoni ülestähenduse. Vaata, mul on kirjutada ainult mõned asjad, mida mu isa on mul käskinud.\n\n2 Ja nüüd, sündis, et pärast suurt ja kohutavat lahingut Kumoora juures, vaata, laamanlased jälitasid nefilasi, kes olid põgenenud lõunapoolsele maale, kuni nad kõik said hävitatud.\n\n3 Ja nad tapsid ka minu isa ja vaid mina üksi olen jäänud kirjutama seda kurba lugu oma rahva hävitamisest. Aga vaata, nad on läinud ja mina täidan oma isa käsku. Ja kas nad mind surmavad, seda ma ei tea.\n\n4 Seepärast ma kirjutan ja peidan ülestähendused maasse; ja kuhu ma lähen, sel pole tähtsust.\n\n5 Vaata, minu isa on teinud selle ülestähenduse ja ta on pannud kirja, millisel eesmärgil. Ja vaata, ka mina kirjutaksin sellest, kui mul oleks plaatidel ruumi, kuid mul ei ole; ja mul ei ole metalli, sest ma olen üksinda. Mu isa ja kogu minu suguselts on langenud võitluses ja mul pole sõpru ega kohta, kuhu minna; ja kui kaua Issand lubab mul elada, ma ei tea.\n\n6 Vaata, nelisada aastat on möödunud meie Issanda ja Päästja tulemisest.\n\n7 Ja vaata, laamanlased on minu rahvast, nefilasi, taga ajanud linnast linna ja paigast paika kuni selleni välja, et neid ei ole enam, ja nende langemine on olnud suur; jah, suur ja imepärane on minu rahva, nefilaste hävitamine.\n\n8 Ja vaata, see on Issanda käsi, mis on seda teinud. Ja vaata samuti, laamanlased on omavahel sõjajalal; ja kogu selle maa pale on üks pidev mõrva ja verevalamise ring; ja mitte keegi ei tea, millal sõda lõpeb.\n\n9 Ja nüüd, vaata, ma ei räägi nendest enam midagi, sest maa palgel pole kedagi peale laamanlaste ja röövlite.\n\n10 Ja pole kedagi, kes tunneb tõelist Jumalat, peale Jeesuse jüngrite, kes viibisid maal, kuni rahva pahelisus oli nii suur, et Issand ei lubanud neil enam rahva juurde jääda; ja kas nad on veel maa palgel, ei tea ükski inimene.\n\n11 Aga vaata, minu isa ja mina oleme neid näinud ja nad on teeninud meie seas.\n\n12 Ja kes iganes saab selle ülestähenduse ega mõista seda hukka selles olevate vigade pärast, see saab teada suuremaid asju kui need. Vaata, mina olen Moroni; ja kui oleks võimalik, teeksin ma kõik asjad teile teatavaks.\n\n13 Vaata, ma lõpetan rääkimise sellest rahvast. Mina olen Mormoni poeg ja minu isa on Nefi järeltulija.\n\n14 Ja mina olen see, kes peidab selle ülestähenduse Issandale; selle plaatidel ei ole mingit väärtust, Issanda käsu pärast. Sest ta tõepoolest ütleb, et ükski ei saa neid kasu saamiseks; ent neil olev ülestähendus on suure väärtusega; ja kes iganes toob selle valguse kätte, seda Issand õnnistab.\n\n15 Sest kellelgi ei saa olla väge tuua seda valguse kätte, muidu kui selle annab talle Jumal; sest Jumal tahab, et seda tehtaks üksnes tema hiilgust või Issanda muistse ja kaua aega hajutatud olnud lepingurahva heaolu silmas pidades.\n\n16 Ja õnnistatud on see, kes toob selle asja valguse kätte; sest see tuuakse pimedusest valguse kätte vastavalt Jumala sõnale; jah, see tuuakse maa seest välja ja see särab pimedusest ja tuleb inimestele teadmiseks; ja seda tehakse Jumala väega.\n\n17 Ja kui seal on vigu, siis on need inimese vead. Aga vaata, meie ei tea ühtegi viga; ometi Jumal teab kõike; seepärast, see, kes hukka mõistab, vaadaku ta ette, et teda ei ähvardaks põrgutuli.\n\n18 Ja see, kes ütleb: Näita mulle või sa saad lüüa – vaadaku ta ette, et ta ei käsiks teha seda, mille on keelanud Issand.\n\n19 Sest vaata, see, kes mõistab kohut äkitselt, sellele mõistetakse kohut samuti äkitselt; sest tema tegude järgi on ka tema palk; seepärast, see, kes lööb, teda omakorda lööb Issand.\n\n20 Vaata, mida pühakiri ütleb – inimene ei pea lööma ega kohut mõistma; sest kohtumõistmine on minu, ütleb Issand, ja ka kättemaks on minu ja mina tasun.\n\n21 Ja see, kes õhkab välja viha ja vaenu Issanda töö ja Issanda lepingurahva vastu, kes on Iisraeli koda, ja ütleb: Me hävitame Issanda töö ja Issand ei mäleta oma lepingut, mille ta on teinud Iisraeli kojaga – seda ähvardab oht saada maha raiutud ja tulle visatud;\n\n22 sest Issanda igavesed eesmärgid veerevad edasi, kuni kõik tema lubadused täidetakse.\n\n23 Uurige Jesaja prohvetlikke kuulutusi! Vaata, ma ei saa neid kirjutada. Jah, vaata, ma ütlen teile, et need pühad, kes on lahkunud enne mind, kes on hoidnud seda maad enda valduses, hüüavad, jah, koguni põrmust hüüavad nad Issanda poole; ja nii tõesti, kui Issand elab, peab ta meeles lepingut, mille ta nendega tegi.\n\n24 Ja ta teab nende palveid, et need olid nende vendade eest. Ja ta teab nende usku, sest tema nimel said nad liigutada mägesid; ja tema nimel said nad panna maa värisema; ja tema sõna väel lasid nad variseda maha vanglatel; jah, koguni tuline ahi ei saanud neile viga teha ega metsloomad ega mürkmaod, tema sõna väe pärast.\n\n25 Ja vaata, nende palved olid ka tema eest, kellel Issand laseb need asjad esile tuua.\n\n26 Ja mitte kellelgi pole põhjust öelda, et need jäävad tulemata, sest need tulevad kindlasti, sest seda on öelnud Issand; sest need tulevad välja maa seest Issanda käega ja keegi ei saa seda takistada; ja see sünnib päeval, mil öeldakse, et imed on tehtud; ja see sünnib just nii, nagu räägiks keegi surnuist.\n\n27 Ja see sünnib päeval, mil pühade veri hüüab Issanda poole salajaste liitude ja pimedusetööde pärast.\n\n28 Jah, see sünnib päeval, mil Jumala väge eitatakse ja kirikud on rüvetatud ja on oma südames uhkust täis; jah, koguni päeval, mil kirikute juhtide ja õpetajate südameuhkus suureneb koguni nende vaenamiseni välja, kes kuuluvad nende kirikutesse.\n\n29 Jah, see sünnib päeval, mil saab kuulda tulekahjudest ja tormidest ja suitsupilvedest võõrastel maadel;\n\n30 ja on kuulda ka sõdadest, kuuldusi sõdadest ja maavärisemistest eri kohtades.\n\n31 Jah, see sünnib päeval, mil maa pinnal on suured rüvetused; seal on mõrvad ja röövimised ja valetamine ja petmised ja hooramised ja kõiksugu jäledused; kui on paljud, kes ütlevad: Tee seda või toda ja see ei oma tähtsust, sest Issand hoiab selliseid ülal viimsel päeval. Aga häda sellistele, sest nad on kibeduse sapis ja süütegude ahelais.\n\n32 Jah, see sünnib päeval, mil rajatakse kirikuid, mis ütlevad: Tulge minu juurde ja raha eest te saate andeks oma patud!\n\n33 Oo te paheline ja rikutud ja kangekaelne rahvas, miks te olete ehitanud endale kirikuid, et saada kasu? Miks te olete muutnud Jumala püha sõna, millega te võite tuua needuse oma hingele? Vaata, pange tähele Jumala ilmutusi; sest vaata, sel päeval tuleb aeg, mil kõik need asjad peavad täide minema.\n\n34 Vaata, Issand on näidanud minule suuri ja imepäraseid asju sellest, mis varsti peab tulema, sel päeval, mil need asjad teie sekka ilmuvad.\n\n35 Vaata, ma räägin teile, nii nagu te oleksite siinsamas ja ometi te ei ole. Aga vaata, Jeesus Kristus on näidanud teid mulle ja ma tean teie tegusid.\n\n36 Ja ma tean, et te kõnnite ringi oma südame uhkuses; ja ei ole kedagi, kui vaid mõni, kes ei ole oma südames uhkust täis, kandes väga peeni rõivaid, tekitades kadedust ja põhjustades tülisid ja pahatahtlikkust ja tagakiusamist ning kõiksugu süütegusid; ja teie kirikud, jah, koguni igaüks neist on rüvetunud teie südame uhkuse pärast.\n\n37 Sest vaata, te armastate raha ja oma vara ja oma peeni rõivaid ja oma kirikute kaunistusi rohkem, kui te armastate vaeseid ja abivajajaid, haigeid ja vaevatuid.\n\n38 Oo te rüvetused, te silmakirjatsejad, te õpetajad, kes te müüte end selle eest, mis roostetab, miks te olete rüvetanud Jumala püha kiriku? Miks te häbenete võtta enda peale Kristuse nime? Miks te ei mõtle, et lõputu õnn on rohkem väärt kui see viletsus, mis kunagi ei sure; kas see on maailma kiituse pärast?\n\n39 Miks te ehite end sellega, millel pole elu, ent lasete näljastel ja abivajajatel ja alastiolijatel ja haigetel ja vaevatutel endist mööduda ega märka neid?\n\n40 Jah, miks te ehitate endile salajasi jäledusi, et kasu saada, ja panete lesknaisi Issanda ees leinama ja ka vaeslapsi Issanda ees leinama ja ka nende isade ja meeste vere maast Issanda poole hüüdma kättemaksu teie peade peale?\n\n41 Vaata, kättemaksu mõõk ripub teie kohal ja varsti tuleb aeg, et ta maksab teile kätte pühade vere eest, sest ta ei talu enam kauem nende hüüdeid.\n\n", "morm 9": "[center][font_size=26]9. peatükk[/font_size][/center]\n\n[i]Moroni hüüab nendele, kes ei usu Kristusesse, et nad parandaksid meelt – Ta kuulutab imede Jumalast, kes annab ilmutusi ja valab välja ande ja tunnustähti usklikele – Imed lõppevad uskmatuse pärast – Tunnustähed järgnevad neile, kes usuvad – Inimesi õhutatakse olema targad ja pidama kinni käskudest. Ligikaudu 401–421 pKr.[/i]\n\n1 Ja nüüd, ma räägin ka nendest, kes ei usu Kristusesse.\n\n2 Vaata, kas te usute oma nuhtlemispäeval – vaata, kui tuleb Issand, jah, nimelt sel suurel päeval, mil maa rullitakse kokku nagu pärgamendirull ja algained sulavad lõõmavas kuumuses; jah, sel suurel päeval, mil teid tuuakse seisma Jumala Talle ette – kas te ütlete siis, et Jumalat ei ole olemas?\n\n3 Kas te eitate siis veel Kristust või kas te saate vaadata Jumala Talle poole? Kas te kujutate ette, et te elate koos temaga oma süüst teadlikena? Kas te kujutate ette, et te oleksite selle püha Isikuga koos elades õnnelikud, kui teie hinge piinab süütunne, et te olete alati rikkunud tema seadusi?\n\n4 Vaata, ma ütlen teile, et te oleksite õnnetumad, kui elaksite koos püha ja õiglase Jumalaga, tema ees oma roojasusest teadlikena, kui elades koos neetud hingedega põrgus.\n\n5 Sest vaata, kui teid tuuakse vaatama oma katmatust Jumala ees ja ka Jumala hiilgust ja Jeesuse Kristuse pühadust, siis see süütab teie peal kustutamatu tuleleegi.\n\n6 Oo te uskmatud, pöörduge Issanda poole; hüüdke vägevalt Isa poole Jeesuse nimel, et ehk leitakse teid määrdumata, puhaste, kaunite ja valgetena, Talle verega puhastatutena, sel suurel ja viimsel päeval.\n\n7 Ja taas ma räägin teile, kes te eitate Jumala ilmutusi ja ütlete, et nende aeg on möödas, et pole ilmutusi ega prohvetlikke kuulutusi ega ande ega tervekstegemist ega keeltega kõnelemist ja keelte tõlkimist;\n\n8 vaata, ma ütlen teile, et see, kes seda eitab, ei tunne Kristuse evangeeliumi; jah, ta ei ole lugenud pühakirju; kui on, siis ta ei mõista neid.\n\n9 Sest kas me mitte ei loe, et Jumal on seesama eile, täna ja igavesti ja temas ei ole muutlikkust ega muutumise varjugi?\n\n10 Ja nüüd, kui te olete ette kujutanud endale jumalat, kes muutub ja kelles on muutumise vari, siis te olete endale ette kujutanud jumalat, kes ei ole imede Jumal.\n\n11 Aga vaata, ma näitan teile imede Jumalat, nimelt Aabrahami Jumalat ja Iisaki Jumalat ja Jaakobi Jumalat, ja see on seesama Jumal, kes lõi taevad ja maa ja kõik, mis nendes on.\n\n12 Vaata, ta lõi Aadama ja Aadama kaudu tuli inimese langemine. Ja inimese langemise pärast tuli Jeesus Kristus, nimelt Isa ja Poeg; ja Jeesuse Kristuse tõttu tuli inimese lunastus.\n\n13 Ja inimese lunastuse tõttu, mis tuli Jeesuse Kristuse kaudu, on nad tagasi toodud Issanda juurde; jah, see on, kus kõik inimesed on lunastatud, kuna Kristuse surm teeb teoks ülestõusmise, mis toob lunastuse lõputust unest, millisest unest kõik inimesed Jumala väel äratatakse, kui pasun kõlab; ja nad tulevad välja, nii väikesed kui ka suured, ning kõik seisavad tema kohtujärje ees, olles lunastatud ja lahti päästetud sellest igavesest surma köidikust, mis surm on ajalik surm.\n\n14 Ja siis saab neile osaks Püha kohtumõistmine; ja siis tuleb aeg, mil see, kes on roojane, jääb endiselt roojaseks; ja see, kes on õigemeelne, jääb endiselt õigemeelseks; see, kes on õnnelik, jääb endiselt õnnelikuks; ja see, kes on õnnetu, jääb endiselt õnnetuks.\n\n15 Ja nüüd, oo kõik teie, kes olete endile ette kujutanud jumalat, kes ei saa teha mingeid imesid, ma tahan teilt küsida, et kas kõik need asjad on möödunud, millest ma olen rääkinud? Kas lõpp on juba käes? Vaata, ma ütlen teile: Ei; ja Jumal ei ole lakanud olemast imede Jumal.\n\n16 Vaata, kas ei ole need asjad, mida Jumal on teinud, meie silmis imepärased? Jah, ja kes võib aru saada Jumala imepärastest tegudest?\n\n17 Kes ütleb, et see ei olnud ime, et tema sõna läbi loodi taevas ja maa; ja et tema sõna väel loodi maa põrmust inimene; ja tema sõna väel on tehtud imesid?\n\n18 Ja kes ütleb, et Jeesus Kristus ei teinud palju vägevaid imesid? Ja palju vägevaid imesid tehti ka apostlite kätega.\n\n19 Ja kui imesid tehti tookord, miks siis on Jumal lakanud olemast imede Jumal ja ometi jäänud muutumatuks Isikuks? Ja vaata, ma ütlen teile, et tema ei muutu; sest kui ta muutuks, lakkaks ta olemast Jumal; aga ta ei lakka olemast Jumal ja ta on imede Jumal.\n\n20 Ja põhjus, miks ta ei tee enam imesid inimlaste seas, on see, et nad kalduvad uskmatusse ja lahkuvad õigelt teelt ega tunne seda Jumalat, keda nad peaksid usaldama.\n\n21 Vaata, ma ütlen teile, et kes iganes usub Kristusesse ega kahtle, sellele antakse, mida iganes ta Isalt palub Kristuse nimel; ja see lubadus on antud kõigile, koguni maa äärteni välja.\n\n22 Sest vaata, nõnda ütles Jeesus Kristus, Jumala Poeg, oma jüngritele, kes pidid alles jääma, jah, ja ka kõigile oma jüngritele rahvahulga kuuldes: Minge kogu maailma ja jutlustage evangeeliumi kõigele loodule;\n\n23 ja see, kes usub ja keda ristitakse, see päästetakse, aga see, kes ei usu, see saab olema neetud;\n\n24 ja need tunnustähed järgnevad neile, kes usuvad – minu nimel nad ajavad välja kuradeid, nad räägivad uusi keeli, nad tõstavad üles madusid ja kui nad joovad midagi surmavat, ei tee see neile viga; nad panevad käed haigete peale ja need paranevad;\n\n25 ja kes iganes usub minu nimesse ilma milleski kahtlemata, sellele ma kinnitan kõik oma sõnad, koguni maa äärteni välja.\n\n26 Ja nüüd, vaata, kes võib seista vastu Issanda tegudele? Kes võib eitada tema sõnu? Kes tõuseb Issanda kõikvõimsa väe vastu? Kes põlgab Issanda tegusid? Kes põlgab Kristuse lapsi? Vaadake, kõik teie, kes olete Issanda tegude põlgajad, sest teie panete imeks ja hukkute.\n\n27 Oo, siis, ärge põlake ja ärge imestage, vaid võtke kuulda Issanda sõnu ja paluge Isalt Jeesuse nimel, mida te iganes vajate. Ärge kahelge, vaid uskuge ja hakake pihta nagu vanadel aegadel ning tulge Issanda juurde kogu oma südamest ja teenige välja oma pääste tema ees kartuse ja värinaga.\n\n28 Olge targad oma prooviaja päevil; vabastage end kõigest, mis pole puhas; ärge paluge selleks, et kulutada seda oma himudes, vaid paluge vankumatu kindlusega, et te ei annaks järele ühelegi kiusatusele, vaid et te teeniksite tõelist ja elavat Jumalat.\n\n29 Vaadake, et te ei saa ebaväärilisena ristitud; vaadake, et te ei võta ebaväärilisena Kristuse sakramenti; vaid vaadake, et te teete kõiki asju väärilisuses ja teete seda Jeesuse Kristuse, elava Jumala Poja nimel; ja kui te teete seda ja peate vastu lõpuni, siis teid ei aeta mingil juhul välja.\n\n30 Vaata, ma räägin teile, nii nagu räägiksin surnuist, sest ma tean, et te saate minu sõnad.\n\n31 Ärge mõistke mind süüdi minu ebatäiuslikkuse pärast, ka mitte minu isa tema ebatäiuslikkuse pärast ega neid, kes on kirjutanud enne teda; vaid pigem tänage Jumalat, et ta on teinud teile ilmsiks meie puudused, et te õpiksite olema targemad, kui meie oleme olnud.\n\n32 Ja nüüd, vaata, me oleme kirjutanud selle ülestähenduse vastavalt oma teadmistele nende kirjatähtedega, mida meie keskel nimetatakse muudetud egiptuse keeleks, mida me oleme käest kätte andnud ja muutnud meie kõneviisi kohaselt.\n\n33 Ja kui meie plaadid oleksid olnud piisavalt suured, oleksime me kirjutanud heebrea keeles; aga me oleme ka heebrea keelt muutnud; ja kui me oleksime kirjutanud heebrea keeles, vaata, ei oleks teil meie ülestähendustes mingit ebatäiuslikkust.\n\n34 Aga Issand teab, mida me oleme kirjutanud, ja ka seda, et ükski teine rahvas meie keelt ei tea; ja kuna ükski teine rahvas ei tea meie keelt, seepärast on ta valmistanud vahendid nende tõlkimiseks.\n\n35 Ja nendest asjadest on kirjutatud, et me võiksime puhastada oma rõivad oma vendade verest, kes on uskmatusse kaldunud.\n\n36 Ja vaata, see, mida me oleme soovinud oma vendade suhtes, jah, nimelt et neile taastataks teadmine Kristusest, vastab kõikide nende pühade palvetele, kes on maal elanud.\n\n37 Ja annaks Issand Jeesus Kristus, et nende palvetele vastataks vastavalt nende usule ja Isa Jumal peaks meeles lepingut, mille ta tegi Iisraeli kojaga; ja õnnistagu ta neid igavesti usu läbi Jeesuse Kristuse nimesse. Aamen.\n\n", "ether 1": "[center][font_size=26]Eteri raamat[/font_size][/center]\n\nJeredlaste ülestähendus, võetud kahekümne neljalt plaadilt, mille Limhi rahvas leidis kuningas Moosia päevil.\n\n[center][font_size=26]1. peatükk[/font_size][/center]\n\n[i]Moroni lühendab Eteri kirjutused – Esitatakse Eteri sugupuu – Jeredlaste keelt ei aeta segi Paabeli torni juures – Issand lubab juhtida nad parimale maale ja teha neist suure rahva.[/i]\n\n1 Ja nüüd, mina, Moroni, jätkan aruande andmist nendest muistsetest elanikest, kes on hävitatud Issanda käega selle põhjapoolse maa palgel.\n\n2 Ja ma võtan oma aruande kahekümne neljalt plaadilt, mille Limhi rahvas leidis, mida kutsutakse Eteri raamatuks.\n\n3 Ja kuna ma usun, et esimene osa sellest ülestähendusest, mis jutustab maailma ning ka Aadama loomisest, ja aruanne sellest ajast kuni suure tornini välja ja mis iganes tolle ajani inimlaste seas toimus, on juutide käes –\n\n4 seepärast ei kirjuta ma neid asju, mis toimusid Aadama päevadest kuni tolle ajani; vaid need on kirjas plaatidel; ja kes iganes need leiab, sellel on vägi saada kogu aruanne.\n\n5 Aga vaata, ma ei anna täit aruannet, vaid ma annan ühe osa aruandest, tornist peale kuni tolle ajani, mil nad hävitati.\n\n6 Ja ma annan oma aruande nõnda. See, kes kirjutas selle ülestähenduse, oli Eter ja ta oli Koriantori järglane.\n\n7 Koriantor oli Moroni poeg.\n\n8 Ja Moron oli Eetemi poeg.\n\n9 Ja Eetem oli Aaha poeg.\n\n10 Ja Aaha oli Seti poeg.\n\n11 Ja Sett oli Sibloni poeg.\n\n12 Ja Siblon oli Komi poeg.\n\n13 Ja Kom oli Koriantumi poeg.\n\n14 Ja Koriantum oli Amnigaada poeg.\n\n15 Ja Amnigaada oli Aaroni poeg.\n\n16 Ja Aaron oli Heartomi poja Heeti järglane.\n\n17 Ja Heartom oli Liibi poeg.\n\n18 Ja Liib oli Kiisi poeg.\n\n19 Ja Kiis oli Koromi poeg.\n\n20 Ja Korom oli Leevi poeg.\n\n21 Ja Leevi oli Kimi poeg.\n\n22 Ja Kim oli Moriantoni poeg.\n\n23 Ja Morianton oli Riplakiisi järglane.\n\n24 Ja Riplakiis oli Seesi poeg.\n\n25 Ja Sees oli Heeti poeg.\n\n26 Ja Heet oli Komi poeg.\n\n27 Ja Kom oli Koriantumi poeg.\n\n28 Ja Koriantum oli Emeri poeg.\n\n29 Ja Emer oli Oomeri poeg.\n\n30 Ja Oomer oli Suuli poeg.\n\n31 Ja Suul oli Kiibi poeg.\n\n32 Ja Kiib oli Oriiha poeg, kes oli Jeredi poeg;\n\n33 milline Jered tuli oma vennaga ja nende mõlema perekonnaga ning mõnede teiste ja nende perekondadega suure torni juurest ajal, mil Issand segas inimeste keele ja vandus oma vihas, et nad hajutatakse üle kogu maa pinna; ja Issanda sõna kohaselt rahvas hajutati.\n\n34 Ja kuna Jeredi vend oli suur ja vägev mees, ja mees, keda Issand kõrgelt soosis, ütles Jered, tema vend, temale: Hüüa Issanda poole, et ta ei segaks meie keelt, nii et me ei mõista üksteise sõnu!\n\n35 Ja sündis, et Jeredi vend hüüdis Issanda poole ja Issand halastas Jeredi peale; seepärast ei seganud ta Jeredi keelt; ja Jeredit ja tema venda ei aetud segadusse.\n\n36 Siis ütles Jered oma vennale: Hüüa taas Issanda poole ja ehk ta pöörab ära oma viha nende pealt, kes on meie sõbrad, nii et ta ei sega nende keelt!\n\n37 Ja sündis, et Jeredi vend hüüdis Issanda poole ja Issand halastas ka nende sõprade ja nende perekondade peale, nii et neid ei aetud segadusse.\n\n38 Ja sündis, et Jered rääkis oma vennale taas, öeldes: Mine ja küsi Issandalt, kas ta ajab meid maalt välja, ja kui ta ajab meid maalt välja, siis küsi temalt, kuhu me läheme! Ja kes teab, ehk Issand juhib meid maale, mis on parim kogu maailmas? Ja kui nõnda, siis olgem Issandale ustavad, et me saaksime selle endale pärisosaks.\n\n39 Ja sündis, et Jeredi vend hüüdis Issanda poole, nii nagu Jeredi suu rääkis.\n\n40 Ja sündis, et Issand kuulis Jeredi venda ja halastas tema peale ja ütles temale:\n\n41 Mine ja kogu oma karjad, nii isas- kui emasloomad igast liigist, ja ka maa seemet igast liigist; ja oma perekonnad; ja samuti Jered, sinu vend, ja tema perekond; ja ka sinu sõbrad ja nende perekonnad ja Jeredi sõbrad ja nende perekonnad.\n\n42 Ja kui sa oled seda teinud, mine nende ees alla orgu, mis on põhja pool. Ja seal ma kohtun sinuga ja lähen sinu ees maale, mis on kõigist maailma maadest parim.\n\n43 Ja seal ma õnnistan sind ja sinu seemet ja kasvatan endale üles sinu seemnest ja sinu venna seemnest ja nendest, kes lähevad sinuga, suure rahva. Ja kogu maa pinnal ei ole kedagi suuremat kui see rahvas, kelle ma endale sinu seemnest üles kasvatan. Ja nõnda ma teen sinule, kuna sa oled hüüdnud minu poole pikka aega.\n\n", "ether 2": "[center][font_size=26]2. peatükk[/font_size][/center]\n\n[i]Jeredlased valmistuvad teekonnaks tõotatud maale – See on parim maa, kus inimesed peavad teenima Kristust või nad pühitakse ära – Issand räägib Jeredi vennale kolm tundi – Jeredlased ehitavad pargaseid – Issand palub Jeredi vennal teha ettepanek, kuidas saada pargastesse valgust.[/i]\n\n1 Ja sündis, et Jered ja tema vend ja nende perekonnad ja ka Jeredi ja tema venna sõbrad ja nende perekonnad läksid orgu, mis oli põhja pool (ja oru nimi oli Nimrod, see sai oma nime ühe vägeva jahimehe järgi), oma karjadega, mis nad olid kogunud, isane ja emane igast liigist.\n\n2 Ja nad panid ka välja püüniseid ja püüdsid taevalinde; ja nad valmistasid ka anuma, milles nad kandsid enestega kaasas vete kalu.\n\n3 Ja nad kandsid kaasas ka deseretti, mis on tõlkes mee mesilane; ja nõnda nad kandsid kaasas mesilasperesid ja kõike seda, mis oli maa palgel, seemneid igast liigist.\n\n4 Ja sündis, et kui nad olid jõudnud alla Nimrodi orgu, tuli Issand alla ja rääkis Jeredi vennale; ja ta oli pilve sees ning Jeredi vend ei näinud teda.\n\n5 Ja sündis, et Issand käskis neil minna kõnnumaale, jah, sellisesse paika, kus inimene ei ole kunagi olnud. Ja sündis, et Issand läks nende ees ja rääkis nendega, seistes pilve sees, ja andis neile juhiseid, kuhu neil tuleb minna.\n\n6 Ja sündis, et nad rändasid kõnnumaal ja ehitasid pargased, millega nad ületasid paljud veed, ja neid juhiti pidevalt Issanda käega.\n\n7 Ja Issand ei tahtnud, et nad mere taga kõnnumaal pidama jäävad, vaid ta tahtis, et nad lähevad edasi koguni tõotatud maale välja, mis on kõikidest maadest parim ja mida Issand Jumal oli hoidnud õigemeelse rahva jaoks.\n\n8 Ja ta oli vandunud oma vihas Jeredi vennale, et kes iganes valdavad seda tõotatud maad tollest ajast peale ja igavesti, peavad teenima teda, tõelist ja ainsat Jumalat, või muidu nad pühitakse ära, kui neid peaks tabama tema viha täius.\n\n9 Ja nüüd, me võime näha Jumala korraldusi selle maa suhtes, et see on tõotatud maa; ja ükskõik missugune rahvas seda valdab, see peab teenima Jumalat või nad pühitakse ära, kui neid tabab tema viha täius. Ja tema viha täius tabab neid siis, kui nad on oma süütegudes küpseks saanud.\n\n10 Sest vaata, see on maa, mis on kõikidest maadest parim; mispärast see, kes seda valdab, peab teenima Jumalat või ta pühitakse ära; sest see on Jumala igavikuline määrus. Ja see, et nad pühitakse ära, ei tule enne, kui maa laste seas on süü täius.\n\n11 Ja see tuleb teile, oo te paganad, et te võiksite teada Jumala korraldusi – et te võiksite parandada meelt ja mitte jätkata oma süüs kuni selle täiuseni, et te ei tooks endi peale alla Jumala viha täiust, nagu maa elanikud on siiani teinud.\n\n12 Vaata, see on parim maa ja ükskõik milline rahvas seda omab, on vaba orjusest ja vangistusest ja kõikidest teistest rahvustest taeva all, kui nad vaid teenivad maa Jumalat, kes on Jeesus Kristus, kes on ilmsiks tehtud selle kaudu, mida me oleme kirjutanud.\n\n13 Ja nüüd, ma jätkan oma ülestähendusega, sest vaata, sündis, et Issand tõi Jeredi ja tema vennad kuni selle suure mereni välja, mis maid eraldab. Ja kui nad jõudsid mere äärde, püstitasid nad telgid ja nimetasid selle paiga Moriankumeriks; ja nad elasid telkides ja elasid mere kaldal telkides neli aastat.\n\n14 Ja sündis, et neljanda aasta lõpul tuli Issand taas Jeredi venna juurde ja seisis pilve sees ning rääkis temaga. Ja Issand rääkis Jeredi vennaga kolm tundi ja talitses teda, kuna ta ei olnud pidanud meeles hüüda Issanda nime.\n\n15 Ja Jeredi vend parandas meelt sellest halvast, mida ta oli teinud, ja hüüdis Issanda nime oma vendade eest, kes olid koos temaga. Ja Issand ütles temale: Ma annan sulle ja su vendadele teie patud andeks; kuid ärge enam patustage, sest pidage meeles, et minu Vaim ei heitle inimesega alati; mispärast, kui te patustate, kuni te saate täiesti küpseks, lõigatakse teid Issanda juurest ära. Ja need on minu mõtted sellest maast, mille ma annan teile pärisosaks; sest see maa saab olema kõikidest maadest parim.\n\n16 Ja Issand ütles: Asuge tööle ja ehitage pargased, nii nagu te seni olete ehitanud! Ja sündis, et Jeredi vend asus tööle, ja samuti tema vennad, ja nad ehitasid pargased, nii nagu nad olid ehitanud, Issanda juhiste kohaselt. Ja need olid väikesed ja need olid vee peal kerged, kerged kui lind vee peal.\n\n17 Ja need ehitati nii, et need olid ülimalt tihedad, nii et need pidasid koguni vett nagu anum; ja nende põhi oli veekindel nagu anum ja nende küljed olid veekindlad nagu anum ja nende otsad olid teravad ning nende lagi oli veekindel nagu anum; ja nende pikkus vastas puu pikkusele ja nende uks oli suletult veekindel nagu anum.\n\n18 Ja sündis, et Jeredi vend hüüdis Issanda poole, öeldes: Oo Issand, ma olen ära teinud töö, mida sa mul teha käskisid, ja ma olen teinud pargased nii, nagu sa mind juhatasid.\n\n19 Ja vaata, oo Issand, neis ei ole valgust; kuhu me tüürime? Ja pealegi me hukkume, sest me ei saa neis hingata muud kui seda õhku, mis neis on; seepärast me hukkume.\n\n20 Ja Issand ütles Jeredi vennale: Vaata, tee avaus lakke ja samuti põhja; ja kui sa siis vajad õhku, ava avaus ja lase õhk sisse. Ja kui on nõnda, et teile tuleb sisse vett, vaata, siis sulgege avaus, et te veetulvas ei hukkuks.\n\n21 Ja sündis, et Jeredi vend tegi nii, nagu Issand oli käskinud.\n\n22 Ja ta hüüdis taas Issanda poole, öeldes: Oo Issand, vaata, ma olen teinud, just nagu sa oled mind käskinud; ja ma olen ehitanud laevad oma rahvale, ja vaata, nendes ei ole valgust. Vaata, oo Issand, kas sa tahad, et me ületame selle suure vee pimeduses?\n\n23 Ja Issand ütles Jeredi vennale: Mida sa tahad, et ma teeksin, et teil oleks teie laevades valgus? Sest vaata, teil ei saa olla aknaid, kuna need puruneksid tükkideks; samuti ei saa te kaasa võtta tuld, sest te ei saa minna tulevalgel.\n\n24 Sest vaata, te saate olema nagu vaal keset merd; sest teie peale sööstavad lainevallid. Ometi ma toon teid meresügavusest taas välja; sest tuuled on läinud välja minu suust ja ka vihmad ja tulvavad veed olen saatnud välja mina.\n\n25 Ja vaata, ma valmistan teid ette nendeks asjadeks; sest te ei saa ületada seda suurt sügavust, kui ma ei valmista teid ette merelainete vastu ja tuulte vastu, mis on liikvele läinud, ja tulvavate vete vastu, mis tulevad. Seepärast, mida te soovite, et ma teie jaoks valmistaksin, et teil oleks valgust, kui te olete neelatud mere sügavustesse?\n\n", "ether 3": "[center][font_size=26]3. peatükk[/font_size][/center]\n\n[i]Jeredi vend näeb Issanda sõrme, kui ta puudutab kuutteist kivi – Kristus näitab oma vaimukeha Jeredi vennale – Neid, kellel on täiuslik teadmine, ei saa eemal hoida sellest, mis on teispool eesriiet – Antakse tõlkijad, et jeredlaste ülestähendust päevavalgele tuua.[/i]\n\n1 Ja sündis, et Jeredi vend (ehitatud laevade arv oli nüüd kaheksa) läks mäele, mida nad kutsusid Selemi mäeks selle ülimalt suure kõrguse pärast, ja sulatas kaljust välja kuusteist väikest kivi; ja need olid valged ja puhtad just nagu läbipaistev klaas; ja ta kandis need oma käes mäe tippu ning hüüdis taas Issanda poole, öeldes:\n\n2 Oo Issand, sa oled öelnud, et meil tuleb minna vetevoogude keskele. Nüüd, vaata, oo Issand, ja ära ole vihane oma teenija peale tema nõrkuse pärast sinu ees; sest me teame, et sa oled püha ja elad taevais ja et meie ei ole väärilised sinu ees; sest langemise pärast on meie loomus jätkuvalt halvaks muutunud; ometi, oo Issand, sa oled andnud meile käsu, et me peame hüüdma sinu poole, et me võiksime saada sinu käest vastavalt oma soovidele.\n\n3 Vaata, oo Issand, sa oled löönud meid meie süütegude pärast ja oled ajanud meid välja ja need paljud aastad me oleme olnud kõnnumaal; ometi sa oled olnud meie vastu halastav. Oo Issand, vaata mu peale kaastundes ja pööra oma viha ära sellelt sinu rahvalt ja ära lase neil minna üle selle raevutseva sügavuse pimedas, vaid vaata neid asju, mis ma olen kaljust välja sulatanud.\n\n4 Ja ma tean, oo Issand, et sinul on kõik vägi ja sa võid teha, mis sa iganes tahad inimese heaks; seepärast puuduta neid kive, oo Issand, oma sõrmega ja tee, et need võiksid särada pimeduses; ja need säravad meile laevades, mis me oleme ehitanud, et meil võiks olla valgus, kui me merd ületame.\n\n5 Vaata, oo Issand, sa võid seda teha. Me teame, et sa oled võimeline näitama suurt väge, mis inimeste mõistmise järgi näib olevat väike.\n\n6 Ja sündis, et kui Jeredi vend oli öelnud need sõnad, vaata, Issand sirutas välja oma käe ja puudutas oma sõrmega ükshaaval kive. Ja eesriie võeti Jeredi venna silmade eest ja ta nägi Issanda sõrme ja see oli nagu inimese sõrm, nagu liha ja veri; ja Jeredi vend langes maha Issanda ees, sest hirm valdas teda.\n\n7 Ja Issand nägi, et Jeredi vend oli maha langenud ja Issand ütles temale: Tõuse üles! Miks sa maha langesid?\n\n8 Ja ta ütles Issandale: Ma nägin Issanda sõrme ja ma kartsin, et ta lööb mind, sest ma ei teadnud, et Issandal on liha ja veri.\n\n9 Ja Issand ütles temale: Sinu usu pärast oled sa näinud, et ma võtan endale liha ja vere; ja kunagi pole inimene tulnud minu ette sellise ülisuure usuga, nagu sina oled; sest kui see ei oleks nii, ei oleks sa näinud minu sõrme. Kas sa nägid rohkem kui seda?\n\n10 Ja ta vastas: Ei; Issand, näita ennast minule!\n\n11 Ja Issand ütles temale: Usud sa neid sõnu, mida ma räägin?\n\n12 Ja ta vastas: Jah, Issand, ma tean, et sa räägid tõtt, sest sina oled tõe Jumal ega saa valetada.\n\n13 Ja kui ta oli öelnud need sõnad, vaata, Issand näitas end temale ja ütles: Kuna sa tead neid asju, oled sa lunastatud langemisest; seepärast on sind tagasi toodud minu ette; seepärast näitan ma end sulle.\n\n14 Vaata, mina olen see, kes on ette valmistatud maailma rajamisest peale, et lunastada minu rahvast. Vaata, mina olen Jeesus Kristus. Mina olen Isa ja Poeg. Minus on elu kogu inimkonnal ja seda igavesti, nimelt neil, kes usuvad minu nimesse; ja nad saavad minu poegadeks ja minu tütardeks.\n\n15 Ja mitte kunagi ei ole ma ennast näidanud inimesele, kelle ma olen loonud, sest mitte kunagi ei ole inimene uskunud minusse nagu sina. Kas sa näed, et sa oled loodud minu enda näo järgi? Jah, tõepoolest, kõik inimesed on loodud alguses minu enda näo järgi.\n\n16 Vaata, see keha, mida sa nüüd näed, on minu vaimu keha, ja inimese olen ma loonud oma vaimu keha järgi; ja just nagu ma ilmun sulle vaimus, ilmun ma oma rahvale lihas.\n\n17 Ja nüüd, nagu mina, Moroni, ütlesin, ma ei saa anda täielikku aruannet sellest, mis on kirjutatud, seepärast piisab, kui ma ütlen, et Jeesus näitas ennast sellele mehele vaimus, samal viisil ja samasuguses kehas, nagu ta näitas ennast nefilastele.\n\n18 Ja ta teenis teda, just nagu ta teenis nefilaste seas; ja kõike seda ta tegi, et see mees teaks, et ta on Jumal, nende paljude suurte tööde pärast, mida Issand oli temale näidanud.\n\n19 Ja selle mehe teadlikkuse pärast ei saanud teda hoida nägemast teispoole eesriiet; ja ta nägi Jeesuse sõrme, ja kui ta seda nägi, siis langes ta hirmus maha; sest ta teadis, et see oli Issanda sõrm, ja tal ei olnud enam usku, sest ta teadis mitte milleski kaheldes.\n\n20 Mispärast, kuna tal oli see täiuslik teadmine Jumalast, ei saadud teda eemale hoida sellest, mis on teispool eesriiet; seepärast nägi ta Jeesust ja Jeesus teenis teda.\n\n21 Ja sündis, et Issand ütles Jeredi vennale: Vaata, ära lase neil asjadel, mida sa oled näinud ja kuulnud, minna maailma, kuni tuleb aeg, mil mina austan oma nime lihas; mispärast, sa pead talletama asjad, mida sa oled näinud ja kuulnud ning mitte näitama seda ühelegi inimesele.\n\n22 Ja vaata, kui sa tuled minu juurde, siis kirjuta sellest ja pitseeri see, nii et mitte keegi ei saaks seda tõlkida; sest sa kirjutad seda sellises keeles, et seda ei saa lugeda.\n\n23 Ja vaata, ma annan sinule need kaks kivi ja sa pitseeri ka need koos nende asjadega, mis sa kirjutad.\n\n24 Sest vaata, selle keele, milles sa kirjutad, olen ma seganud; mispärast, ma lasen minu enda poolt heaksarvatud ajal neil kividel selgitada inimeste silmadele seda, mida sina kirjutad.\n\n25 Ja kui Issand oli öelnud need sõnad, näitas ta Jeredi vennale kõiki maa elanikke, kes olid olnud, ja ka kõiki, kes tulevad; ja ta ei varjanud neid tema silme eest koguni maa äärteni välja.\n\n26 Sest ta oli öelnud temale juba varem, et kui ta usuks temasse, võiks ta näidata temale kõike – seda näidataks temale; seepärast ei saanud Issand temalt midagi tagasi hoida, sest ta teadis, et Issand võis näidata temale kõiki asju.\n\n27 Ja Issand ütles temale: Kirjuta need asjad ja pitseeri need ja ma näitan neid inimlastele minu enda poolt heaksarvatud ajal.\n\n28 Ja sündis, et Issand käskis teda, et ta pitseeriks kinni need kaks kivi, mis ta oli saanud, ega näitaks neid enne, kui Issand näitab neid inimlastele.\n\n", "ether 4": "[center][font_size=26]4. peatükk[/font_size][/center]\n\n[i]Moronil kästakse pitseerida Jeredi venna kirjutused – Neid ei ilmutata enne, kui inimestel on selline usk nagu Jeredi vennal – Kristus käsib inimestel uskuda tema ja ta jüngrite sõnu – Inimestel kästakse meelt parandada, uskuda evangeeliumi ning saada päästetud.[/i]\n\n1 Ja Issand käskis Jeredi vennal minna mäe otsast Issanda juurest alla ja kirjutada sellest, mis ta on näinud; ja neid keelati ilmutada inimlastele enne, kui alles pärast seda, kui ta tõstetakse üles ristile, ja sel põhjusel hoidis kuningas Moosia neid, et need ei tuleks maailma enne, kui Kristus on end oma rahvale näidanud.\n\n2 Ja pärast seda, kui Kristus tõepoolest oli näidanud end oma rahvale, ta käskis, et need tehtaks ilmsiks.\n\n3 Ja nüüd, pärast seda, on nad kõik kaldunud uskmatusse; ja pole kedagi peale laamanlaste, ja nemad on hüljanud Kristuse evangeeliumi; seepärast on mul kästud need taas maasse peita.\n\n4 Vaata, ma olen kirjutanud nendele plaatidele needsamad asjad, mida nägi Jeredi vend; ja mitte kunagi pole tehtud ilmsiks suuremaid asju kui need, mis tehti ilmsiks Jeredi vennale.\n\n5 Mispärast, Issand on käskinud mul need üles kirjutada; ja ma olen need kirjutanud. Ja ta käskis mind, et ma pean need kinni pitseerima, ja ta on käskinud mul samuti kinni pitseerida nende tõlkijad; mispärast, ma olen kinni pitseerinud tõlkijad vastavalt Issanda käsule.\n\n6 Sest Issand ütles mulle: Need ei lähe paganate kätte enne seda päeva, kui nad parandavad meelt oma süütegudest ja saavad Issanda ees puhtaks.\n\n7 Ja sel päeval, kui nad rakendavad minusse usku, ütleb Issand, just nagu tegi Jeredi vend, et nad võiksid saada pühitsetud minus, siis teen ma neile ilmsiks selle, mida nägi Jeredi vend, avaldades neile koguni kõik oma ilmutused, ütleb Jeesus Kristus, Jumala Poeg, taevaste ja maa ja kõige neis oleva Isa.\n\n8 Ja neetud olgu see, kes võitleb Issanda sõna vastu; ja neetud olgu see, kes neid asju eitab; sest neile ma ei näita mingeid suuremaid asju, ütleb Jeesus Kristus; sest mina olen see, kes räägib.\n\n9 Ja minu käsul avatakse ja suletakse taevad; ja minu sõna peale väriseb maa; ja minu käsul surevad selle elanikud just nõnda nagu tule läbi.\n\n10 Ja see, kes ei usu minu sõnu, ei usu ka minu jüngreid; ja kui on nõnda, et ma ei räägi, otsustage ise; sest viimsel päeval te saate teada, et see, kes räägib, olen mina.\n\n11 Aga sellel, kes usub neid asju, mida ma olen rääkinud, lasen ma saada osa oma Vaimu ilmsikstegemistest ja ta saab teadma ja annab tunnistust. Sest minu Vaimu kaudu ta saab teada, et need asjad on õiged, sest see veenab inimesi tegema head.\n\n12 Ja mis iganes veenab inimesi tegema head, on minust; sest hea ei tule kelleltki muult kui minult. Mina olen see, kes juhib inimesi kõigele heale; see, kes ei taha uskuda minu sõnu, ei usu mind – et ma olen; ja see, kes ei taha uskuda mind, ei usu Isa, kes mind saatis. Sest vaata, mina olen Isa, mina olen maailma valgus ja elu ja tõde.\n\n13 Tulge minu juurde, oo te paganad, ja ma näitan teile suuremaid asju, teadmist, mis on peidetud uskmatuse pärast.\n\n14 Tulge minu juurde, oo te Iisraeli koda, ja teile tehakse ilmsiks, kui suuri asju on Isa teile hoiule pannud maailma rajamisest peale; ja uskmatuse pärast ei ole see teile osaks saanud.\n\n15 Vaata, kui te rebite puruks selle uskmatuse loori, mis sunnib teid jääma teie kohutavasse pahelisusesse ja kõvasüdamelisusesse ja meelepimedusse, siis need suured ja imepärased asjad, mis on teie eest olnud peidetud maailma rajamisest peale – jah, kui te hüüate Isa poole minu nimel murtud südame ja kahetseva vaimuga, siis te saate teada, et Isal on meeles leping, mille ta tegi teie isadega, oo Iisraeli koda.\n\n16 Ja siis minu ilmutused, mida ma olen lasknud oma teenijal Johannesel kirjutada, ilmutatakse kõikide rahvaste silmadele. Pidage meeles, kui te neid asju näete, et siis te teate, et aeg on lähedal, mil nad tõepoolest ilmsiks tehakse.\n\n17 Seepärast, kui te saate need ülestähendused, te võite teada, et Isa töö on alanud kogu maa palgel.\n\n18 Seepärast, parandage meelt, kõik te maa ääred, ja tulge minu juurde ja uskuge minu evangeeliumisse ja saage ristitud minu nimel, sest see, kes usub ja on ristitud, päästetakse; aga see, kes ei usu, saab olema neetud; ja tunnustähed järgnevad neile, kes usuvad minu nimesse.\n\n19 Ja õnnistatud on see, kes on leitud ustavana minu nimele viimsel päeval, sest ta tõstetakse üles, et elada selles kuningriigis, mis on valmistatud tema jaoks maailma rajamisest peale. Ja vaata, mina olen see, kes on seda rääkinud. Aamen.\n\n", "ether 5": "[center][font_size=26]5. peatükk[/font_size][/center]\n\n[i]Kolm tunnistajat ja töö ise seisavad tunnistusena Mormoni Raamatu tõepärasusest.[/i]\n\n1 Ja nüüd, mina, Moroni, olen kirjutanud need sõnad, mis mul kästi kirjutada, mälu järgi; ja ma olen jutustanud sulle asjadest, mille ma olen kinni pitseerinud; seepärast ära puutu neid, et neid tõlkida; sest see on sul keelatud, välja arvatud peagi vastavalt Jumala tarkusele.\n\n2 Ja vaata, sulle võib saada osaks eriline võimalus näidata plaate nendele, kes aitavad kaasa selle töö esiletoomisel;\n\n3 ja neid näidatakse Jumala väel kolmele; mispärast, nad teavad kindlalt, et need asjad on õiged.\n\n4 Ja kolme tunnistaja suuga need asjad kinnitatakse; ja kolme tunnistus ja see töö, milles näidatakse Jumala väge ja ka tema sõna, millest Isa ja Poeg ja Püha Vaim annavad tunnistust – ja kõik see seisab tunnistusena maailma vastu viimsel päeval.\n\n5 Ja kui on nõnda, et nad parandavad meelt ja tulevad Isa juurde Jeesuse nimel, võetakse nad vastu Jumala kuningriiki.\n\n6 Ja nüüd, otsustage ise, kas mul ei ole nendeks asjadeks volitust; sest te saate teada, et mul on volitus, kui te näete mind ja me seisame viimsel päeval Jumala ees. Aamen.\n\n", "ether 6": "[center][font_size=26]6. peatükk[/font_size][/center]\n\n[i]Tuuled ajavad jeredlaste pargaseid tõotatud maa suunas – Inimesed ülistavad Issandat tema headuse eest – Oriiha määratakse nende kuningaks – Jered ja tema vend surevad.[/i]\n\n1 Ja nüüd, mina, Moroni, jätkan ülestähendusega Jeredist ja tema vennast.\n\n2 Sest sündis, et pärast seda, kui Issand oli ette valmistanud kivid, mis Jeredi vend oli kandnud üles mäele, tuli Jeredi vend mäelt alla ja ta pani kivid laevadesse, mis olid valmis, ühe kummassegi otsa; ja vaata, need andsid laevadesse valgust.\n\n3 Ja nõnda lasi Issand kividel pimeduses särada, et anda valgust meestele, naistele ja lastele, et nad ei peaks pimeduses üle suurte vete minema.\n\n4 Ja sündis, et kui nad olid varunud kõiksugu toidupoolist, et nad võiksid sellest elada vee peal olles, ja ka toitu oma pudulojuste ja veisekarjadele ja mis iganes elajaid või loomi või linde nad võisid kaasa võtta – ja sündis, et kui nad olid teinud kõike seda, läksid nad oma laevadesse ehk pargastesse ja suundusid merele, usaldades end Issanda, oma Jumala hoolde.\n\n5 Ja sündis, et Issand Jumal lasi vete peal puhuda raevukal tuulel tõotatud maa suunas, ja nõnda vintsutati neid merelainetel tuulest aetuna.\n\n6 Ja sündis, et palju kordi olid nad maetud meresügavustesse lainevallide pärast, mis murdusid nende peal, ja ka suurte ja kohutavate tormide pärast, mida tekitas raevukas tuul.\n\n7 Ja sündis, et kui nad olid maetud sügavusse, ei teinud vesi neile kahju, sest nende laevad olid veekindlad nagu anumad ja nad olid ka veekindlad nagu Noa laev; seepärast, kui neid ümbritsesid paljud veed, hüüdsid nad Issanda poole ja ta tõi nad taas üles vete pinnale.\n\n8 Ja sündis, et sel ajal, kui nad olid vee peal, ei lakanud tuul kunagi puhumast tõotatud maa suunas; ja nõnda ajas tuul neid edasi.\n\n9 Ja nad laulsid ülistuslaule Issandale; jah, Jeredi vend laulis ülistuslaule Issandale ja ta tänas ja ülistas Issandat päev läbi; ja kui öö tuli, ei lakanud nad Issandat ülistamast.\n\n10 Ja nõnda aeti neid edasi ja ükski merekoletis ei saanud neid murda ega vaalad räsida ja neil oli pidevalt valgust kas siis vee peal või vee all.\n\n11 Ja nõnda aeti neid vee peal edasi kolmsada ja nelikümmend ja neli päeva.\n\n12 Ja nad randusid tõotatud maa rannikul. Ja kui nende jalad olid puudutanud tõotatud maa randu, kummardusid nad maa palgel ja alandasid end Issanda ees ning valasid rõõmupisaraid Issanda ees tema õrna halastuse rohkuse pärast nende vastu.\n\n13 Ja sündis, et nad käisid mööda maa palet ja hakkasid maad harima.\n\n14 Ja Jeredil oli neli poega ja nende nimed olid Jaakom ja Gilga ja Maaha ja Oriiha.\n\n15 Ja Jeredi vend sai samuti poegi ja tütreid.\n\n16 Ja Jeredi ja tema venna sõpru oli umbes kakskümmend ja kaks hinge; ja nad said samuti poegi ja tütreid enne, kui nad jõudsid tõotatud maale; ja seepärast hakkas neid olema palju.\n\n17 Ja neid õpetati kõndima alandlikult Issanda ees; ja neid õpetati ka kõrgest.\n\n18 Ja sündis, et nad hakkasid maa palgel levima ja paljunema ning maad harima; ja nad kasvasid maal tugevaks.\n\n19 Ja Jeredi vend hakkas vanaks jääma ja nägi, et ta peab varsti hauda minema; mispärast ta ütles Jeredile: Kogugem oma rahvas kokku, et me võiksime nad üle lugeda ja nendelt teada saada, mida nad soovivad meilt enne, kui me läheme oma haudadesse.\n\n20 Ja rahvas koguti vastavalt kokku. Nüüd, Jeredi venna poegade ja tütarde arv oli kakskümmend ja kaks hinge; ja Jeredi poegade ja tütarde arv oli kaksteist, temal oli neli poega.\n\n21 Ja sündis, et nad lugesid oma rahva üle; ja pärast seda, kui nad olid nad üle lugenud, soovisid nad nendelt teada saada, mida nad tahaksid, et nad teeksid enne, kui nad lähevad oma haudadesse.\n\n22 Ja sündis, et rahvas soovis nendelt, et nad võiaksid ühe oma poegadest kuningaks nende üle.\n\n23 Ja nüüd, vaata, see kurvastas neid. Ja Jeredi vend ütles neile: See viib kindlasti vangistusse.\n\n24 Aga Jered ütles oma vennale: Lase neil saada endale kuningas! Ja seepärast ütles ta neile: Valige endile meie poegade seast kuningas, keda iganes te tahate!\n\n25 Ja sündis, et nad valisid nimelt Jeredi venna esmasündinu, ja tema nimi oli Paagag. Ja sündis, et ta keeldus ega tahtnud olla nende kuningaks. Ja rahvas tahtis, et tema isa teda sunniks, kuid tema isa ei teinud seda; ja ta käskis neid, et nad ei sunniks mitte ühtegi inimest neile kuningaks hakkama.\n\n26 Ja sündis, et nad valisid kõiki Paagagi vendi ja nemad ei tahtnud.\n\n27 Ja sündis, et ka Jeredi pojad ei tahtnud, nimelt kõik peale ühe; ja Oriiha võiti olema kuningaks rahva üle.\n\n28 Ja ta hakkas valitsema ja rahvast hakkas saatma edu; ja nad said ülimalt rikkaks.\n\n29 Ja sündis, et Jered suri ja tema vend samuti.\n\n30 Ja sündis, et Oriiha kõndis alandlikult Issanda ees ja pidas meeles, kui suuri asju Issand oli teinud tema isale, ja ta õpetas ka oma rahvale, kui suuri asju Issand on teinud nende isadele.\n\n", "ether 7": "[center][font_size=26]7. peatükk[/font_size][/center]\n\n[i]Oriiha valitseb õigemeelsuses – Keset anastust ja võitlust rajatakse Suuli ja Kohori võistlevad kuningriigid – Prohvetid mõistavad hukka rahva pahelisuse ja ebajumalakummardamise, mispeale rahvas meelt parandab.[/i]\n\n1 Ja sündis, et Oriiha mõistis kõik oma päevad maal kohut õigemeelselt ja tema elupäevi oli ülimalt palju.\n\n2 Ja talle sündis poegi ja tütreid; jah, talle sündis kolmkümmend ja üks, kelle seas oli kakskümmend ja kolm poega.\n\n3 Ja sündis, et talle sündis ka Kiib tema vanas eas. Ja sündis, et Kiib valitses tema asemel; ja Kiibile sündis Korihor.\n\n4 Ja kui Korihor oli kolmkümmend ja kaks aastat vana, hakkas ta vastu oma isale ning läks ja elas Nehori maal; ja temale sündis poegi ja tütreid ja neist sirgusid ülimalt kenad; mispärast, Korihor tõmbas endaga kaasa palju inimesi.\n\n5 Ja kui ta oli kogunud kokku sõjaväe, tuli ta Moroni maale, kus elas kuningas, ja võttis ta vangi, mis viis täide Jeredi venna sõnad, et nad viiakse vangistusse.\n\n6 Nüüd, Moroni maa, kus kuningas elas, oli selle maa lähedal, mida nefilased kutsusid Laastamiseks.\n\n7 Ja sündis, et Kiib elas vangistuses ja samuti tema rahvas, tema poja Korihori all, kuni ta sai väga vanaks; ometi sündis Kiibile Suul tema vanas eas, sel ajal, kui ta veel vangistuses oli.\n\n8 Ja sündis, et Suul oli vihane oma venna peale; ja Suul kasvas tugevaks ja sai vägevaks, mis mehe jõusse puutub; ja ta oli ka vägev otsustusvõimelt.\n\n9 Mispärast, ta läks Eefraimi künkale ja sulatas künkast välja ja tegi terasest mõõku nendele, keda ta oli endaga kaasa võtnud; ja pärast seda, kui ta oli nad mõõkadega relvastanud, pöördus ta tagasi Nehori linna ja alustas lahingut oma venna Korihoriga, mil moel ta sai kuningriigi enda kätte ning andis selle oma isale Kiibile tagasi.\n\n10 Ja tänu sellele, mida Suul oli teinud, andis ta isa kuningriigi temale; seepärast hakkas ta valitsema oma isa asemel.\n\n11 Ja sündis, et ta mõistis kohut õigemeelselt ja ta laiendas oma kuningriiki kogu maa palgel, sest rahvas oli saanud ülimalt arvukaks.\n\n12 Ja sündis, et ka Suulile sündis palju poegi ja tütreid.\n\n13 Ja Korihor parandas meelt paljudest halbadest tegudest, mis ta oli teinud; mispärast, Suul andis talle võimu oma kuningriigis.\n\n14 Ja sündis, et Korihoril oli palju poegi ja tütreid. Ja Korihori poegade seas oli üks, kelle nimi oli Noa.\n\n15 Ja sündis, et Noa hakkas vastu kuningas Suulile ja ka oma isale Korihorile ja tõmbas enda poole oma venna Kohori ja samuti kõik tema vennad ja paljud rahva hulgast.\n\n16 Ja ta pidas lahingu kuningas Suuli vastu, milles ta sai oma valdusse nende esimese pärandmaa; ja ta sai selle maaosa kuningaks.\n\n17 Ja sündis, et ta pidas taas lahingu kuningas Suuli vastu; ja ta võttis kinni kuningas Suuli ja viis ta Moronisse vangi.\n\n18 Ja sündis, et kui ta oli valmis teda tapma, hiilisid Suuli pojad ööpimeduses Noa kotta ja tapsid tema ja murdsid maha vangla ukse ja tõid oma isa välja ja panid ta tema troonile tema enda kuningriigis.\n\n19 Mispärast, Noa poeg ehitas tema kuningriigi üles tema asemel; ometi ei saanud nad enam võimu kuningas Suuli üle ja rahvast, kes oli kuningas Suuli valitsemise all, saatis ülim edu ja see kasvas suureks.\n\n20 Ja maa jagati ja seal oli kaks kuningriiki, Suuli kuningriik ja Kohori, Noa poja kuningriik.\n\n21 Ja Kohor, Noa poeg, käskis oma rahval minna Suuli vastu võitlusse, milles Suul neid võitis ning ta surmas Kohori.\n\n22 Ja nüüd, Kohoril oli poeg, kelle nimi oli Nimrod; ja Nimrod andis Kohori kuningriigi Suulile üle ja võitis Suuli silmis poolehoiu; mispärast Suul soosis teda väga ja ta toimis Suuli kuningriigis vastavalt oma soovile.\n\n23 Ja Suuli valitsemise ajal tuli rahva sekka ka prohveteid, kelle oli saatnud Issand, kuulutades prohvetlikult, et rahva pahelisus ja ebajumalakummardamine toovad maale needuse ja nad tuleb hävitada, kui nad meelt ei paranda.\n\n24 Ja sündis, et rahvas laimas prohveteid ja pilkas neid. Ja sündis, et kuningas Suul mõistis kohut kõigi nende üle, kes prohveteid laimasid.\n\n25 Ja ta kehtestas kogu maal seaduse, mis andis prohvetitele võimu minna, kuhu iganes nad tahavad; ja sel põhjusel toodi rahvas meeleparandusele.\n\n26 Ja kuna rahvas parandas meelt oma süütegudest ja ebajumalakummardamisest, heitis Issand neile armu ja neid hakkas taas maal edu saatma. Ja sündis, et Suul sai vanas eas poegi ja tütreid.\n\n27 Ja Suuli päevil ei olnud enam sõdu ja ta pidas meeles neid suuri asju, mis Issand oli teinud tema isadele, tuues nad üle suure sügavuse tõotatud maale; mispärast ta mõistis kohut õigemeelselt kõik oma päevad.\n\n", "ether 8": "[center][font_size=26]8. peatükk[/font_size][/center]\n\n[i]Võitlus ja tüli kuningriigi pärast – Akiis moodustab salajase liidu, et mõrvata kuningas – Salajased liidud on kuradist ja viivad rahvaste hävituseni – Nüüdisaegseid paganaid hoiatatakse salajase liidu eest, mis püüab kukutada kõikide maade, rahvaste ja riikide vabadust.[/i]\n\n1 Ja sündis, et temale sündis Oomer ja Oomer valitses tema asemel. Ja Oomerile sündis Jered ja Jeredile sündis poegi ja tütreid.\n\n2 Ja Jered hakkas vastu oma isale ja läks ning elas Heeti maal. Ja sündis, et ta meelitas paljusid inimesi oma kavalate sõnadega, kuni ta oli võitnud enda poole pool kuningriiki.\n\n3 Ja kui ta oli enda poole võitnud pool kuningriiki, läks ta lahingusse oma isa vastu ja ta viis oma isa vangistusse ning sundis teda vangistuses teenima;\n\n4 ja nüüd, Oomeri valitsemispäevil oli ta pool oma elupäevadest vangistuses. Ja sündis, et talle sündis poegi ja tütreid, kelle hulgas olid Hesrom ja Koriantumr;\n\n5 ja nad olid ülimalt vihased oma venna Jeredi tegude pärast, nii et nad kogusid kokku sõjaväe ja läksid Jeredi vastu lahingusse. Ja sündis, et nad läksid tema vastu lahingusse ööpimeduses.\n\n6 Ja sündis, et kui nad olid tapnud Jeredi sõjaväe, olid nad valmis tapma ka teda ennast; ja ta anus neid, et nad ei tapaks teda ja ta annab kuningriigi üle oma isale. Ja sündis, et nad kinkisid talle elu.\n\n7 Ja nüüd, Jered muutus ülimalt kurvaks kuningriigi kaotamise pärast, sest ta süda oli kiindunud kuningriiki ja maailma hiilgusesse.\n\n8 Nüüd, Jeredi tütar, olles ülimalt nutikas ja nähes oma isa kurbust, mõtles välja plaani, millega ta võiks kuningriigi oma isale tagasi võita.\n\n9 Nüüd, Jeredi tütar oli ülimalt kena. Ja sündis, et ta rääkis oma isaga ja ütles temale: Mispärast on mu isal nii palju muret? Kas ta ei ole lugenud ülestähendust, mille meie isad tõid üle suure sügavuse? Vaata, kas pole seal aruannet vana aja inimestest, kuidas nad oma salaplaanidega said endale kuningriike ning suurt hiilgust?\n\n10 Ja nüüd, seepärast, saatku mu isa Akiisi, Kimnori poja järele; ja vaata, ma olen ilus ja ma tantsin tema ees ja ma olen talle meele järgi, nii et ta soovib mind naiseks; mispärast, kui ta soovib sinult, et sa annaksid mind temale naiseks, siis sa ütle: Ma annan ta sulle, kui sa tood mulle minu isa, kuninga pea.\n\n11 Ja nüüd, Oomer oli Akiisi sõber; mispärast, kui Jered oli saatnud Akiisi järele, tantsis Jeredi tütar tema ees, nii et ta oli talle meele järgi, nii et ta tahtis teda naiseks. Ja sündis, et ta ütles Jeredile: Anna ta minule naiseks!\n\n12 Ja Jered ütles temale: Ma annan ta sulle, kui sa tood minule mu isa, kuninga pea.\n\n13 Ja sündis, et Akiis kogus Jeredi kotta kõik oma sugulased ja ütles neile: Kas te vannute mulle, et te olete mulle ustavad asjas, mida ma soovin teilt?\n\n14 Ja sündis, et nad kõik vandusid talle taeva Jumala nimel ja ka taeva nimel ja ka maa nimel ning oma pea nimel, et kes iganes keeldub andmast abi, mida Akiis soovib, kaotab oma pea; ja kes iganes teeb teatavaks, mida Akiis neile avaldab, see kaotab oma elu.\n\n15 Ja sündis, et nõnda nad nõustusid Akiisiga. Ja Akiis andis neile vanded, mille olid andnud vana aja inimesed, kes otsisid samuti võimu, mida pärandati edasi juba Kainist alates, kes oli mõrvar algusest peale.\n\n16 Ja kuradi väel hoiti neid üleval, et anda neid vandeid inimestele, et hoida neid pimeduses, et aidata sellistel, kes otsivad võimu, saada võimu ja mõrvata ja röövida ja valetada ja panna toime kõiksugu pahelisust ja hoorata.\n\n17 Ja see oli Jeredi tütar, kes pani tema südamesse mõtte need vanad asjad üles otsida; ja Jered pani selle Akiisi südamesse; mispärast, Akiis andis need oma sugulastele ja sõpradele, juhtides neid eemale ilusate lubadustega tegema, mida iganes ta soovis.\n\n18 Ja sündis, et nad moodustasid salajase liidu otsekui vanal ajal; milline liit on Jumala silmis kõigest kõige jäledam ja pahelisem;\n\n19 sest Issand ei tegutse salajastes liitudes; ka ei soovi ta, et inimene valaks verd, vaid on seda alati keelanud inimese algusest peale.\n\n20 Ja nüüd, mina, Moroni, ei kirjuta üles nende vannete ja liitude olemust, sest mulle on antud teada, et need on kõigi rahvaste seas ja need on laamanlaste seas.\n\n21 Ja need on põhjustanud selle rahva hävitamise, kellest ma nüüd räägin, ja ka Nefi rahva hävitamise.\n\n22 Ja ükskõik missugune rahvus toetab selliseid salajasi liite, et saada võimu ja kasu, kuni need levivad üle rahva, vaata, nad hävitatakse; sest Issand ei luba, et tema pühade veri, mida nad valavad, alati maast tema poole neile kättemaksu hüüab, ja ometi ei maksa ta neile kätte.\n\n23 Mispärast, oo te paganad, neid asju näidatakse teile vastavalt Jumala tarkusele, et seeläbi te võiksite parandada meelt oma pattudest ega lase saada enda üle võimu neil mõrvarlikel liitudel, mis on üles ehitatud selleks, et saada võimu ja kasu – ja töö, jah, hävituse töö tabab teid, jah, nimelt Igavese Jumala õigluse mõõk langeb teie peale teie kukutamiseks ja hävituseks, kui te lasete neil asjadel sündida.\n\n24 Mispärast, Issand käsib teid, kui te näete neid asju tulemas teie sekka, et te ärkaksite arusaamisele teie hirmsast olukorrast selle salajase liidu pärast, mis on teie seas; ehk häda sellele nende vere pärast, kes on tapetud; sest nad hüüavad põrmust neile kättemaksu, ja ka neile, kes on selle üles ehitanud.\n\n25 Sest sünnib, et kes iganes seda üles ehitab, see püüab kukutada kõikide maade, rahvaste ja riikide vabadust; ja see põhjustab kõikide rahvaste hävitamise, sest selle on üles ehitanud kurat, kes on kõikide valede isa; nimelt seesama valetaja, kes pettis meie esimesi vanemaid, jah, nimelt seesama valetaja, kes on lasknud inimesel algusest peale mõrvata; kes on teinud inimeste südamed kõvaks, nii et nad on mõrvanud prohveteid ja loopinud neid kividega ja ajanud neid välja algusest peale.\n\n26 Mispärast, mina, Moroni, olen saanud käsu kirjutada need asjad, et saada lahti halvast ja et tuleks aeg, mil Saatanal ei ole mingit võimu inimlaste südamete üle, vaid nad oleksid veendud tegema pidevalt head, et nad võiksid tulla kõige õigemeelsuse allikale ja saada päästetud.\n\n", "ether 9": "[center][font_size=26]9. peatükk[/font_size][/center]\n\n[i]Kuningriik antakse ühelt teisele pärandamise, salasepitsuse ja mõrvamise kaudu – Emer nägi Õigemeelsuse Poega – Paljud prohvetid hüüavad meeleparandust – Rahvast vaevavad näljahäda ja mürkmaod.[/i]\n\n1 Ja nüüd, mina, Moroni, jätkan oma ülestähendust. Seepärast, vaata, sündis, et Akiisi ja tema sõprade salajaste liitude pärast, vaata, nad kukutasid Oomeri kuningriigi.\n\n2 Ometi oli Issand Oomeri vastu halastav, ja samuti tema poegade ja tema tütarde vastu, kes ei püüdnud teda hävitada.\n\n3 Ja Issand hoiatas Oomerit unes, et ta lahkuks maalt; mispärast, Oomer lahkus oma perekonnaga maalt ja rändas palju päevi ja ta jõudis Siimi künkani ja möödus sellest, ja jõudis paika, kus nefilased hävitati, ja sealt ta läks ida poole ja saabus kohta mererannikul, mida kutsuti Ablomiks, ja sinna ta püstitas oma telgi, ja samuti tegid tema pojad ja tütred ja kogu tema kodakond peale Jeredi ja tema perekonna.\n\n4 Ja sündis, et Jered võiti pahelise käega rahvale kuningaks ja ta andis oma tütre Akiisile naiseks.\n\n5 Ja sündis, et Akiis püüdis oma äialt elu võtta ja ta pöördus nende poole, kellega ta oli vandunud muistsete vande, ja nad võtsid tema äialt pea, kui ta istus oma troonil oma rahvast vastu võtmas.\n\n6 Sest nii suur oli olnud selle pahelise ja salajase ühingu levik, et see oli rikkunud kõikide inimeste südamed; seepärast mõrvati Jered tema troonil ja Akiis valitses tema asemel.\n\n7 Ja sündis, et Akiis hakkas tundma kadedust oma poja vastu, seepärast pani ta tema vanglasse ja hoidis teda vähese toidu peal või ilma toiduta, kuni ta suri.\n\n8 Ja nüüd, selle vend, kes kannatas surma (ja tema nimi oli Nimra), oli vihane oma isa peale selle pärast, mis ta isa oli tema vennale teinud.\n\n9 Ja sündis, et Nimra kogus kokku väikese arvu mehi ja põgenes maalt välja ja läks ja elas koos Oomeriga.\n\n10 Ja sündis, et Akiis sai teisi poegi ja nad võitsid rahva südamed hoolimata sellest, et nad olid temale vandunud, et panevad toime kõiksugu süütegusid tema tahte kohaselt.\n\n11 Nüüd, Akiisi rahvas soovis saada kasu, just nagu Akiis soovis saada võimu; mispärast, Akiisi pojad pakkusid neile raha, mille abil nad said suurema osa rahvast enda poolele.\n\n12 Ja Akiisi poegade ja Akiisi vahel algas sõda, mis kestis mitmeid aastaid, jah, kuni peaaegu kogu kuningriigi rahva hävimiseni, jah, koguni kõigi peale kolmekümne hinge ja nende, kes põgenesid koos Oomeri kodakonnaga.\n\n13 Mispärast, Oomerile anti taas tagasi tema pärandmaa.\n\n14 Ja sündis, et Oomer hakkas vanaks jääma; ometi sai ta oma vanas eas Emeri ja ta võidis Emeri kuningaks valitsema enda asemel.\n\n15 Ja pärast seda, kui ta oli võidnud Emeri kuningaks, nägi ta kaks aastat maal rahu ja ta suri, olles näinud väga palju päevi, mis olid täis kurbust. Ja sündis, et Emer valitses tema asemel ja käis oma isa jälgedes.\n\n16 Ja Issand hakkas taas maalt needust ära võtma ja Emeri kodakonda saatis Emeri valitsemise all ülim edu; ja kuuekümne ja kahe aasta vältel muutusid nad ülimalt tugevaks, nii et nad said ülimalt rikkaks –\n\n17 ja neil oli kõiksugu vilja ja teravilja ja siidi ja peent linast riiet ja kulda ja hõbedat ja hinnalisi asju;\n\n18 ja ka kõiksugu kariloomi, härgi ja lehmi ja lambaid ja sigu ja kitsi ja ka palju teisi loomaliike, mis on kasulikud inimese toiduks.\n\n19 Ja neil oli ka hobuseid ja eesleid, ja oli elevante ja kurelome ja kumomeid; kes kõik olid inimesele kasulikud, ja eriti elevandid ja kurelomid ja kumomid.\n\n20 Ja nõnda valas Issand oma õnnistusi sellele maale, mis oli kõikidest maadest parim; ja ta käskis, et kes iganes omab maad, peab omama seda Issandale või muidu nad hävitatakse, kui nad on küpsed süütegudes; sest sellistele, ütleb Issand: Ma valan välja oma viha täiuse.\n\n21 Ja Emer mõistis kohut õigemeelselt kõik oma päevad ja talle sündis palju poegi ja tütreid; ja talle sündis Koriantum ja ta võidis Koriantumi valitsema enda asemel.\n\n22 Ja pärast seda, kui ta oli võidnud Koriantumi enda asemel valitsema, elas ta neli aastat ja ta nägi maal rahu; jah, ja ta nägi koguni Õigemeelsuse Poega ning rõõmustas ja rõõmutses tolle aja üle; ja ta suri rahus.\n\n23 Ja sündis, et Koriantum kõndis oma isa jälgedes ja ehitas palju vägevaid linnu ning andis oma rahvale seda, mis on hea, kõik oma päevad. Ja sündis, et tal ei olnud lapsi, kuni ta oli juba väga vana.\n\n24 Ja sündis, et tema naine suri, olles sada ja kaks aastat vana. Ja sündis, et Koriantum võttis oma vanas eas endale naiseks noore neiu ja temale sündis poegi ja tütreid; mispärast, ta elas, kuni ta oli sada ja nelikümmend ja kaks aastat vana.\n\n25 Ja sündis, et talle sündis Kom, ja Kom valitses tema asemel; ja ta valitses nelikümmend ja üheksa aastat ja temale sündis Heet; ja temale sündis ka teisi poegi ja tütreid.\n\n26 Ja rahvas oli taas levinud üle kogu maa palge ja maa palgel hakkas taas valitsema ülimalt suur pahelisus ja Heet hakkas taas omaks võtma vana aja salaplaane, et oma isa hävitada.\n\n27 Ja sündis, et ta tõukas oma isa troonilt, sest ta tappis ta omaenda mõõgaga, ja ta valitses tema asemel.\n\n28 Ja prohvetid tulid taas maale, hüüdes neile meeleparandust, et nad peavad valmistama Issandale teed või muidu tuleb maa palgele needus; jah, tuleb nimelt suur näljahäda, milles nad hävinevad, kui nad meelt ei paranda.\n\n29 Ent rahvas ei uskunud prohvetite sõnu, vaid ajas nad välja; ja mõned neist nad heitsid auku ja jätsid nad sinna hukkuma. Ja sündis, et nad tegid kõiki neid asju kuningas Heeti käsu kohaselt.\n\n30 Ja sündis, et maal jõudis kätte suur toidupuudus ja elanikud hakkasid näljahäda pärast ülimalt ruttu surema, kuna maa pinnal ei sadanud vihma.\n\n31 Ja maa palgele ilmusid ka mürkmaod ja salvasid palju inimesi. Ja sündis, et nende karjad hakkasid põgenema mürkmadude eest lõunapoolse maa suunas, mida nefilased kutsusid Sarahemlaks.\n\n32 Ja sündis, et neid oli palju, kes teel hukkusid; ometi olid mõned, kes põgenesid lõunapoolsele maale.\n\n33 Ja sündis, et Issand ei lasknud madudel neid enam jälitada, vaid lasi neil tõkestada tee, et rahvas läbi ei pääseks, nii et kes iganes püüaks läbi pääseda, langeks mürkmadude tõttu.\n\n34 Ja sündis, et rahvas järgnes loomadele ning õgis nende korjuseid, kes teel langesid, kuni nad olid need kõik ära õginud. Nüüd, kui rahvas nägi, et nad peavad hukkuma, hakkasid nad parandama meelt oma süütegudest ja hüüdma Issanda poole.\n\n35 Ja sündis, et kui nad olid küllalt alandanud end Issanda ees, saatis ta maa pinnale vihma ja rahvas hakkas taas toibuma ja põhjapoolsetel maadel hakkas kasvama vilju ja ka kõikidel maadel ümberringi. Ja Issand näitas neile oma väge, hoides neid näljahädast.\n\n", "ether 10": "[center][font_size=26]10. peatükk[/font_size][/center]\n\n[i]Üks kuningas järgneb teisele – Mõned kuningad on õigemeelsed, teised pahelised – Kui valitseb õigemeelsus, siis Issand õnnistab rahvast ja laseb edul neid saata.[/i]\n\n1 Ja sündis, et Sees, kes oli Heeti järglane – sest Heet oli hukkunud näljahäda läbi ja samuti kogu tema kodakond peale Seesi – mispärast, Sees hakkas taas üles ehitama murtud rahvast.\n\n2 Ja sündis, et Sees mäletas oma esiisade hävimist ja ta ehitas üles õigemeelse kuningriigi; sest tal oli meeles, mida Issand oli teinud, tuues Jeredi ja tema venna üle sügavuse; ja ta kõndis Issanda teid mööda; ja talle sündis poegi ja tütreid.\n\n3 Ja tema vanim poeg, kelle nimi oli Sees, hakkas talle vastu; ometi Sees sai surma röövli käe läbi oma ülimalt suure rikkuse pärast, mis tõi taas rahu tema isale.\n\n4 Ja sündis, et tema isa ehitas maa palgel üles palju linnu ja rahvas hakkas taas levima üle kogu maa palge. Ja Sees elas väga kõrge eani ja talle sündis Riplakiis. Ja ta suri ning Riplakiis valitses tema asemel.\n\n5 Ja sündis, et Riplakiis ei teinud seda, mis on Issanda silmis õige, sest tal oli palju naisi ja liignaisi ja ta pani inimeste õlule seda, mida oli raske kanda; jah, ta maksustas neid raskete maksudega; ja maksudest ehitas ta palju avaraid hooneid.\n\n6 Ja ta püstitas enesele ülimalt kauni trooni ja ta ehitas palju vanglaid ja need, kes ei tahtnud alluda maksudele, ta heitis vanglasse; ja kes ei olnud võimelised makse maksma, need ta heitis vanglasse; ja ta lasi neil teha pidevalt tööd nende ülalpidamiseks; ja kes keeldus töötamast, selle ta lasi surmata.\n\n7 Mispärast, ta sai kogu oma peene töö tehtud, jah, koguni oma peene kulla lasi ta puhastada vanglas ja ta lasi vanglas teha kõiksugu oskuslikku tööd. Ja sündis, et ta vaevas rahvast oma hooramiste ja jäledustega.\n\n8 Ja kui ta oli valitsenud nelikümmend ja kaks aastat, hakkas rahvas talle vastu; ja maal algas taas sõda, nii et Riplakiis surmati ja tema järglased aeti maalt välja.\n\n9 Ja sündis, et mitmeid aastaid hiljem kogus Morianton (olles Riplakiisi järglane) pagendatutest sõjaväe ja läks ning pidas lahingu rahva vastu; ja ta sai võimu paljudes linnades; ja sõda muutus ülimalt rängaks ja kestis mitmeid aastaid; ja ta sai võimu üle kogu maa ja ta seadis end kogu maa kuningaks.\n\n10 Ja pärast seda, kui ta oli seadnud end kuningaks, kergendas ta rahva koormat, millega ta võitis poolehoiu rahva silmis ja nad võidsid ta oma kuningaks.\n\n11 Ja ta tegi rahvale õiglust; kuid mitte iseendale oma paljude hooramiste pärast, mispärast, ta oli Issanda juurest ära lõigatud.\n\n12 Ja sündis, et Morianton ehitas üles palju linnu ja rahvas sai tema valitsemise ajal ülimalt rikkaks nii hoonete kui ka kulla ja hõbeda ja teravilja kasvatamise ja pudulojuste ja veisekarjade ja selliste asjade poolest, mis olid neile tagasi antud.\n\n13 Ja Morianton elas väga kõrge eani ja siis sündis temale Kim; ja Kim valitses oma isa asemel; ja ta valitses kaheksa aastat ja tema isa suri. Ja sündis, et Kim ei valitsenud õigemeelselt, mispärast, Issand ei soosinud teda.\n\n14 Ja tema vend hakkas talle vastu, misläbi ta viis tema vangistusse; ja ta oli vangistuses kõik oma päevad; ja talle sündis vangistuses poegi ja tütreid ja oma vanas eas sündis temale Leevi; ja ta suri.\n\n15 Ja sündis, et Leevi teenis vangistuses pärast oma isa surma nelikümmend ja kaks aastat. Ja ta sõdis maa kuninga vastu, misläbi ta sai kuningriigi endale.\n\n16 Ja pärast seda, kui ta oli saanud kuningriigi endale, ta tegi seda, mis on Issanda silmis õige; ja rahvast saatis maal edu; ja ta elas päris kõrge vanuseni ja temale sündis poegi ja tütreid; ja talle sündis ka Korom, kelle ta võidis kuningaks enda asemele.\n\n17 Ja sündis, et Korom tegi seda, mis on Issanda silmis hea, kõik oma päevad; ja talle sündis palju poegi ja tütreid; ja pärast seda, kui ta oli näinud palju päevi, ta suri, just nagu kõik muu maine; ja tema asemel valitses Kiis.\n\n18 Ja sündis, et ka Kiis suri ja Liib valitses tema asemel.\n\n19 Ja sündis, et ka Liib tegi seda, mis on hea Issanda silmis. Ja Liibi päevil mürkmaod hävitati. Mispärast, nad läksid lõunapoolsele maale rahvale toidupoolist küttima, sest maa oli metsloomi täis. Ja ka Liibist endast sai suur jahimees.\n\n20 Ja nad ehitasid suure linna maakitsuse juurde, kohale, kus meri jagab maa kaheks.\n\n21 Ja nad hoidsid lõunapoolset maad kõnnumaana, et saada jahisaaki. Ja terve põhjapoolse maa pale oli täis elanikke.\n\n22 Ja nad olid ülimalt töökad ja nad ostsid ja müüsid ning kauplesid üksteisega, et nad võiksid kasu saada.\n\n23 Ja nad töötlesid kõiksugu maake ja nad tegid kulda ja hõbedat ja rauda ja messingut ja kõiksugu metalle; ja nad kaevasid seda maa seest välja; mispärast, nad loopisid üles vägevad mullahunnikud, et saada kulla ja hõbeda ja raua ja vase maaki. Ja nad tegid kõiksugu peent tööd.\n\n24 Ja neil oli siidi ja peenelt põimitud linast; ja nad valmistasid kõiksugu riiet, et nad võiksid katta oma paljast ihu.\n\n25 Ja nad tegid kõiksugu tööriistu, et maad harida, et nii künda kui ka külvata, lõigata ja kõblata ja ka vilja peksta.\n\n26 Ja nad tegid ka kõiksugu tööriistu, mille abil nad töötasid oma loomadega.\n\n27 Ja nad tegid kõiksugu sõjariistu. Ja nad tegid kõiksugu ülimat hoolikust nõudvat tööd.\n\n28 Ja kunagi pole ükski rahvas saanud olla rohkem õnnistatud kui nemad, ja Issanda käsi pole lasknud kedagi saata suuremal edul. Ja nad olid maal, mis oli kõikidest maadest parim, sest nõnda oli öelnud Issand.\n\n29 Ja sündis, et Liib elas palju aastaid ja temale sündis poegi ja tütreid; ja temale sündis ka Heartom.\n\n30 Ja sündis, et Heartom valitses oma isa asemel. Ja kui Heartom oli valitsenud kakskümmend ja neli aastat, vaata, võeti kuningriik temalt ära. Ja ta teenis palju aastaid vangistuses, jah, koguni kõik oma ülejäänud päevad.\n\n31 Ja temale sündis Heet ja Heet elas vangistuses kõik oma päevad. Ja Heetile sündis Aaron ja Aaron elas vangistuses kõik oma päevad; ja temale sündis Amnigaada ja Amnigaada elas samuti vangistuses kõik oma päevad; ja temale sündis Koriantum ja Koriantum elas vangistuses kõik oma päevad; ja temale sündis Kom.\n\n32 Ja sündis, et Kom sai enda poole pool kuningriiki. Ja ta valitses poole kuningriigi üle nelikümmend ja kaks aastat; ja ta läks võitlema kuningas Amgiidi vastu ja nad võitlesid mitu aastat, mille jooksul Kom sai võitu Amgiidist ja sai võimu ülejäänud kuningriigi üle.\n\n33 Ja Komi päevil hakkas maal olema röövleid ja nad võtsid omaks vanad plaanid ja andsid vandeid muistsete kombe kohaselt ning püüdsid taas kuningriiki hävitada.\n\n34 Nüüd, Kom võitles palju nende vastu; ometi ta ei saanud neist võitu.\n\n", "ether 11": "[center][font_size=26]11. peatükk[/font_size][/center]\n\n[i]Sõjad, lahkhelid ja pahelisus valitsevad jeredlaste elus – Prohvetid ennustavad jeredlaste täielikku hävitamist, kui nad meelt ei paranda – Rahvas hülgab prohvetite sõnad.[/i]\n\n1 Ja Komi päevil tulid ka paljud prohvetid ja kuulutasid prohvetlikult selle suure rahva hävitamisest, kui nad ei paranda meelt ega pöördu Issanda poole ning ei hülga oma mõrvu ja pahesid.\n\n2 Ja sündis, et rahvas hülgas prohvetid ja nad põgenesid Komi juurde, et saada kaitset, sest rahvas püüdis neid hävitada.\n\n3 Ja nad kuulutasid Komile prohvetlikult palju asju; ja ta oli õnnistatud kõik oma ülejäänud päevad.\n\n4 Ja ta elas vana hea eani ja temale sündis Siblom; ja Siblom valitses tema asemel. Ja Siblomi vend hakkas talle vastu ja kogu maal algas ülimalt suur sõda.\n\n5 Ja sündis, et Siblomi vend lasi surmata kõik prohvetid, kes kuulutasid prohvetlikult rahva hävitamisest.\n\n6 Ja kogu maal oli suur häda, sest nad olid tunnistanud, et maad ja ka rahvast tabab suur needus ja et nende seas saab olema suur hävitus, niisugune, millist pole maa pinnal kunagi varem olnud, ja nende luud kuhjuvad maa palgel kui mullahunnikud, kui nad ei paranda meelt oma pahedest.\n\n7 Ja nad ei võtnud kuulda Issanda häält oma paheliste liitude pärast; mispärast, kogu maal hakkas olema sõdu ja tülisid ning oli ka palju näljahäda ja katku, nii et seal oli suur hävitus, niisugune, millist pole maa pinnal kunagi varem teatud; ja kõik see sündis Siblomi päevil.\n\n8 Ja rahvas hakkas parandama meelt oma süütegudest; ja kuivõrd nad seda tegid, halastas Issand nende peale.\n\n9 Ja sündis, et Siblom tapeti ja Sett viidi vangistusse ja ta elas vangistuses kõik oma päevad.\n\n10 Ja sündis, et Aaha, tema poeg, sai endale kuningriigi ja ta valitses rahvast kõik oma päevad. Ja ta pani toime oma päevil kõiksugu süütegusid, millega ta põhjustas palju verevalamist ja tema päevi oli vähe.\n\n11 Ja Eetem, olles Aaha järglane, sai kuningriigi; ja ka tema tegi oma elupäevil seda, mis on paheline.\n\n12 Ja sündis, et Eetemi päevadel tulid paljud prohvetid ja kuulutasid taas rahvale prohvetlikult; jah, nad kuulutasid prohvetlikult, et Issand hävitab nad maa pinnalt täielikult, kui nad ei paranda meelt oma süütegudest.\n\n13 Ja sündis, et rahvas tegi oma südame kõvaks ega tahtnud nende sõnu kuulda võtta; ja prohvetid leinasid ning eemaldusid rahva seast.\n\n14 Ja sündis, et Eetem mõistis kohut paheliselt kõik oma päevad, ja temale sündis Moron. Ja sündis, et Moron valitses tema asemel; ja Moron tegi seda, mis on paheline Issanda ees.\n\n15 Ja sündis, et rahva seas algas vastuhakk selle salajase liidu pärast, mis oli asutatud, et saada võimu ja kasu; ja nende keskelt tõusis mees, kes oli vägev süütegudes ja ta võitles Moroniga lahingus, milles ta kukutas pool kuningriiki; ja ta valitses poolt kuningriiki palju aastaid.\n\n16 Ja sündis, et Moron kukutas tema ja sai kuningriigi taas endale.\n\n17 Ja sündis, et tõusis üks teine vägev mees ja tema oli Jeredi venna järeltulija.\n\n18 Ja sündis, et ta kukutas Moroni ja sai kuningriigi endale; mispärast, Moron elas vangistuses kõik oma ülejäänud päevad; ja temale sündis Koriantor.\n\n19 Ja sündis, et Koriantor elas vangistuses kõik oma päevad.\n\n20 Ja Koriantori päevil tulid ka paljud prohvetid ja kuulutasid prohvetlikult suurtest ja imepärastest asjadest ja hüüdsid rahvale meeleparandust ja et kui nad meelt ei paranda, siis mõistab Issand Jumal nende üle kohut nende täielikuks hävitamiseks;\n\n21 ja et Issand Jumal saadab või toob oma väega ühe teise rahva seda maad valdama, samal moel nagu ta tõi nende isad.\n\n22 Ja nad hülgasid kõik prohvetite sõnad oma salaühingu ja paheliste jäleduste pärast.\n\n23 Ja sündis, et Koriantorile sündis Eter, ja ta suri, olles elanud kõik oma päevad vangistuses.\n\n", "ether 12": "[center][font_size=26]12. peatükk[/font_size][/center]\n\n[i]Prohvet Eter õhutab rahvast uskuma Jumalasse – Moroni jutustab imetegudest ja imepärastest asjadest, mida on tehtud usu läbi – Usk võimaldas Jeredi vennal näha Kristust – Issand annab inimestele nõrkuse, et nad võiksid olla alandlikud – Jeredi vend liigutas Serini mäge usu abil – Usk, lootus ja ligimesearmastus on vajalikud päästeks – Moroni nägi Jeesust näost näkku.[/i]\n\n1 Ja sündis, et Eteri päevad olid Koriantumri päevil; ja Koriantumr oli kogu maa kuningas.\n\n2 Ja Eter oli Issanda prohvet; mispärast, Eter tuli Koriantumri päevil välja ja hakkas rahvale prohvetlikult kuulutama, sest Issanda Vaimu pärast, mis temas oli, ei saadud teda takistada.\n\n3 Sest ta hüüdis hommikust kuni päikeseloojanguni välja, õhutades rahvast uskuma Jumalasse ja meelt parandama või muidu nad hävitatakse, öeldes neile, et usu läbi viiakse täide kõik asjad –\n\n4 mispärast, kes usub Jumalasse, võib kindlalt loota paremale maailmale, jah, tõepoolest kohale Jumala paremal käel, milline lootus tuleb usust ja on ankruks inimeste hingedele, mis teeb nad kindlaks ja vankumatuks, olles alati tulvil häid tegusid, olles juhitud ülistama Jumalat.\n\n5 Ja sündis, et Eter kuulutas rahvale prohvetlikult suuri ja imepäraseid asju, mida nad ei uskunud, kuna nad neid ei näinud.\n\n6 Ja nüüd, mina, Moroni, tahan rääkida veidi nendest asjadest; ma tahan näidata maailmale, et usk on midagi, mida loodetakse ja mida ei nähta; mispärast, ärge vaielge, kuna te ei näe, sest te ei saa mingit tunnistust enne teie usu proovilepanemist.\n\n7 Sest usu läbi näitas Kristus ennast meie isadele pärast seda, kui ta oli tõusnud surnuist; ja ta ei näidanud ennast neile enne, kui neil oli temasse usku; mispärast, on paratamatu, et mõnel oli temasse usku, sest ta ei näidanud end maailmale.\n\n8 Aga inimeste usu pärast ta on näidanud end maailmale ja ülistanud Isa nime ja valmistanud tee, et seeläbi teised võiksid osa saada taevasest annist, et nad võiksid loota neid asju, mida nad ei ole näinud.\n\n9 Mispärast, ka teil võib olla lootust ja te võite olla annist osasaajad, kui teil on vaid usku.\n\n10 Vaata, see oli usu läbi, et need vana aja mehed kutsuti Jumala püha korra järgi.\n\n11 Mispärast, usu läbi anti Moosese seadus. Aga oma Poja annis on Jumal valmistanud oivalisema tee ja usu läbi on see täide viidud.\n\n12 Sest kui inimlaste seas ei ole usku, ei saa Jumal teha nende seas mingit imet; mispärast, ta ei näidanud end enne, kui nad uskusid.\n\n13 Vaata, see oli Alma ja Amuleki usk, mis pani vangla maha varisema.\n\n14 Vaata, see oli Nefi ja Lehhi usk, mis tõi muutuse laamanlastele, nii et nad ristiti tule ja Püha Vaimuga.\n\n15 Vaata, see oli Ammoni ja tema vendade usk, mis tegi nii suure ime laamanlaste seas.\n\n16 Jah, ja tõepoolest kõik need, kes tegid imesid, tegid neid usu läbi, koguni need, kes olid enne Kristust, ja ka need, kes olid pärast.\n\n17 Ja see oli usu läbi, et kolm jüngrit said lubaduse, et nad ei maitse surma; ja nad ei saanud lubadust enne, kui nad uskusid.\n\n18 Ja ka mingil ajal ei ole keegi teinud imesid enne, kui neil oli usk; mispärast nad uskusid kõigepealt Jumala Pojasse.\n\n19 Ja olid paljud, kelle usk oli koguni enne Kristuse tulemist nii ülimalt tugev, et neid ei saanud hoida siinpool eesriiet, vaid nad tõepoolest nägid oma silmaga asju, mida nad olid näinud usu silmaga ja nad olid rõõmsad.\n\n20 Ja vaata, me oleme näinud selles ülestähenduses, et üks nendest oli Jeredi vend; sest nii suur oli tema usk Jumalasse, et kui Jumal pistis välja oma sõrme, ei saanud ta peita seda Jeredi venna silme eest tema sõna pärast, mida ta oli rääkinud temale, millise sõna ta oli saanud usu läbi.\n\n21 Ja pärast seda, kui Jeredi vend oli näinud Issanda sõrme lubaduse pärast, mille Jeredi vend oli saanud usu läbi, ei saanud Issand enam midagi tema pilgu eest hoida; mispärast ta näitas temale kõiki asju, sest teda ei saanud enam hoida eesriide taga.\n\n22 Ja usu läbi on minu isad saanud lubaduse, et need asjad tulevad nende vendadele paganate kaudu; seepärast on Issand mind käskinud, jah, nimelt Jeesus Kristus.\n\n23 Ja ma ütlesin temale: Issand, paganad pilkavad neid asju meie nõrkuse pärast kirjutamises; sest Issand, sa oled teinud meid usu läbi vägevaks sõnas, aga sa ei ole teinud meid vägevaks kirjutamises, sest sa oled teinud, et kõik need inimesed võivad rääkida palju, tänu Pühale Vaimule, mille sa oled nendele andnud;\n\n24 ja sa oled teinud meile nõnda, et käte kohmakuse pärast võime me kirjutada vaid vähe. Vaata, sa ei ole teinud meid vägevaks kirjutamises nagu Jeredi venna, sest sa tegid talle nõnda, et need asjad, mida ta kirjutas, olid koguni nii vägevad, nagu oled sina, et panna inimesi neid lugema.\n\n25 Sa oled samuti teinud võimsaks ja suureks meie sõnad kuni selleni välja, et me ei suuda neid kirjutada; mispärast, kui me kirjutame, näeme me oma nõrkust ja me komistame oma sõnade paigutamisel; ja ma kardan, et paganad hakkavad meie sõnu pilkama.\n\n26 Ja kui ma olin seda öelnud, rääkis Issand minule, öeldes: Narrid pilkavad, aga nad hakkavad leinama; ja minu arm on küllaldane tasastele, nii et nad ei kasuta ära teie nõrkust;\n\n27 ja kui inimesed tulevad minu juurde, ma näitan neile nende nõrkust. Ma annan inimestele nõrkust, et nad oleksid alandlikud; ja minu arm on küllaldane kõikidele inimestele, kes alandavad end minu ees; sest kui nad alandavad end minu ees ja neil on minusse usku, siis ma lasen nõrkadel asjadel saada nende jaoks tugevaks.\n\n28 Vaata, ma näitan paganatele nende nõrkust ja ma näitan neile, et usk, lootus ja ligimesearmastus toovad minu juurde – kõige õigemeelsuse allikale.\n\n29 Ja mina, Moroni, olles kuulnud neid sõnu, olin trööstitud ja ütlesin: Oo Issand, sinu õigemeelne tahe sündigu, sest ma tean, et sa teed inimlastele vastavalt nende usule;\n\n30 sest Jeredi vend ütles Serini mäele: Liigu – ja see liikus. Ja kui tal ei oleks olnud usku, poleks see liikunud; mispärast sina tegutsed pärast seda, kui inimestel on usku.\n\n31 Sest nõnda sa tegid end ilmsiks oma jüngritele; sest pärast seda, kui neil oli usku ja nad rääkisid sinu nimel, näitasid sa end nendele suures väes.\n\n32 Ja ma mäletan samuti, et sa oled öelnud, et sa oled inimesele valmistanud koja, jah, koguni oma Isa eluasemete seas, millest inimesel võib olla suurepärasem lootus; mispärast inimene peab lootma või ta ei saa pärisosa paigas, mille sina oled valmistanud.\n\n33 Ja taas, ma mäletan, et sa oled öelnud, et sa oled armastanud maailma koguni selleni välja, et sa oled andnud oma elu maailma eest, et võtta see taas, et valmistada paik inimlastele.\n\n34 Ja nüüd, ma tean, et see armastus, mis sinul on olnud inimlaste vastu, on ligimesearmastus; mispärast, kui inimestel ei ole ligimesearmastust, ei saa nad pärida seda paika, mille sina oled valmistanud oma Isa eluasemetes.\n\n35 Mispärast, seeläbi, mida sa oled öelnud, ma tean, et kui paganatel ei ole ligimesearmastust meie nõrkuse pärast, et sina paned nad proovile ja võtad ära nende talendi, jah, koguni selle, mille nad on saanud, ja annad nendele, kellel on rikkalikumalt.\n\n36 Ja sündis, et ma palvetasin Issanda poole, et ta annaks paganatele armu, et neil oleks ligimesearmastust.\n\n37 Ja sündis, et Issand ütles mulle: Kui neil ei ole ligimesearmastust, ei puutu see sinusse, sina oled olnud ustav; mispärast, sinu rõivad tehakse puhtaks. Ja kuna sina oled näinud oma nõrkust, tehakse sind tugevaks koguni selleni välja, et sa võid istet võtta paigas, mille mina olen valmistanud oma Isa eluasemetes.\n\n38 Ja nüüd, mina, Moroni, jätan hüvasti paganatega, jah, ja ka oma vendadega, keda ma armastan, kuni me kohtume Kristuse kohtujärje ees, kus kõik inimesed saavad teadma, et minu rõivad pole määritud teie verega.\n\n39 Ja siis te teate, et mina olen näinud Jeesust ja et ta on rääkinud minuga näost näkku ja et ta rääkis mulle nendest asjadest lihtsas alandlikkuses, just nagu inimene räägib teisega, minu omas keeles.\n\n40 Ja ainult vähe olen ma kirjutanud oma nõrkuse pärast kirjutamises.\n\n41 Ja nüüd, ma soovitan teil otsida seda Jeesust, kellest prohvetid ja apostlid on kirjutanud, et Isa Jumala ja samuti Issanda, Jeesuse Kristuse arm ja Püha Vaim, kes neist tunnistust annab, võiksid olla ja jääda teisse igavesti. Aamen.\n\n", "ether 13": "[center][font_size=26]13. peatükk[/font_size][/center]\n\n[i]Eter räägib Uuest Jeruusalemmast, mille ehitab Ameerikasse Joosepi seeme – Ta kuulutab prohvetlikult, ta aetakse välja, ta kirjutab jeredlaste ajalugu ja kuulutab ette jeredlaste hävitamist – Sõda raevutseb üle kogu maa.[/i]\n\n1 Ja nüüd, mina, Moroni, jätkan, et lõpetada oma ülestähendus selle rahva hävitamisest, kellest ma olen kirjutanud.\n\n2 Sest vaata, nad hülgasid kõik Eteri sõnad; sest ta tõepoolest jutustas neile kõikidest asjadest inimese algusest peale; ja et pärast seda, kui veed olid selle maa palgelt taandunud, sai sellest kõikidest maadest parim maa, Issanda valitud maa; mispärast Issand tahab, et kõik inimesed, kes elavad selle maa palgel, teeniksid teda;\n\n3 ja et see on Uue Jeruusalemma asukoht, mis tuleb taevast alla ja on Issanda püha pühamu.\n\n4 Vaata, Eter nägi Kristuse päevi ja ta rääkis Uuest Jeruusalemmast sellel maal.\n\n5 Ja ta rääkis ka Iisraeli kojast ja Jeruusalemmast, kust tuleb Lehhi – pärast seda, kui see hävitatakse, ehitatakse see taas üles pühaks linnaks Issandale; mispärast, see ei saa olla uus Jeruusalemm, sest see on olnud juba vanal ajal; vaid see ehitatakse taas üles ja sellest saab Issanda püha linn; ja see ehitatakse Iisraeli kojale –\n\n6 ja et Uus Jeruusalemm ehitatakse üles sellele maale, Joosepi seemne jäägile, mille jaoks on olnud võrdkuju;\n\n7 sest nii, nagu Joosep tõi oma isa Egiptusemaale, just nõnda ta suri seal; mispärast, Issand tõi Joosepi seemne jäägi välja Jeruusalemma maalt, et olla Joosepi seemne vastu halastav, et nad ei hukkuks, just nagu ta oli halastav Joosepi isa vastu, et tema ei hukkuks.\n\n8 Mispärast, Joosepi koja jääk ehitatakse üles sellel maal; ja see saab nendele pärandmaaks; ja nad ehitavad Issandale üles püha linna nagu vana aja Jeruusalemma; ja neid ei segata enam teistega, kuni tuleb lõpp, mil maa kaob.\n\n9 Ja siis on uus taevas ja uus maa; ja nad on nagu vana, välja arvatud, et vana on kadunud ja kõik asjad on muutunud uueks.\n\n10 Ja siis tuleb Uus Jeruusalemm; ja õnnistatud on need, kes seal elavad, sest need on need, kelle rõivad on valged Talle vere läbi; ja need on need, kes on loetud selle Joosepi, kes oli Iisraeli kojast, seemne jäägi hulka.\n\n11 Ja siis tuleb ka vana aja Jeruusalemm; ja selle elanikud, õnnistatud on nemad, sest nad on pestud Talle veres; ja nemad on need, kes olid hajutatud ja kogutud maa neljast ilmakaarest ja põhjamaadelt ja on osasaajad lepingu täitmisest, mille Jumal tegi nende isa Aabrahamiga.\n\n12 Ja kui need asjad sünnivad, siis läheb täide pühakiri, mis ütleb, et need, kes olid esimesed, jäävad viimasteks, ja need, kes olid viimased, saavad esimesteks.\n\n13 Ja ma olin valmis kirjutama rohkem, aga mind keelati; kuid suured ja imepärased olid Eteri prohvetlikud kuulutused; aga nemad pidasid teda eikellekski ja ajasid ta välja, ja ta peitis end päeval kaljukoopasse ja läks ööpimeduses välja, et jälgida, mis rahvale osaks saab.\n\n14 Ja elades kaljukoopas, tegi ta ülejäänu sellest ülestähendusest, jälgides ööpimeduses rahvale osaks saanud hävitust.\n\n15 Ja sündis, et selsamal aastal, mil ta rahva seast välja aeti, algas rahva seas suur sõda, sest oli palju neid, kes tõusid üles, kes olid vägevad mehed ja kes püüdsid hävitada Koriantumrit oma paheliste salaplaanidega, millest on räägitud.\n\n16 Ja nüüd, Koriantumr, olles ise õppinud kõiki sõjakunste ja kõike maailma kavalust, mispärast, ta läks ta võitlema nende vastu, kes püüdsid teda hävitada.\n\n17 Aga ta ei parandanud meelt ega ka tema kaunid pojad ega tütred; ega ka Kohori kaunid pojad ja tütred; ega ka Korihori kaunid pojad ja tütred; ja lühidalt, kogu maa palgel ei olnud ühtegi kaunist poega ja tütart, kes parandanuks meelt oma pattudest.\n\n18 Mispärast, sündis, et esimesel aastal, kui Eter elas kaljukoopas, oli palju inimesi, kes tapeti nende salajaste liitude mõõga läbi, kes võitlesid Koriantumri vastu, et nad võiksid kuningriigi enda kätte saada.\n\n19 Ja sündis, et Koriantumri pojad võitlesid palju ja valasid palju verd.\n\n20 Ja teisel aastal tuli Eterile Issanda sõna, et ta läheks ja kuulutaks Koriantumrile prohvetlikult, et kui tema ja kogu ta kodakond meelt parandab, siis annab Issand talle ta kuningriigi ja heidab rahvale armu –\n\n21 vastasel korral nad hävitatakse, ja kogu tema kodakond peale tema enda. Ja tema jääks elama ainult selleks, et näha prohvetlike kuulutuste täideminemist, mis on räägitud selle kohta, et üks teine rahvas saab maa endale pärisosaks ja nemad matavad Koriantumri; ja hävitatakse kõik hinged peale Koriantumri.\n\n22 Ja sündis, et Koriantumr ei parandanud meelt, samuti tema kodakond ega rahvas; ja sõjad ei lõppenud; ja nad püüdsid tappa Eterit, aga ta põgenes nende eest ja peitis end taas kaljukoopasse.\n\n23 Ja sündis, et tõusis Sared ja tema võitles samuti Koriantumri vastu ja ta võitis teda, nii et kolmandal aastal ta vangistas tema.\n\n24 Ja neljandal aastal Koriantumri pojad võitsid Saredit ja said kuningriigi taas oma isale.\n\n25 Nüüd, kogu maa palgel algas sõda, iga mees oma jõuguga võitles selle eest, mida ta soovis.\n\n26 Ja kogu maa palgel oli röövleid ja, lühidalt, kõiksugu pahelisust.\n\n27 Ja sündis, et Koriantumr oli ülimalt vihane Saredi peale ja ta läks oma vägedega tema vastu lahingusse ja nad kohtusid suures vihas; ja nad kohtusid Gilgali orus; ja lahing muutus ülimalt ägedaks.\n\n28 Ja sündis, et Sared võitles tema vastu kolm päeva. Ja sündis, et Koriantumr lõi teda ja jälitas teda, kuni ta jõudis Hesloni tasandikele.\n\n29 Ja sündis, et Sared pidas temaga taas tasandikel lahingut, ja vaata, ta lõi Koriantumrit ning ajas ta taas tagasi Gilgali orgu.\n\n30 Ja Koriantumr pidas taas Saredi vastu lahingut Gilgali orus, milles ta lõi Saredit ning tappis ta.\n\n31 Ja Sared haavas Koriantumrit reide, nii et ta ei läinud enam lahingusse kaks aastat, mil kõik rahvas maa palgel valas verd ja mitte kedagi polnud neid ohjeldamas.\n\n", "ether 14": "[center][font_size=26]14. peatükk[/font_size][/center]\n\n[i]Rahva süüteod toovad maale needuse – Koriantumr astub lahingusse Gileadi, siis Liibi ja seejärel Siisi vastu – Veri ja veresaun katavad maad.[/i]\n\n1 Ja nüüd, rahva süütegude pärast hakkas kogu maale tulema suur needus, mistõttu kui mees pani oma tööriista või mõõga riiulile või kohta, kus ta seda hoiab, vaata, järgmisel päeval ei suutnud ta seda leida, nii suur oli maa peal olev needus.\n\n2 Mispärast igaüks hoidis oma kätega kinni sellest, mis oli tema oma, ega tahtnud midagi laenata teistelt ega teistele; ja iga mees hoidis oma mõõga käepidet oma paremas käes, et kaitsta oma vara ja oma elu ning oma naisi ja lapsi.\n\n3 Ja nüüd, pärast kahte aastat ja pärast Saredi surma, vaata, Saredi vend tõusis ja ta pidas lahingu Koriantumri vastu, milles Koriantumr lõi teda ja ajas teda taga kuni Akiisi kõnnumaani.\n\n4 Ja sündis, et Saredi vend pidas tema vastu lahingut Akiisi kõnnumaal; ja lahing muutus ülimalt ägedaks ja mitmed tuhanded langesid mõõga läbi.\n\n5 Ja sündis, et Koriantumr piiras kõnnumaad; ja Saredi vend marssis ööpimeduses kõnnumaalt välja ja surmas osa Koriantumri sõjaväest, kuna nad olid purjus.\n\n6 Ja ta tuli Moroni maale ja seadis end Koriantumri troonile.\n\n7 Ja sündis, et Koriantumr elas koos oma sõjaväega kõnnumaal kaks aastat, mille jooksul ta sai oma sõjaväele suurt tuge.\n\n8 Nüüd, Saredi vend, kelle nimi oli Gilead, sai samuti oma sõjaväele palju jõudu juurde salajaste liitude tõttu.\n\n9 Ja sündis, et tema ülempreester mõrvas ta sel ajal, kui ta oma troonil istus.\n\n10 Ja sündis, et keegi salajastest liitudest mõrvas tema ühes salakäigus ja sai kuningriigi endale; ja tema nimi oli Liib; ja Liib oli suurt kasvu mees, suurem kui ükski teine mees rahva seas.\n\n11 Ja sündis, et Liibi esimesel aastal tuli Koriantumr Moroni maale ja pidas lahingu Liibi vastu.\n\n12 Ja sündis, et ta võitles Liibiga, milles Liib lõi teda käsivarde, nii et ta sai haavata; ometi Koriantumri sõjavägi tungis edasi Liibile peale, nii et ta põgenes mereranniku ääremaadele.\n\n13 Ja sündis, et Koriantumr ajas teda taga; ja Liib hakkas temaga võitlema mererannikul.\n\n14 Ja sündis, et Liib lõi Koriantumri sõjaväge, nii et nad põgenesid taas Akiisi kõnnumaale.\n\n15 Ja sündis, et Liib ajas teda taga, kuni ta jõudis Agosi tasandikele. Ja Koriantumr oli võtnud kogu rahva endaga, kui ta põgenes Liibi eest sellesse maaosasse, kuhu ta põgenes.\n\n16 Ja kui ta oli jõudnud Agosi tasandikule, asus ta võitlusse Liibiga ja ta lõi teda, kuni ta suri; ometi Liibi vend tuli Koriantumri vastu tema asemel ja lahing muutus ülimalt ägedaks, mille jooksul Koriantumr põgenes taas Liibi venna sõjaväe eest.\n\n17 Nüüd, Liibi venna nimi oli Siis. Ja sündis, et Siis jälitas Koriantumrit ja ta vallutas palju linnu ja tappis naisi ja ka lapsi ning ta põletas linnu.\n\n18 Ja hirm Siisi ees haaras kogu maad; jah, hüüd läks üle kogu maa – Kes suudab seista Siisi sõjaväe ees? Vaata, ta pühib maad enda ees!\n\n19 Ja sündis, et rahvas hakkas kogunema sõjavägedesse üle kogu maa palge.\n\n20 Ja nad olid jagunenud; ja osa nendest põgenes Siisi sõjaväe juurde ja osa nendest põgenes Koriantumri sõjaväe juurde.\n\n21 Ja nii suur ja kestev oli olnud sõda ja nii pikk oli olnud vaatepilt verevalamisest ja veresaunast, et terve maa pale oli kaetud surnukehadega.\n\n22 Ja nii kärmas ja kiire oli sõda, et mitte kedagi polnud jäetud surnuid matma, vaid nad läksid edasi, verevalamisest verevalamiseni, jättes nii meeste, naiste kui ka laste surnukehad laiali maa palgele usside saagiks.\n\n23 Ja nende hais levis maa palgel, koguni kogu maa palgel; mispärast, see hais hakkas rahvast nii päeval kui ka ööpimeduses häirima.\n\n24 Ometi ei lõpetanud Siis Koriantumri jälitamist, sest ta oli vandunud kätte maksta Koriantumrile oma venna vere eest, kes oli tapetud, ja tühistada Issanda sõna, mis tuli Eterile, et Koriantumr ei lange mõõga läbi.\n\n25 Ja nõnda me näeme, et Issand nuhtles neid oma viha täiuses ja nende pahelisus ja jäledused olid valmistanud tee nende igavikuliseks hävituseks.\n\n26 Ja sündis, et Siis jälitas Koriantumrit itta kuni mereäärsete piirideni välja ja seal ta võitles Siisiga kolm päeva.\n\n27 Ja nii hirmus oli hävitus Siisi sõjavägede hulgas, et rahvas hakkas kartma ja hakkas põgenema Koriantumri vägede eest; ja nad põgenesid Korihori maale ja pühkisid ära elanikud enda eest, kõik need, kes ei tahtnud nendega ühineda.\n\n28 Ja nad püstitasid oma telgid Korihori orgu; ja Koriantumr püstitas oma telgid Suuri orgu. Nüüd, Suuri org oli Komnori künka lähedal; mispärast, Koriantumr kogus kokku oma sõjaväe Komnori künkale ja puhus pasunat Siisi vägedele, et kutsuda neid lahingusse.\n\n29 Ja sündis, et nad tulid välja, ent aeti tagasi; ja nad tulid teist korda ja nad aeti taas teist korda tagasi. Ja sündis, et nad tulid taas kolmandat korda ning lahing muutus ülimalt ägedaks.\n\n30 Ja sündis, et Siis lõi Koriantumrit, nii et ta tekitas temale palju sügavaid haavu; ja Koriantumr nõrkes, olles kaotanud verd, ja ta kanti ära, otsekui oleks ta surnud.\n\n31 Nüüd, meeste, naiste ja laste kaotus oli mõlemal poolel nii suur, et Siis käskis oma rahvast, et nad ei jälitaks Koriantumri vägesid; mispärast, nad pöördusid tagasi oma laagrisse.\n\n", "ether 15": "[center][font_size=26]15. peatükk[/font_size][/center]\n\n[i]Miljonid jeredlased tapetakse lahingus – Siis ja Koriantumr koguvad kõik inimesed surmavaks lahinguks – Issanda Vaim lakkab nendega heitlemast – Jeredlaste rahvas hävitatakse täielikult – Ainult Koriantumr jääb.[/i]\n\n1 Ja sündis, et kui Koriantumr oli paranenud oma haavadest, tulid talle meelde sõnad, mida Eter oli talle rääkinud.\n\n2 Ta nägi, et ligi kaks miljonit tema rahvast olid juba mõõga läbi tapetud ja ta hakkas oma südames kurvastama; jah, kaks miljonit vägevatest meestest olid tapetud, samuti ka nende naised ja nende lapsed.\n\n3 Ta hakkas meelt parandama sellest halvast, mida ta oli teinud; talle tulid meelde sõnad, mida oli räägitud kõikide prohvetite suu kaudu, ja ta nägi, et need, iga pisiasi neist, oli siiamaani täide läinud; ja tema hing leinas ning ei lasknud end trööstida.\n\n4 Ja sündis, et ta kirjutas Siisile kirja, paludes teda, et ta heidaks rahvale armu ja siis ta loobuks kuningriigist inimeste elu pärast.\n\n5 Ja sündis, et kui Siis oli saanud tema kirja, ta kirjutas kirja Koriantumrile, et kui ta annab end vangi, nii et ta võib ta tappa omaenda mõõgaga, jätab ta inimesed ellu.\n\n6 Ja sündis, et rahvas ei parandanud meelt oma süütegudest ja Koriantumri rahvas oli Siisi rahva vastu vihale ärgitatud; ja Siisi rahvas oli vihale ärgitatud Koriantumri rahva vastu; mispärast, Siisi rahvas ründas Koriantumri rahvast.\n\n7 Ja kui Koriantumr nägi, et ta on langemas, põgenes ta taas Siisi rahva eest.\n\n8 Ja sündis, et ta jõudis Ripliankumi veteni, mis tõlkes on suur või kõikeületav; mispärast, kui nad jõudsid nende vete juurde, nad püstitasid oma telgid; ja ka Siis püstitas oma telgid nende lähedale; ja seepärast tulid nad järgmisel päeval võitlema.\n\n9 Ja sündis, et nad pidasid ülimalt ränga lahingu, milles Koriantumr sai taas haavata ning ta nõrkes verekaotuse tõttu.\n\n10 Ja sündis, et Koriantumri väed surusid peale Siisi sõjavägedele, nii et nad võitsid neid, nii et nad sundisid neid enda ees põgenema; ja nad põgenesid lõunasse ja püstitasid oma telgid kohta, mida kutsuti Oogatiks.\n\n11 Ja sündis, et Koriantumri sõjavägi püstitas oma telgid Raama künka juurde, ja see on seesama küngas, kuhu minu isa Mormon peitis Issandale ülestähendused, mis olid pühad.\n\n12 Ja sündis, et nad kogusid kokku kõik inimesed kogu maa palgel, kes ei olnud saanud surma, peale Eteri.\n\n13 Ja sündis, et Eter nägi kõiki inimeste tegemisi; ja ta nägi, et inimesed, kes olid Koriantumri poolt, olid kogunenud Koriantumri sõjaväkke; ja inimesed, kes olid Siisi poolt, olid kogunenud Siisi sõjaväkke.\n\n14 Mispärast, nad kogusid rahvast kokku nelja aasta vältel, et nad võiksid saada kõik, kes olid maa palgel, ja et nad võiksid saada kogu jõu, mis neil oli võimalik saada.\n\n15 Ja sündis, et kui nad olid kõik kokku kogunenud, igaüks selle sõjaväe juurde, millisega nad soovisid ühineda, koos oma naiste ja oma lastega – nii mehed, naised kui ka lapsed, olles varustatud sõjariistadega, omades kilpe ja rinnakilpe ja kiivreid ja olles riietatud sõjaks – marssisid nad välja üksteise vastu võitlema; ja nad võitlesid kogu selle päeva ega võitnud.\n\n16 Ja sündis, et kui oli öö, olid nad kurnatud ja nad tõmbusid tagasi oma laagritesse; ja pärast seda, kui nad olid tagasi tõmbunud oma laagritesse, hakkasid nad kaeblema ja kurtma oma rahva surnute kaotuse pärast; ja nii tugevad olid nende hüüded, nende kaeblemine ja kurtmine, et õhk lausa kajas neist.\n\n17 Ja sündis, et järgmisel päeval nad läksid taas lahingusse ja see päev oli suur ja hirmus; ometi nad ei võitnud, ja kui saabus taas öö, vapustasid nad õhku oma hüüete ja kaeblemise ja leinamisega oma rahva surnute kaotuse pärast.\n\n18 Ja sündis, et Koriantumr kirjutas taas Siisile kirja, soovides, et ta ei tuleks taas võitlema, vaid et ta võtaks kuningriigi ja jätaks inimesed ellu.\n\n19 Aga vaata, Issanda Vaim oli lakanud heitlemast nendega ja Saatanal oli täielik võim inimeste südamete üle; sest nad olid andunud kõvasüdamelisusele ja meelepimedusele, nii et nad hävitataks; mispärast, nad läksid taas võitlema.\n\n20 Ja sündis, et nad võitlesid kogu selle päeva ja kui saabus öö, nad magasid oma mõõkadel.\n\n21 Ja järgmisel päeval nad võitlesid kuni öö saabumiseni välja.\n\n22 Ja kui saabus öö, olid nad vihast joobunud just nagu mees, kes on joobunud veinist; ja nad magasid taas oma mõõkadel.\n\n23 Ja järgmisel päeval nad võitlesid taas; ja kui öö saabus, olid nad kõik langenud mõõga läbi peale viiekümne ja kahe Koriantumri rahvast ning kuuekümne ja üheksa Siisi rahvast.\n\n24 Ja sündis, et nad magasid sel ööl oma mõõkadel ja järgmisel päeval nad võitlesid taas ja nad võitlesid kõigest oma jõust oma mõõkade ja oma kilpidega kogu selle päeva.\n\n25 Ja kui saabus öö, oli Siisi rahvast järel kolmkümmend ja kaks ning kakskümmend ja seitse Koriantumri rahvast.\n\n26 Ja sündis, et nad sõid ja magasid ja valmistusid surmaks järgmisel päeval. Ja nad olid suured ja vägevad mehed, mis puutub inimjõusse.\n\n27 Ja sündis, et nad võitlesid kolm tundi ja nad nõrkesid verekaotuse pärast.\n\n28 Ja sündis, et kui Koriantumri mehed olid saanud küllalt jõudu, et nad võisid kõndida, olid nad valmis põgenema oma elu pärast; aga vaata, Siis tõusis ning ka tema mehed ja ta vandus oma vihas, et ta tapab Koriantumri või hukkub ise mõõga läbi.\n\n29 Mispärast, ta jälitas neid ja järgmisel päeval jõudis ta neile järele; ja nad võitlesid taas mõõgaga. Ja sündis, et kui nad kõik peale Koriantumri ja Siisi olid langenud mõõga läbi, vaata, Siis oli nõrkenud verekaotuse pärast.\n\n30 Ja sündis, et pärast seda, kui Koriantumr oli toetunud oma mõõgale, et pisut puhata, lõi ta Siisil pea otsast.\n\n31 Ja sündis, et kui ta oli Siisil pea otsast löönud, tõusis Siis oma kätele ja kukkus; ja püüdes pärast seda veel hinge tõmmata, ta suri.\n\n32 Ja sündis, et Koriantumr langes maha ja jäi lamama nagu elutu.\n\n33 Ja Issand rääkis Eteriga ja ütles temale: Mine välja! Ja ta läks välja ja nägi, et Issanda sõnad olid kõik täide läinud; ja ta lõpetas oma ülestähenduse; (ja mitte sajandikkugi pole ma kirjutanud) ja ta peitis need sellisel viisil, et Limhi rahvas need leidis.\n\n34 Nüüd, viimased sõnad, mis Eter kirjutas, on need: Kas Issand tahab, et mind muudetakse või et ma kannatan Issanda tahet lihas, ei oma tähtsust, kui on nõnda, et ma olen päästetud Jumala kuningriiki. Aamen.\n\n", "moro 1": "[center][font_size=26]Moroni raamat[/font_size][/center]\n\n[center][font_size=26]1. peatükk[/font_size][/center]\n\n[i]Moroni kirjutab laamanlaste kasuks – Nefilased, kes ei taha Kristust salata, surmatakse. Ligikaudu 401–421 pKr.[/i]\n\n1 Nüüd, mina, Moroni, pärast seda, kui ma olin lõpetanud Jeredi rahva aruande lühendamise, arvasin ma, et ma ei kirjuta enam, ent ma ei ole veel hukkunud; ja ma ei anna endast teada laamanlastele, et nad mind ei hävitaks.\n\n2 Sest vaata, nende sõjad on nende seas ülimalt metsikud; ja oma viha tõttu surmavad nad iga nefilase, kes ei taha salata Kristust.\n\n3 Ja mina, Moroni, ei taha Kristust salata; mispärast, ma rändan, kuhu iganes ma saan, et oma elu kaitsta.\n\n4 Mispärast, ma kirjutan veel mõned asjad, vastupidiselt sellele, mida ma olen arvanud, sest ma ei mõelnud enam kirjutada; aga ma kirjutan veel mõned asjad, et ehk need võiksid olla väärtuslikud minu vendadele laamanlastele mõnel tulevasel päeval Issanda tahtmist mööda.\n\n", "moro 2": "[center][font_size=26]2. peatükk[/font_size][/center]\n\n[i]Jeesus andis kaheteistkümnele nefilasest jüngrile väe anda Püha Vaimu andi. Ligikaudu 401–421 pKr.[/i]\n\n1 Kristuse sõnad, mida ta rääkis oma jüngritele, neile kaheteistkümnele, keda ta oli valinud, kui ta pani oma käed nende peale –\n\n2 ja ta kutsus neid nimepidi, öeldes: Pöörduge Isa poole minu nimel vägevas palves; ja pärast seda, kui te olete seda teinud, on teil vägi, et temale, kelle peale te panete oma käed, te annate Püha Vaimu; ja minu nimel peate te seda andma, sest nõnda teevad minu apostlid.\n\n3 Nüüd, Kristus rääkis need sõnad neile oma esimese ilmumise ajal; ja rahvahulk ei kuulnud seda, ent jüngrid kuulsid seda; ja igaühe peale, kellele nad oma käed peale panid, langes Püha Vaim.\n\n", "moro 3": "[center][font_size=26]3. peatükk[/font_size][/center]\n\n[i]Vanemad pühitsevad preestrid ja õpetajad ametisse käte pealepanemisega. Ligikaudu 401–421 pKr.[/i]\n\n1 Viis, kuidas jüngrid, keda kutsuti kiriku vanemateks, pühitsesid ametisse preestreid ja õpetajaid –\n\n2 pärast seda, kui nad olid palunud Kristuse nimel Isa, asetasid nad oma käed nende peale ja ütlesid:\n\n3 Jeesuse Kristuse nimel ma pühitsen sind preestriks (või kui see on õpetaja, ma pühitsen sind õpetajaks), et jutlustada meeleparandust ja pattude andekssaamist Jeesuse Kristuse kaudu kestva usuga tema nimesse kuni lõpuni. Aamen.\n\n4 Ja niiviisi nad pühitsesid ametisse preestreid ja õpetajaid vastavalt inimestele antud Jumala andidele ja kutsetele; ja nad pühitsesid neid ametisse Püha Vaimu väel, mis oli nendes.\n\n", "moro 4": "[center][font_size=26]4. peatükk[/font_size][/center]\n\n[i]Selgitatakse, kuidas vanemad ja preestrid õnnistavad sakramendileiba. Ligikaudu 401–421 pKr.[/i]\n\n1 Viis, kuidas nende vanemad ja preestrid õnnistasid Kristuse liha ja verd kirikule; ja nad õnnistasid seda vastavalt Kristuse käskudele; mispärast, me teame, et see on õige viis; ja vanem või preester õnnistas seda –\n\n2 ja nad laskusid põlvili koos kirikuga ja palusid Kristuse nimel Isa, öeldes:\n\n3 Oo Jumal, Igavene Isa, me palume sind sinu Poja, Jeesuse Kristuse nimel õnnistada ja pühitseda see leib kõikide nende hingedele, kes söövad seda; et nad sööksid sinu Poja keha mälestuseks ja tunnistaksid sinule, oo Jumal, Igavene Isa, et nad on nõus võtma enda peale sinu Poja nime ja teda alati meeles pidama ja kinni pidama tema käskudest, mis ta on andnud neile, et tema Vaim oleks alati nendega. Aamen.\n\n", "moro 5": "[center][font_size=26]5. peatükk[/font_size][/center]\n\n[i]Esitatakse sakramendiveini õnnistamisviis. Ligikaudu 401–421 pKr.[/i]\n\n1 Veini õnnistamisviis – vaata, nad võtsid karika ja ütlesid:\n\n2 Oo Jumal, Igavene Isa, me palume sind sinu Poja, Jeesuse Kristuse nimel õnnistada ja pühitseda see vein kõikide nende hingedele, kes joovad seda, et nad teeksid seda sinu Poja vere mälestuseks, mis valati nende eest; et nad tunnistaksid sinule, oo Jumal, Igavene Isa, et nad peavad teda alati meeles, et tema Vaim oleks nendega. Aamen.\n\n", "moro 6": "[center][font_size=26]6. peatükk[/font_size][/center]\n\n[i]Meeleparandust tegevad isikud ristitakse ja kaasatakse osadusse – Kiriku liikmetele, kes teevad meeleparandust, andestatakse – Kiriku koosolekuid juhatatakse Püha Vaimu väel. Ligikaudu 401–421 pKr.[/i]\n\n1 Ja nüüd, ma räägin ristimisest. Vaata, vanemad, preestrid ja õpetajad said ristitud; ja neid ei ristitud muidu, kui nad kandsid vilja, mis näitas, et nad olid selleks väärilised.\n\n2 Ka ei võtnud nad kedagi ristimisele vastu muidu, kui nad tulid murtud südame ja kahetseva vaimuga ning tunnistasid kirikule, et nad on tõepoolest parandanud meelt kõikidest oma pattudest.\n\n3 Ja mitte kedagi ei võetud ristimisele muidu, kui nad võtsid enda peale Kristuse nime, olles kindlalt otsustanud teenida teda lõpuni.\n\n4 Ja pärast seda, kui nad olid vastu võetud ristimisele ja Püha Vaimu vägi oli neid mõjutanud ja puhastanud, loeti nad Kristuse kiriku rahva hulka; ja nende nimed märgiti üles, et neid võidaks meeles pidada ja kosutada Jumala hea sõnaga, et hoida neid õigel teel, et hoida neid pidevalt valvsana palves, toetudes üksnes Kristuse teenetele, kes on nende usu alustaja ning täidesaatja.\n\n5 Ja kirik kohtus tihti, et paastuda ja palvetada ja rääkida üksteisega oma hingede heaolust.\n\n6 Ja nad kohtusid tihti, et osa saada leivast ja veinist Issanda Jeesuse mälestuseks.\n\n7 Ja nad jälgisid rangelt, et nende keskel ei oleks mingeid süütegusid; ja keda leiti tegemas ülekohut ja kolm kiriku tunnistajat mõistsid nad süüdi vanemate ees ja kui nad ei parandanud meelt ja ei tunnistanud üles, kustutati nende nimed ja neid ei loetud Kristuse rahva hulka.\n\n8 Aga nii sageli, kui nad parandasid meelt ja otsisid andestust tõsise kavatsusega, neile ka andestati.\n\n9 Ja kirik juhatas nende koosolekuid vastavalt sellele, kuidas Vaim neid mõjutas, ja Püha Vaimu väel; sest nii nagu Püha Vaimu vägi neid juhtis, kas jutlustama või õhutama või palvetama või anuma või laulma, just nõnda tehti.\n\n", "moro 7": "[center][font_size=26]7. peatükk[/font_size][/center]\n\n[i]Kutse Issanda rahusse pääsemiseks – Palvetage tõsise kavatsusega – Kristuse Vaim võimaldab inimestel eristada head halvast – Saatan veenab inimesi salgama Kristust ja tegema halba – Prohvetid teevad ilmsiks Kristuse tulemise – Usu läbi tehakse imesid ja teenivad inglid – Inimesed peaksid lootma igavest elu ja hoidma ligimesearmastust. Ligikaudu 401–421 pKr.[/i]\n\n1 Ja nüüd, mina, Moroni, kirjutan mõned oma isa Mormoni sõnad, mis ta rääkis usust, lootusest ja ligimesearmastusest; sest ta rääkis rahvale niiviisi, kui ta õpetas neid palvemajas, mille nad olid ehitanud jumalakummardamise kohaks.\n\n2 Ja nüüd, mina, Mormon, räägin teile, mu armsad vennad; ja Isa Jumala ja meie Issanda, Jeesuse Kristuse armust ja tema pühast tahtest, tema kutse anni tõttu minule on mul lubatud teile praegusel ajal rääkida.\n\n3 Mispärast, ma tahan rääkida teile, kes te olete kirikust, kes te olete Kristuse rahuarmastavad järgijad ja kes te olete saanud piisava lootuse, mille kaudu te võite pääseda Issanda rahusse, sellest ajast ja edaspidi, kuni te saate puhata koos temaga taevas.\n\n4 Ja nüüd, mu vennad, ma olen teinud teie suhtes sellise järelduse teie rahuarmastava elu pärast inimlaste seas.\n\n5 Sest mul on meeles Jumala sõna, mis ütleb, et nende tegudest te tunnete neid; sest kui nende teod on head, siis on ka nemad head.\n\n6 Sest vaata, Jumal on öelnud, et inimene, kes on halb, ei saa teha seda, mis on hea; sest kui ta toob anni või palvetab Jumala poole muidu kui tõsise kavatsusega, ei too see talle mingit kasu.\n\n7 Sest vaata, seda ei arvata temale õigemeelsuseks.\n\n8 Sest vaata, kui inimene, kes on halb, annab anni, teeb ta seda vastumeelselt; mispärast, see arvatakse temale samaks, nagu ta oleks anni endale hoidnud; mispärast teda arvatakse halvaks Jumala ees.\n\n9 Ja samuti arvatakse inimesele halvaks seda, kui ta palvetab, ilma et tal oleks südames tõsine kavatsus; jah, ja sellest pole talle mingit kasu, sest Jumal ei võta sellist vastu.\n\n10 Mispärast, inimene, kes on halb, ei saa teha seda, mis on hea; ka ei anna ta head andi.\n\n11 Sest vaata, kibe allikas ei saa anda head vett; ka ei saa hea allikas anda kibedat vett; mispärast, inimene, kes on kuradi teenija, ei saa järgneda Kristusele; ja kui ta järgneb Kristusele, ei saa ta olla kuradi teenija.\n\n12 Mispärast, kõik, mis on hea, tuleb Jumalalt; ja see, mis on halb, tuleb kuradilt; sest kurat on Jumala vaenlane ja võitleb pidevalt tema vastu ning kutsub ja meelitab patustama ja tegema pidevalt seda, mis on halb.\n\n13 Aga vaata, see, mis on Jumalast, kutsub ja meelitab tegema pidevalt head; mispärast, kõik, mis kutsub ja meelitab tegema head ja armastama Jumalat ja teenima teda, on innustatud Jumalast.\n\n14 Mispärast, vaadake ette, mu armsad vennad, et te ei otsustaks, et see, mis on halb, on Jumalalt, või et see, mis on hea ja on Jumalalt, on kuradilt.\n\n15 Sest vaadake, mu vennad, teile on antud otsustada, et te võiksite eristada head halvast; ja moodus otsustamiseks on selge, et te võiksite teada täiusliku teadmisega, nii nagu päevavalgus erineb pimedast ööst.\n\n16 Sest vaata, Kristuse Vaim on antud igale inimesele, et ta võiks eristada head halvast; mispärast, ma näitan teile, kuidas otsustada; sest kõik, mis kutsub tegema head ja veenab uskuma Kristusesse, on saadetud Kristuse väe ja anni läbi; mispärast te võite teada täiusliku teadmisega, et see on Jumalast.\n\n17 Aga kõik, mis veenab inimesi halba tegema ja mitte uskuma Kristusesse ja teda eitama ja mitte teenima Jumalat, siis te võite teada täiusliku teadmisega, et see on kuradist; sest kurat tegutseb niiviisi, sest ta ei veena ühtegi inimest tegema head, ei, mitte kedagi; ka ei tee seda tema inglid; ka mitte need, kes allutavad end temale.\n\n18 Ja nüüd, mu vennad, nähes, et te tunnete valgust, mille abil te võite otsustada – milline valgus on Kristuse valgus – vaadake ette, et te ei otsusta valesti; sest sellesama kohtuga, millega mõistate kohut teie, mõistetakse ka teile kohut.\n\n19 Mispärast, ma palun teid, vennad, et te uuriksite usinalt Kristuse valguses, et te võiksite eristada head halvast; ja kui te haarate kinni kõigest heast ega mõista seda hukka, saab teist kindlasti Kristuse laps.\n\n20 Ja nüüd, mu vennad, kuidas on võimalik, et te saate haarata kinni kõigest heast?\n\n21 Ja nüüd jõuan ma selle usu juurde, millest ma lubasin rääkida; ja ma räägin teile, mil moel te saate haarata kinni kõigest heast.\n\n22 Sest vaata, Jumal, teades kõiki asju, olles igavikulisusest igavikulisuseni, vaata, ta saatis ingleid teenima inimlaste sekka, et Kristuse tulemist ilmsiks teha; ja Kristuses tuleb iga hea asi.\n\n23 Ja Jumal teatas ka prohvetitele omaenda suuga, et Kristus tuleb.\n\n24 Ja vaata, eri teid pidi tegi ta inimlastele ilmsiks asjad, mis on head; ja kõik asjad, mis on head, tulevad Kristuselt; muidu oleksid inimesed langenud ja neile ei saaks tulla midagi head.\n\n25 Mispärast, inglite teenimise ja iga sõna kaudu, mis lähtus Jumala suust, hakkasid inimesed rakendama usku Kristusesse; ja nõnda haarasid nad usu läbi kinni kõigest heast; ja see oli nõnda kuni Kristuse tulemiseni.\n\n26 Ja pärast seda, kui ta oli tulnud, said inimesed ka päästetud usu läbi tema nimesse; ja usu läbi said neist Jumala pojad. Ja nii kindlasti, kui Kristus elab, rääkis ta neid sõnu meie isadele, öeldes: Mida iganes, mis on hea, te Isalt usus minu nimel palute, uskudes, et te saate, vaata, see antakse teile.\n\n27 Mispärast, mu armsad vennad, kas imed on lakanud, kuna Kristus on tõusnud taevasse ja on istunud Jumala paremale käele, et nõuda Isalt tema halastuse õigust, mis tal on inimlastele?\n\n28 Sest ta on täitnud seaduse nõudmised ja ta nõuab endale kõik need, kellel on temasse usku; ja need, kellel on temasse usku, hoiavad kinni kõigest heast; mispärast ta kostab inimlaste eest; ja ta elab taevais igavesti.\n\n29 Ja kuna ta on teinud seda, mu armsad vennad, kas imed on siis lakanud? Vaadake, ma ütlen teile: Ei; ka inglid pole lakanud teenimast inimlaste seas.\n\n30 Sest vaata, nad on tema alamad, et teenida vastavalt tema käsusõnale, näidates end nendele, kel on tugev usk ja kindel meel igas jumalikkuse vormis.\n\n31 Ja nende teenimise ülesanne on kutsuda inimesi meeleparandusele ja täita ja teha Isa lepingute tööd, mille ta on teinud inimlastega, et valmistada teed inimlaste seas, kuulutades Kristuse sõna Issanda valitud anumatele, et nad võiksid tunnistada temast.\n\n32 Ja nõnda tehes valmistab Issand Jumal teed, et ülejäänud inimestel võiks olla usku Kristusesse ja et Pühal Vaimul võiks olla koht nende südames vastavalt tema väele; ja niiviisi täidab Isa lepingud, mille ta on inimlastega teinud.\n\n33 Ja Kristus on öelnud: Kui teil on minusse usku, on teil vägi teha seda, mis iganes on minu arvates otstarbekas.\n\n34 Ja ta on öelnud: Parandage meelt, kõik te maa ääred, ja tulge minu juurde ja saage ristitud minu nimel ja olgu teil usku minusse, et te võiksite saada päästetud!\n\n35 Ja nüüd, mu armsad vennad, kui asi on nii, et need asjad, mis ma olen teile rääkinud, on õiged, ja Jumal näitab teile viimsel päeval väe ja suure hiilgusega, et need on õiged, ja kui need on õiged, kas imede päev on siis lõppenud?\n\n36 Või on inglid lakanud ilmumast inimlastele? Või on ta keeldunud andmast nendele Püha Vaimu väge? Või kas ta kunagi teeb seda, niikaua kui kestab aeg või seisab maa või on selle palgel ükski inimene, keda päästa?\n\n37 Vaata, ma ütlen teile: Ei, sest imesid tehakse usu läbi; ja usu läbi ilmuvad inglid ja teenivad inimeste seas; mispärast, kui need asjad on lakanud, häda inimlastele, sest see on uskmatuse pärast ja kõik on asjata.\n\n38 Sest vastavalt Kristuse sõnadele ei saa ühtegi inimest päästa muidu, kui tal on usku tema nimesse; mispärast, kui need asjad on lakanud, siis on ka usk lakanud; ja hirmus on inimese olukord, sest nad on nii, nagu ei oleks mingit lunastust tehtud.\n\n39 Aga vaadake, mu armsad vennad, ma mõtlen teist paremini, sest ma arvan, et teil on usku Kristusesse teie tasaduse pärast; sest kui teil ei ole usku temasse, siis te ei ole sobivad, et teid lugeda tema kiriku rahva hulka.\n\n40 Ja taas, mu armsad vennad, ma tahan rääkida teile lootusest. Kuidas te võite jõuda usule, kui teil ei ole lootust?\n\n41 Ja mis see on, mida te loodate? Vaata, ma ütlen teile, Kristuse lepituse ja tema ülestõusmise väe läbi te saate lootust, et teid tõstetakse üles igavesse ellu ja seda tänu teie usule temasse vastavalt lubadusele.\n\n42 Mispärast, kui inimesel on usku, siis tal peab tingimata olema lootus; sest ilma usuta ei või olla lootust.\n\n43 Ja taas, vaata, ma ütlen teile, et tal ei saa olla usku ja lootust muidu, kui ta on tasane ja vaga südamega.\n\n44 Kui nõnda, siis on tema usk ja lootus asjata, sest mitte keegi pole vastuvõetav Jumala ees kui vaid südames tasane ja vaga; ja kui inimene on südames tasane ja vaga ja tunnistab Püha Vaimu väel, et Jeesus on Kristus, siis peab tal tingimata olema ligimesearmastust; sest kui tal ei ole ligimesearmastust, siis ei ole ta mitte midagi; mispärast, tal peab tingimata olema ligimesearmastust.\n\n45 Ja ligimesearmastus on pikameelne ja lahke ja ei kadesta ega ole iseennast täis, ei otsi omakasu, ei ole kergesti ärritatav, ei mõtle halba ega rõõmusta süütegudest, vaid rõõmustab tõest, kannatab kõik, usub kõik, loodab kõik, talub kõik.\n\n46 Mispärast, mu armsad vennad, kui teil ei ole ligimesearmastust, siis ei ole te mitte midagi, sest ligimesearmastus ei hävi ilmaski. Mispärast, hoidke ligimesearmastust, mis on suurim kõigest, sest kõik peab hävima –\n\n47 aga ligimesearmastus on Kristuse puhas armastus ja see kestab igavesti; ja kellel iganes leitakse seda olevat viimsel päeval, sellega on hästi.\n\n48 Mispärast, mu armsad vennad, paluge Isa kogu südame jõuga, et te võiksite täituda selle armastusega, mida ta on andnud kõigile, kes on tema Poja, Jeesuse Kristuse tõelised järgijad; et te võiksite saada Jumala poegadeks; et kui ta ilmub, oleme me tema sarnased, sest me näeme teda, nii nagu ta on; et meil võiks olla see lootus; et me võiksime saada puhastatud just nagu tema on puhas. Aamen.\n\n", "moro 8": "[center][font_size=26]8. peatükk[/font_size][/center]\n\n[i]Väikeste laste ristimine on jäledus – Väikesed lapsed on elavad Kristuses tänu Lepitusele – Usk, meeleparandus, tasadus ja südame vagadus, Püha Vaimu vastuvõtmine ja lõpuni vastupidamine viivad päästele. Ligikaudu 401–421 pKr.[/i]\n\n1 Kiri minu isalt, Mormonilt, kirjutatud minule, Moronile; ja see kirjutati minule varsti pärast minu kutsumist teenimistööle. Ja ta kirjutas mulle sel viisil, öeldes:\n\n2 Mu armas poeg Moroni, ma rõõmustan väga, et sinu Issand Jeesus Kristus on mõelnud sinule ja on kutsunud sind oma teenistusse ja oma pühale tööle.\n\n3 Ma mõtlen alati sinu peale oma palvetes, alati paludes Isa Jumalat tema Püha Lapse, Jeesuse nimel, et tema oma lõpmatus headuses ja armus hoiaks sind kestva usu läbi tema nimesse kuni lõpuni.\n\n4 Ja nüüd, mu poeg, ma räägin sulle sellest, mis mind ülimalt kurvastab; sest mulle valmistab kurvastust, et teie seas on tõusnud vaidlused.\n\n5 Sest kui ma olen kuulnud tõde, siis teie seas on olnud vaidlusi teie väikeste laste ristimise pärast.\n\n6 Ja nüüd, mu poeg, ma soovin, et te näeksite usinasti vaeva, et see jäme viga teie seast kõrvaldataks; sest sel eesmärgil olen ma kirjutanud selle kirja.\n\n7 Sest kohe pärast seda, kui ma olin kuulnud neid asju sinult, küsisin ma Issandalt selle kohta. Ja Püha Vaimu väel tuli mulle Issanda sõna, öeldes:\n\n8 Kuula Kristuse, oma Lunastaja, oma Issanda ja oma Jumala sõnu. Vaata, ma ei tulnud maailma kutsuma meeleparandusele õigemeelseid, vaid patuseid; arsti ei vaja terved, vaid need, kes on haiged; mispärast, väikesed lapsed on terved, sest nad pole võimelised pattu tegema; mispärast, Aadama needus on neilt minu tõttu ära võetud, nii et sel ei ole nende üle võimu; ja ümberlõikamisseadus on minu tõttu kaotatud.\n\n9 Ja niiviisi tegi Püha Vaim minule ilmsiks Jumala sõna; mispärast, mu armas poeg, ma tean, et see, et te ristite väikseid lapsi, on pühaduse teotus Jumala ees.\n\n10 Vaata, ma ütlen sulle, et seda te peate õpetama – meeleparandust ja ristimist nendele, kes on vastutavad ja on võimelised patustama; jah, õpetage vanemaid, et nad peavad parandama meelt ja saama ristitud ning alandama end nii nagu nende väikesed lapsed, ja nad kõik päästetakse koos oma väikeste lastega.\n\n11 Ja nende väikesed lapsed ei vaja mingit meeleparandust ega ristimist. Vaata, ristimine on meeleparanduseks, et täita käske pattude andekssaamiseks.\n\n12 Aga väikesed lapsed on elavad Kristuses juba maailma rajamisest peale; kui ei oleks nõnda, siis oleks Jumal eelistav Jumal ja ka muutuv Jumal ning teeks vahet isikute vahel; sest kui palju väikesi lapsi on surnud ilma ristimata!\n\n13 Mispärast, kui väikesed lapsed ei saaks päästetud ilma ristimiseta, oleksid nad pidanud minema lõputusse põrgusse.\n\n14 Vaata, ma ütlen sulle, et see, kes arvab, et väikesed lapsed vajavad ristimist, on kibeduse sapis ja süütegude ahelais, sest tal ei ole usku, lootust ega ligimesearmastust; mispärast, kui ta lõigatakse ära ajal, mil ta nii mõtleb, peab ta minema alla põrgusse.\n\n15 Sest hirmus pahelisus on arvata, et Jumal päästab ühe lapse ristimise pärast ja teine peab hukkuma, kuna ta pole ristitud.\n\n16 Häda nendele, kes moonutavad niiviisi Issanda teid, sest nad hukkuvad, kui nad meelt ei paranda. Vaata, ma räägin julgelt Jumala volitusega; ja ma ei karda, mida võib teha inimene, sest täiuslik armastus ajab välja kogu hirmu.\n\n17 Ja ma olen täidetud ligimesearmastusega, mis on igavikuline armastus; mispärast, kõik lapsed on minule ühesugused; mispärast, ma armastan väikesi lapsi täiusliku armastusega ja nad on kõik ühesugused ning osasaajad päästest.\n\n18 Sest ma tean, et Jumal ei ole eelistav Jumal, ka mitte muutuv isik; vaid ta on muutumatu kogu igavikust kogu igavikuni.\n\n19 Väikesed lapsed ei saa meelt parandada; mispärast, on kohutav pahelisus keelata neile Jumala puhast halastust, sest tänu tema halastusele on nad kõik temas elavad.\n\n20 Ja see, kes ütleb, et väikesed lapsed vajavad ristimist, eitab Kristuse halastust ja tunnistab eimillekski tema lepituse ja tema lunastuse väe.\n\n21 Häda sellistele, sest neid ähvardab surm, põrgu ja lõputu piin! Ma räägin seda julgelt; Jumal on mind käskinud. Kuulake neid ja pöörake neile tähelepanu või muidu seisavad need Kristuse kohtujärje ees teie vastu.\n\n22 Sest vaata, kõik väikesed lapsed on elavad Kristuses ja ka kõik need, kes on ilma seaduseta. Sest lunastuse vägi tuleb kõigile neile, kellel seadust ei ole; mispärast, see, kes ei ole süüdi mõistetud ehk kes ei ole süüdimõistmise all, ei saa meelt parandada ja sellistele ei anna ristimine midagi –\n\n23 vaid see on teotus Jumala ees, eitades Kristuse halastust ja tema Püha Vaimu väge ja pannes lootuse surnud tegudele.\n\n24 Vaata, mu poeg, sellist asja ei peaks olema; sest meeleparandus on nende jaoks, kes on süüdimõistmise all ja murtud seaduse needuse all.\n\n25 Ja esimene meeleparanduse vili on ristimine; ja ristimine tuleb läbi usu, et täita käske; ja käskude täitmine toob pattude andekssaamise;\n\n26 ja pattude andekssaamine toob tasadust ja südame vagadust; ja tänu tasadusele ja südame vagadusele tuleb Püha Vaimu külastus, milline Trööstija täidab lootusega ja täiusliku armastusega, milline armastus kestab läbi usinuse palves kuni tuleb lõpp, mil kõik pühad elavad koos Jumalaga.\n\n27 Vaata, mu poeg, ma kirjutan sulle taas, kui ma mitte ei lähe peagi laamanlaste vastu. Vaata, selle rahva ehk nefilaste rahva uhkus on saanud neile hävituseks, kui nad meelt ei paranda.\n\n28 Palu nende eest, mu poeg, et meeleparandus võiks jõuda nendeni! Aga vaata, ma kardan, et Vaim on lakanud nendega heitlemast; ja selles maaosas püüavad nad ka maha suruda kogu väge ja volitust, mis tuleb Jumalalt, ning nad eitavad Püha Vaimu.\n\n29 Ja pärast nii suure teadmise hülgamist, mu poeg, peavad nad varsti hukkuma prohvetlike kuulutuste täideminekuks, mida prohvetid rääkisid, samuti meie Päästja enda sõnade täideminemiseks.\n\n30 Hüvasti, mu poeg, kuni ma kirjutan sulle või näen sind taas. Aamen.\n\n", "moro 9": "Mormoni teine kiri oma pojale Moronile.\n\nHõlmab 9. peatüki.\n\n[center][font_size=26]9. peatükk[/font_size][/center]\n\n[i]Nii nefilased kui ka laamanlased on kõlvatud ja mandunud – Nad piinavad ja tapavad üksteist – Mormon palvetab, et arm ja headus jääksid Moroniga igavesti. Ligikaudu 401–421 pKr.[/i]\n\n1 Mu armas poeg, ma kirjutan sulle taas, et sa teaksid, et ma olen veel elus; aga ma kirjutan natuke sellest, mis on valus.\n\n2 Sest vaata, mul on olnud laamanlastega äge lahing, mida me ei võitnud; ja Arkeantos on langenud mõõga läbi ja samuti Luuram ja Emron; jah, ja me oleme kaotanud suure hulga oma parimatest meestest.\n\n3 Ja nüüd, vaata, mu poeg, ma kardan, et laamanlased hävitavad selle rahva; sest nad ei paranda meelt ja Saatan ärgitab neid pidevalt vihale üksteise vastu.\n\n4 Vaata, ma näen nendega pidevalt vaeva; ja kui ma räägin Jumala sõna teravusega, värisevad nad vihast minu vastu; ja kui ma ei kasuta teravust, teevad nad oma südame selle vastu kõvaks; mispärast, ma kardan, et Issanda Vaim on lakanud nendega heitlemast.\n\n5 Sest nende viha on nii suur, et mulle paistab, et neil ei ole hirmu surma ees; ja nad on kaotanud armastuse üksteise vastu; ja nad janunevad lakkamatult vere ning kättemaksu järele.\n\n6 Ja nüüd, mu armas poeg, nende paadumusest hoolimata nähkem usinalt vaeva; sest kui me lakkaksime vaeva nägemast, sattuksime me süüdimõistmise alla; sest meil on selles savielamus olles töö teha, et võiksime võita kõige õigemeelsuse vaenlast ja puhata hinge Jumala kuningriigis.\n\n7 Ja nüüd, ma kirjutan veidi selle rahva kannatustest. Sest vastavalt teadmisele, mis ma olen saanud Amoronilt, vaata, laamanlastel on palju vange, keda nad võtsid Seriisa tornist; ja seal oli mehi, naisi ja lapsi.\n\n8 Ja nende naiste mehed ja laste isad on nad tapnud; ja nad söödavad naisi nende meeste lihaga ja lapsi nende isade lihaga; ja kui nad neile üldse vett annavad, siis vaid veidi.\n\n9 Ja olgugi et see laamanlaste jäledus on suur, ei ületa see meie rahva oma Moriantumis. Sest vaata, nad on võtnud vangi palju laamanlaste tütreid; ja pärast seda, kui nad olid nendelt röövinud selle, mis on kõigest kõige kallim ja hinnalisem, mis on kõlbeline puhtus ja voorus –\n\n10 ja pärast seda, kui nad olid seda teinud, mõrvasid nad neid kõige julmemal kombel, piinates nende keha koguni surmani välja; ja pärast seda, kui nad olid seda teinud, õgisid nad nende liha nagu metsloomad, oma kõvasüdamelisuse pärast; ja nad teevad seda vapruse märgiks.\n\n11 Oo, mu armas poeg, kuidas võib selline rahvas, kes on kultuuritu –\n\n12 (ja ainult mõned aastad on möödunud sellest, kui nad olid kultuurne ja meeldiv rahvas)\n\n13 aga, oo mu poeg, kuidas selline rahvas, kelle nauding on nii rohkes jäleduses –\n\n14 kuidas me võime oodata, et Jumal peatab kohtumõistmisel meie vastu oma käe?\n\n15 Vaata, mu süda hüüab: Häda sellele rahvale! Tule kohut mõistma, oo Jumal, ja peida nende patud ja pahelisus ning jäledused oma palge eest!\n\n16 Ja taas, mu poeg, on palju leski ja nende tütreid, kes on jäänud Seriisasse; ja selle osa toiduvarust, mida ei viinud ära laamanlased, vaata, viis ära Senefi sõjavägi ja jättis nad toidupoolist otsides kõikjal ringi hulkuma; ja paljud vanad naised nõrkevad teel ning surevad.\n\n17 Ja sõjavägi, kes on minuga, on nõrk; ja laamanlaste sõjaväed on Seriisa ja minu vahel; ja kõik, kes on põgenenud Aaroni sõjaväe juurde, on langenud nende kohutava julmuse ohvriks.\n\n18 Oo minu rahva kõlvatust! Nad on ilma korrata ja ilma halastuseta. Vaata, mina olen vaid inimene ja mul on vaid inimese jõud ja ma ei suuda enam oma käske maksma panna.\n\n19 Ja nad on saanud tugevaks oma pöörasuses; ja nad on ühtviisi julmad ega heida armu kellelegi, ei vanale ega noorele; ja nad tunnevad heameelt kõigest muust kui see, mis on hea; ja meie naiste ja laste kannatused kogu selle maa palgel ületavad kõik; jah, keel ei suuda seda rääkida ega saa seda kirjutada.\n\n20 Ja nüüd, mu poeg, ma ei peatu enam pikemalt sellel hirmsal vaatepildil. Vaata, sa tunned selle rahva pahelisust, sa tead, et nad on ilma põhimõtteteta ja tundetud; ja nende pahelisus ületab laamanlaste oma.\n\n21 Vaata, mu poeg, ma ei saa soovitada neid Jumalale, ilma et ta mind lööks.\n\n22 Aga vaata, mu poeg, ma soovitan sind Jumalale ja ma loodan Kristusele, et sind päästetakse; ja ma palun Jumalat, et ta jätaks sind ellu, et näha pealt tema rahva tagasipöördumist tema juurde või nende täielikku hävitamist; sest ma tean, et nad peavad hukkuma, kui nad ei paranda meelt ega pöördu tagasi tema juurde.\n\n23 Ja kui nad hukkuvad, siis saab see olema nagu jeredlastegi puhul ajendatud nende südamesoovist otsida verd ja kättemaksu.\n\n24 Ja kui on nõnda, et nad hukkuvad, me teame, et paljud meie vendadest on üle läinud laamanlaste poolele ja veel paljud lähevad üle nende poolele; mispärast, kirjuta mõningal määral midagi, kui sulle heidetakse armu ja mina hukkun ega näe sind; ent ma loodan, et ma saan sind varsti näha, sest mul on pühad ülestähendused, mille ma tahan sulle üle anda.\n\n25 Mu poeg, ole ustav Kristuses; ja ärgu need asjad, mida ma olen kirjutanud, kurvastagu sind, et sind surmani maha rõhuda; vaid Kristus tõstku sind üles ja tema kannatused ja surm ja tema ihu näitamine meie isadele ja tema halastus ja pikameelsus ja lootus tema hiilgusele ja igavesele elule puhaku sinu meeles igavesti.\n\n26 Ja Isa Jumala arm, kelle troon on kõrgel taevais, ja meie Issanda Jeesuse Kristuse arm, kes istub tema väe paremal käel, kuni kõik asjad alistuvad temale, olgu ja jäägu sinuga igavesti! Aamen.\n\n", "moro 10": "[center][font_size=26]10. peatükk[/font_size][/center]\n\n[i]Tunnistus Mormoni Raamatust tuleb Püha Vaimu väel – Vaimu ande jagatakse usklikele – Vaimsed annid käivad alati usuga kaasas – Moroni sõnad kõnelevad põrmust – Tulge Kristuse juurde, saage täiustatud temas ja pühitsege oma hinged. Ligikaudu 421 pKr.[/i]\n\n1 Nüüd, mina, Moroni, kirjutan veidi, nagu mulle tundub hea olevat; ja ma kirjutan oma vendadele laamanlastele; ja ma tahan, et nad teaksid, et rohkem kui nelisada ja kakskümmend aastat on möödunud ajast, kui anti tunnustäht Kristuse tulemisest.\n\n2 Ja ma pitseerin kinni need ülestähendused pärast seda, kui ma olen rääkinud teile õhutusena mõned sõnad.\n\n3 Vaata, ma tahan teid õhutada, et kui te loete neid asju, juhul kui te vastavalt Jumala tarkusele neid lugeda saate, et te peaksite meeles, kui halastav on Issand olnud inimlaste vastu Aadama loomisest kuni selle ajani välja, mil te need asjad saate, ja mõtiskleksite selle üle oma südames.\n\n4 Ja kui te saate need asjad, tahan ma teid õhutada, et te küsiksite Jumalalt, Igaveselt Isalt, Kristuse nimel, kas need asjad ei ole mitte õiged; ja kui te küsite siira südamega, tõsise kavatsusega, uskudes Kristusesse, teeb ta teile selle kohta ilmsiks tõe Püha Vaimu väel.\n\n5 Ja Püha Vaimu väel võite te teada tõde kõige kohta.\n\n6 Ja mis iganes on hea, see on õige ja tõde; mispärast, miski, mis on hea, ei eita Kristust, vaid kinnitab, et ta on olemas.\n\n7 Ja Püha Vaimu väel võite te teada, et ta on olemas; mispärast, ma tahan teid õhutada, et te ei eitaks Jumala väge; sest tema töötab väe kaudu vastavalt inimlaste usule samal moel täna ja homme ja igavesti.\n\n8 Ja taas, ma õhutan teid, mu vennad, et te ei eitaks Jumala ande, sest neid on palju; ja need tulevad samalt Jumalalt. Ja neid ande antakse erineval moel; aga sama on Jumal, kes teeb kõike kõigis; ja need on antud inimestele Jumala Vaimu ilmsikstegemiste kaudu, et neile kasu tuua.\n\n9 Sest vaata, ühele on antud Jumala Vaimu kaudu, et ta võib õpetada tarkuse sõna;\n\n10 ja teisele sama Vaimu kaudu, et ta võib õpetada teadmise sõna;\n\n11 ja teisele ülimalt suur usk; ja teisele tervekstegemise annid sama Vaimu kaudu;\n\n12 ja taas teisele, et ta võib teha vägevaid imesid;\n\n13 ja taas teisele, et ta võib prohvetlikult kuulutada kõikide asjade kohta;\n\n14 ja taas teisele võime näha ingleid ja teenivaid vaime;\n\n15 ja taas teisele võime kõnelda kõiksugu keeli;\n\n16 ja taas teisele kõiksugu kõne ja erinevate keelte tõlkimise;\n\n17 ja kõik need annid tulevad Kristuse Vaimu kaudu ja need tulevad igale inimesele eraldi tema tahtmist mööda.\n\n18 Ja ma tahan teid õhutada, mu armsad vennad, et te peaksite meeles, et iga hea and tuleb Kristuselt.\n\n19 Ja ma tahan teid õhutada, mu armsad vennad, et te peaksite meeles, et tema on seesama eile, täna ja igavesti ja et kõik need annid, millest ma olen rääkinud, mis on vaimsed, ei kao kunagi, niikaua kuni maailm püsib, välja arvatud inimlaste uskmatuse pärast.\n\n20 Mispärast, peab olema usk; ja kui peab olema usk, siis peab olema ka lootus; ja kui peab olema lootus, siis peab olema ka ligimesearmastus.\n\n21 Ja kui teil ei ole ligimesearmastust, ei saa te mingil juhul pääseda Jumala kuningriiki; ka ei saa te pääseda Jumala kuningriiki, kui teil ei ole usku; ka siis mitte, kui teil ei ole lootust.\n\n22 Ja kui teil ei ole lootust, peate te paratamatult olema meeleheitel; ja meeleheide tuleb süütegudest.\n\n23 Ja Kristus tõepoolest ütles meie isadele: Kui teil on usku, saate te teha kõike, mis on mulle otstarbekas.\n\n24 Ja nüüd, ma räägin kõikide maa äärteni välja – et kui saabub päev, mil Jumala vägi ja annid kaovad teie seast, siis on see teie uskmatuse pärast.\n\n25 Ja häda inimlastele, kui asi nii on; sest siis ei ole teie seas kedagi, kes teeb head, ei, mitte ühtegi. Sest kui teie seas oleks ükski, kes teeb head, siis teeks ta seda Jumala väe ja andide kaudu.\n\n26 Ja häda neile, kes jätavad need asjad tegemata ja surevad, sest nad surevad oma pattudes ja neid ei saa päästa Jumala kuningriiki; ja ma räägin seda vastavalt Kristuse sõnadele; ja ma ei valeta.\n\n27 Ja ma õhutan teid neid asju meeles pidama; sest kiiresti tuleb aeg, mil te saate teada, et ma ei valeta, sest te näete mind Jumala kohtulaua ees; ja Issand Jumal ütleb teile: Kas ma mitte ei kuulutanud teile oma sõnu, mis see mees on kirja pannud, nagu hüüaks keegi surnute seast, jah, just nagu kõneleks keegi põrmust?\n\n28 Ma kuulutan neid asju prohvetlike kuulutuste täitumiseks. Ja vaata, need lähtuvad igavikulise Jumala suust ja tema sõna kostub puhanguna põlvest põlve.\n\n29 Ja Jumal näitab teile, et see, mida ma olen kirjutanud, on õige.\n\n30 Ja taas, ma tahan teid õhutada, et te tuleksite Kristuse juurde ja hoiaksite kinni igast heast annist ega puudutaks halba andi ega midagi, mis pole puhas.\n\n31 Ja ärka ning tõuse põrmust, oo Jeruusalemm; jah, ja pane selga oma ilusad riided, oo Siioni tütar; ja tugevda oma vaiu ja avarda oma piire igaveseks, et sa ei oleks enam segaduses, et Igavese Isa lepingud, mida ta on teinud sinuga, oo Iisraeli koda, võiksid saada täidetud!\n\n32 Jah, tulge Kristuse juurde ja saage täiuslikuks temas ja keelake endale kõik jumalatu; ja kui te keelate endale kõike jumalatut ja armastate Jumalat kõigest oma väest, meelest ja jõust, siis on tema arm teile küllaldane, et tema armu kaudu te võite saada täiuslikuks Kristuses; ja kui te olete Jumala armu kaudu Kristuses täiuslikud, ei saa te mingil juhul eitada Jumala väge.\n\n33 Ja taas, kui te olete Jumala armu kaudu Kristuses täiuslikud ega eita tema väge, siis pühitsetakse teid Jumala armust Kristuses Kristuse vere valamise kaudu, mis on Isa lepingus teie pattude andekssaamiseks, et te saaksite pühaks, ilma plekita.\n\n34 Ja nüüd, ma jätan kõigiga hüvasti. Ma lähen varsti puhkama Jumala paradiisi, kuni mu vaim ja keha taas ühinevad ja mind tuuakse võidukalt esile läbi õhu, et kohata teid suure Jehoova, nii elavate kui ka surnute Igavese Kohtumõistja meeldiva kohtujärje ees. Aamen.\n\nLõpp\n\n"}