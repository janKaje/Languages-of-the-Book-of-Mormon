{"title-page 0": "[center][font_size=26]Mormón Kuatiañeʼẽ[/font_size][/center]\n\nAmbue Jesucristo Testamento\n\nPublicado por La Iglesia de Jesucristo de los Santos de los Ultimos Días\n\nSalt Lake City, Utah, E. U. A.\n\n© 2009 por Intellectual Reserve, Inc.\n\nTodos los derechos reservados\n\nPrinted in the United States of America 2/2009\n\n19962008\n\nTranslation of the Book of Mormon\n\nGuarani\n\nISBN 978-1-59297-640-9 Paperback (35607 033)\n\n", "bofm-title 0": "[center][font_size=26]Mormón Kuatiañeʼẽ[/font_size][/center]\n\nPeteĩ Ñemombeʼu Ojehaíva Mormón Po rupive umi Pláncha ári Oñeguenohẽvaʼekue Nefi Planchakuéragui\n\nUpévare, haʼe peteĩ kuatiajehaipyre ñemombyky Nefi tavayguakuéra rehegua, ha avei lamanita-kuéra reheguágui—Ojehaíva lamanita-kuérape, haʼéva peteĩ Israel róga rembyre; ha avei Judio ha Gentil-pe—Ojehaíva tembiapoukapy rupive, ha avei pe espíritu profesía ha rrevelasiõ rehegua rupive—Ojehai ha ojesella, ha oñeñomíva Ñandejárape g̃uarã, ani hag̃ua oñehundi—Osẽvaʼerã pe don ha Tupã puʼaka rupive oñemyesakã hag̃ua—Ojeselláva Moroni po rupi, ha oñeñomíva Ñandejárape g̃uarã, osẽ hag̃ua araitépe gentil-kuéra rupive—Oñemyesakã hag̃ua pe Tupã don rupive.\n\nAvei peteĩ ñemombyky oñeguenohẽvaʼekue Éter Kuatiañeʼẽgui, haʼéva peteĩ kuatiajehaipyre Jared tavayguakuéra rehegua, oñemosarambivaʼekue pe ára Ñandejára omoypytũramoguare tavayguakuéra ñeʼẽ, omopuʼãramoguare hína hikuái peteĩ tórre og̃uahẽ hag̃ua yvágape—Kóva haʼe ojehechauka hag̃ua Israel róga rembyrépe tuichaite mbaʼe guasu ojapovaʼekue Ñandejára ituvakuérare; ha oikuaa hag̃ua hikuái Ñandejára konveniokuéra, haʼekuéra noñemosẽmoʼãiha akoiete g̃uarã—Ha avei oñekonvense hag̃ua Judio ha gentil-kuérape Jesús haʼeha pe Cristo, pe Tupã Ijapyraʼỹva, ojehechaukáva haʼete voi mayma tetãme—Ha koʼág̃a, oĩramo jejavy koʼãva haʼe yvyporakuéra jejavy; upévare, ani pekondena Tupã mbaʼekuéra, pejejuhu hag̃ua potĩmbyre pe Cristo trivunal renondépe.\n\nTraducción original de las planchas al idioma inglés por José Smith, hijo\n\nLa primera edición en inglés se publicó en 1830 En Palmyra, Nueva York, E. U. A.\n\n", "introduction 0": "[center][font_size=26]Ñepyrũmby[/font_size][/center]\n\nMormón Kuatiañeʼẽ haʼe peteĩ kuatiaʼaty marangatu Bíblia-pe ojoguáva. Haʼe peteĩ kuatiajehaipyre Tupã rembiapo rehegua umi yma oikovaʼekue Amerikakuérape ndive ha oguereko ipype evanhélio ijapyraʼỹva paha.\n\nKo kuatiañeʼẽ ojehaivaʼekue heta proféta ymaguare rupi pe espíritu profesía ha rrevelasiõ rehegua rupive. Iñeʼẽnguéra, ojehaíva pláncha oroguigua ári, oñemombeʼu ha oñemombyky peteĩ proféta ha historiador rupire hérava Mormón. Pe kuatiajehaipyre omeʼẽ peteĩ ñemombeʼu mokõi civilización-tuichaite rehegua. Peteĩva ou Jerusalén-gui 600 ary Jesucristo mboyve, ha uperire oñembojaʼovaʼekue mokõi tetãme, ojeikuaáva Nefita ha Lamanita-kuéraicha. Umi ambuéva ou voive Ñandejára omoypytũramoguare ñeʼẽnguéra Torre de Babel-pe. Kóva ko aty ojeikuaáva Jaredita-kuéraramo. Hetaiterei ary rire, maymáva oñehundipa lamanita-kuéra katu nahániri, ha haʼekuéra haʼe peteĩ umi ava Amerikapegua ypykuéra.\n\nPe jehasa tuichavéva ojehaíva Mormón Kuatiañeʼẽme haʼe pe Ñandejára Jesucristo ministério personal Nefita-kuéra apytépe oikovejey riremi. Oñemoĩ pype upe evanhélio doctrina, oñemombeʼu pe plan salvasiõ rehegua, ha ojeʼe yvyporakuérape mbaʼépa ojapovaʼerã hikuái ohupyty hag̃ua pyʼaguapy kóva ko jeikovépe ha pe salvasiõ ijapyraʼỹva pe tekove oúvape.\n\nMormón ojapopa rire ijehaikuéra, omeʼẽ pe ñemombeʼu itaʼýra Moroni-pe, haʼe omoĩve ipype ñeʼẽnguéra ha oñomi umi pláncha cerro Cumorah-pe. 21 de setiembre, 1823pe, Moroniete voi, haʼémava tekove omimbipáva, ha oikovejeýmava, ojehechauka proféta José Smith-pe ha ohekomboʼe chupe pe kuatiajehaipyre ymaguarévagui ha pe ñeʼẽ ñembohasa ojejapovaʼerã upévagui Inglés ñeʼẽme.\n\nHa oĩ porã vove oñemeʼẽ umi pláncha José Smith-pe, haʼe ombohasa umíva ambue ñeʼẽme pe Tupã don ha puʼaka rupive. Pe kuatiajehaipyre ojehai koʼág̃a heta ñeʼẽme haʼe hag̃ua testimónio ipyahúva ha oñemeʼẽvéva Jesucristo haʼeha pe Tupã oikovéva Raʼy ha umi maymáva oúva hendápe ha oñongatúva umi léi ha ordenánsa iñevanhélio reheguáva ojesalvataha.\n\nHa koʼã kuatiajehaipyrére pe proféta José Smith heʼi: “Haʼe joykeʼykuérape pe Mormón Kuatiañeʼẽ ojejapo hekoitépe opaite ambue kuatiañeʼẽ oĩva yvy ape árigui, ha haʼe ñane religión apytuʼũ, ha peteĩ yvypóra oñemoag̃uivetaha Tupãre ojapóramo heʼíva ipype, ambue kuatiañeʼẽmeguágui”.\n\nJosé Smith rire, Ñandejára omeʼẽ ambue ónse yvypórape ohecha hag̃ua hesarupiete umi pláncha oroguigua ha haʼe hag̃ua hikuái testígo especial Mormón Kuatiañeʼẽ añeteguaha ha imarangatuha. Itestimoniokuéra jehaipyre oñemoĩ kóva ko tembiapópe ha ojehero: “Mbohapy Testígo Testimónio” ha “Ocho Testígo Testimónio”.\n\nRoʼe Roʼe maymáva tekovépe oĩ oĩháme tomoñeʼẽ Mormón Kuatiañeʼẽ, ha tojepyʼamongeta ikorasõme pe ñeʼẽ oguerekóvare ipype, ha upéi toporandu Tupãme, pe Túva Ijapyraʼỹva, Cristo rérape pe kuatiañeʼẽpa añetegua. Umi upéicha ojapóva ha ojeruréva jeroviápe ohupytýta peteĩ testimónio añeteguaha ha imarangatuha pe Espíritu Santo puʼaka rupive. (Tojehecha Moroni 10:3–5pe).\n\nUmi ohupytýva kóva ko testimónio marangatu Espíritu Santo rupive avei oikuaáta péva pe puʼaka rupive Jesucristo haʼeha pe Salvador del Mundo, ha José Smith haʼeha ihechaukaha ha proféta koʼã ára pahápe, ha pe Iglesia de Jesucristo de los Santos de los Ultimos Días (Jesucristo Tupao Marangatukuéra Arapahapegua) haʼeha Ñandejára rréino oñemoĩ jeýva yvy ape ári, oñembosakoʼi hag̃ua pe mokõiha Mesías jejujey.\n\n\nUmi Mbohapy Testígo Testimónio\n\nToikuaáke maymáva tetã, avakuéra, ñeʼẽnguéra, ha tavayguakuéra, og̃uahẽvape kóva ko tembiapo: Ore, pe Tupã ha Túva grásia rupive, ha Ñandejára Jesucristo rupive, rohechahague umi pláncha oguerekóva kóva ko kuatiajehaipyre, haʼéva peteĩ kuatiajehaipyre Nefi tavayguakuéra rehegua, ha avei lamanita-kuéra rehegua, ijoykeʼykuéra, ha avei Jared tavayguakuéra rehegua, ouvaʼekue pe tórre oñeñeʼẽmavaʼekuégui. Ha avei roikuaa oñembohasahague pe Tupã don ha puʼaka rupive, upéicha iñeʼẽ heʼígui oréve; upévare roikuaa añeteháme pe tembiapo añeteguaha. Avei rotestifika rohechahague umi gravadokuéra jehaipyre oĩva umi pláncha ári; ha ojehechauka oréve Tupã puʼaka rupive, ha ndahaʼéi avave yvypóra rupive. Ha romombeʼu ñeʼẽ mbaretépe peteĩ Tupã ángel oguejyhague yvágagui, ha ogueru umi pláncha ha omoĩ ore resa renondépe, ha rohecha ha romaʼẽ umi plánchare, ha umi jehaipyre oguerekóvare; ha roikuaa Tupã pe Túva grásia, ha ore Ñandejára Jesucristo rupiveha, rohecha ha rotestifikaha koʼã kuatiajehaipyre añeteguaha. Ha itechapyrã ore resápe. Upevérõ, Ñandejára ñeʼẽ heʼi oréve rotestifika hag̃ua ã kuatiajehaipyrére, upévare, oreñeʼẽrendúvo umi Tupã rembiapoukapýre, rotestifika koʼã mbaʼe. Ha roikuaa orerekojojáramo Cristo-pe, ore aokuéra ipotĩta maymáva yvyporakuéra ruguýgui, ha rojejuhúta potĩmbyre pe Cristo trivunal renondépe, ha roikota ára apyraʼỹ meve hendive yvágape. Ha tahaʼe tekoaguyje Túva ha Taʼýra, ha pe Espíritu Santo-pe, haʼéva peteĩ Tupã, Amén.\n\nOliver Cowdery\n\nDavid Whitmer\n\nMartin Harris\n\n\n\n\nUmi Ocho Testígo Testimónio\n\nToikuaáke maymáva tetã, avaretãnguéra, ñeʼẽnguéra ha tavayguakuéra, og̃uahẽvape kóva ko tembiapo: Pe José Smith, taʼýra, kóva mbohasahára, ohechaukahague oréve umi pláncha oñeñeʼẽmavaʼekuére, ojoguáva órope; ha ropoko ore pópe opave hogue pe José Smith ombohasavaʼekue; ha avei rohecha umi gravadokuéra oguerekóva, ojoguáva peteĩ tembiapo ymaguarévape, ha ojejapo porãitereíva. Ha kóva ore rotestifika ñeʼẽ mbaretépe, pe José Smith ohechaukahague oréve, rohecha ha ropokógui, ha roikuaa pe José Smith oguerekoha umi planchakuéra roñeʼẽvaʼekuégui. Ha romeʼẽ ore réra yvórape, haʼe hag̃ua testimónio yvórape umi rohechavaʼekuégui. Ha ndaorejapúi, Tupã otestifika upévagui.\n\nChristian Whitmer\n\nJacob Whitmer\n\nPeter Whitmer, taʼýra.\n\nJohn Whitmer\n\nHiram Page\n\nJoseph Smith, túva.\n\nHyrum Smith\n\nSamuel H. Smith\n\n\n\n\nProféta José Smith Testimónio\n\nUmi proféta José Smith ñeʼẽte pe Mormón Kuatiañeʼẽ ñesẽ rehegua haʼe:\n\n“Pe pyhare … ára veintiuno de Setiembre [1823-pe] … añemoĩ añemboʼe ha ajerureʼasy Tupã Ipuʼakapávape. …\n\n“Ajejuhuhápe péicha ajerureʼasy jave Tupãme, ahecha ojekuaa peteĩ tesape che kotýpe, ha tuichave ohóvo hesakãve peve pe koty ára asajepytégui, ha ojechauka sapyʼa peteĩ tekove che rupa ykére, oñemboʼýva yvaterei, umi ipy ndojáigui yvýre.\n\n“Oguereko ijehe peteĩ aopuku morotĩʼasyporãitereíva. Haʼe peteĩ morotĩ ohasáva opa mbaʼe yvy ariguápe che arakaʼeve ndahechaivaʼekue; ha ndaroviái oĩne hag̃ua mbaʼevéichagua mbaʼe yvórape ikatúva ohechauka péichagua mimbi ha morotĩʼasy. Umi ipo ijopívo, ha avei ijyva, ipyapy arimi; ha upéicha, avei, pe ipy ijopívo, ha umi hetyma, ipyñuã arimi. Iñakã ha ijajúra avei ijopívo. Ha ahechakuaa ndoguerahaiha ijehe ambue ao pe aopuku añónte, ha ojepeʼágui, upéicha rupi ahecha pe ipytiʼa.\n\n“Ndahaʼéi pe aopuku añónte morotĩetereíva, opa haʼe voi omimbipa jaʼe kuaaʼỹháicha, ha pe hova haʼete peteĩ aravera. Pe koty hesakãiterei, upevére ndahaʼéi pe mimbi oĩva ijerereguáicha. Ahecha ypyramoguare chupe, akyhyje; ha pyaʼeténte pe kyhyje ojei chehegui.\n\n“Cherenói che rérarupi, ha heʼi chéve haʼeha peteĩ maranduhára oñemboúva chéve Tupã renondégui, ha héra haʼeha Moroni; ha Tupã oguerekoha peteĩ tembiapo chéve g̃uarã; ha che réra ojejagarra porã ha vaitaha opa tetã, avakuéra, ha ñeʼẽnguéra apytépe, térã oñeñeʼẽ porã ha oñeñeʼẽ vaitaha cherehe opa tavayguakuéra apytépe.\n\n“Heʼi oĩha peteĩ kuatiañeʼẽ oñeñongatuvaʼekue, ojehaíva pláncha oroguigua ári, omeʼẽva peteĩ ñemombeʼu umi oikove ypyvaʼekue kóva ko continente árigui, ha moõguipa ou ypyrakaʼe hikuái. Avei heʼi oĩha ipype evanhélio ijapyraʼỹva paha, pe Salvador omeʼẽ haguéicha umi oikove ypyvaʼekuépe;\n\n“Avei, oĩha mokõi ita áro plataguiguápe, ha koʼã ita, ojejokóva peteĩ pectoral-re, haʼe umi ojeheróva Urim ha Tumim—ha oñemoĩ umi pláncha ndive; ha koʼã ita jeguereko ha jeiporu haʼe ojapóva vidénteramo umi ára ymaguare térã mboyveguarégui; ha Tupã ombosakoʼihague umíva oñembohasa hag̃ua pe kuatiañeʼẽ.\n\n· · · · · · ·\n\n“Avei, heʼi chéve, ahupyty vove umi pláncha pe haʼe oñeʼẽmavaʼekue rehe—nog̃uahẽigui gueteri pe ára ojeguereko hag̃ua—ndahechaukáivaʼerãha avavépe; ni pe pectoral Urim ha Tumim reheve; ndahaʼéirõ umi ojeʼéva chévepe ahechauka hag̃ua añónte; ha ahechaukáramo añehunditaha. Oñeʼẽ jave chendive umi plánchare, peteĩ techauka ojepeʼa che apytuʼũme ha upéicha ahecha pe tenda oñemoĩ haguépe umi pláncha, ha hesakã ha ojehechauka porãiterei chéve ha aikuaa jey upe tenda aha vove upépe.\n\n“Kóva ko ñemongeta rire, ahecha pe tesape kotypegua oñepyrũ ijaty pe tekove oñeʼẽvaʼekue chéve jerére; ha upéicha oho, opyta jey peve pe koty pytũmbýpe, ha pe ijerére añónte katu nahániri, ha ahecha sapyʼa, ojepeʼa peteĩ tapévaicha ohóva yvagaite peve voi, ha haʼe ojupi okañymbaite peve, ha pe koty opyta oĩ hagueichaite ojekuaa mboyve ko tesape yvagapegua.\n\n“Apyta ajesareko pe techapyrã ojehechaukáva chéve rehe, ha amombaʼeguasueterei hína pe ojeʼevaʼekue chéve ko maranduhára ijojahaʼỹva rupi; pe, chejepyʼamongeta paʼũme, ahechakuaa sapyʼa pe che koty oñepyrũ jeyha hesape, ha sapyʼami, haʼetévaicha chéve, pe maranduhára yvagapegua ojekuaa jey che rupa ykére.\n\n“Oñepyrũ, ha heʼi jey chéve umi mbaʼe heʼi hagueichaite voi ou ypyramoguare, ombojoavyʼỹre mbaʼevete; ha upe rire, omombeʼu chéve tuicha huísio oúva hína yvy ári, tuicha ñembyaipa ñembyahýi, kysepuku ha mbaʼasyvai reheve; ha umi huísio pohyiete outaha yvy ári kóva ko ñemoñareʼatýpe. Heʼi rire koʼã mbaʼe, ojupi jey yvate ojapóma haguéichakuri.\n\n“Upéramo g̃uarã, ipypukueterei pe añandúva opytáva che apytuʼũme, ha pe topehýi oho che reságui, ha ipuʼaka cherehe pe pyʼandýi umi ahecha ha ahenduvaʼekuégui. Ha tuicha ndaroviaséi ahecha jeymaha upe maranduhárape che rupa ykére, ahendúvo heʼipaite jey umi mbaʼe heʼimavaʼekue voíkuri; ha omoĩve chéve peteĩ jesareko, ha heʼi chéve Satana chepyʼaraʼãtaha (pe che ru rogaguakuéra imboriahu haguére), ajagarrase hag̃ua umi pláncha añembopirapire heta hag̃ua heseve. Kóva haʼe heʼi chéve ani hag̃ua ajapo, ha heʼi chéve ajagarra vove umi pláncha ani hag̃ua ajesareko mbaʼevére ha katu Tupãme ñemombaʼeguasu añónte, ha mbaʼevéichagua mbaʼe ndoikeivaʼerã cherehe ndahaʼéiramo pe Irréino ñemopuʼãnte; nahániriramo ndaikatumoʼãi ahupyty.\n\n“Kóva ko mbohapyha ijeju rire, haʼe ojupi jey yvágape upe mboyveguaréicha, ha apyta jey ajepyʼamongeta pe oikokatuʼỹva ojehuramóva chéve rehe; ha pe maranduhára yvagapegua mbohapyha jave ojupi jey riremínte, opurahéi pe gállo, ha ajuhu koʼẽmbamaha, ha ore ñemongeta oikóraʼe upe pyhare pukukue jave.\n\n“Upe riremi apuʼã che rupágui, ha, jepiverõguáicha, aha ajapo tembiapo oñeikotevẽva upe árape; ha katu, ambaʼaposémarõ ambue arapeguáicha, ajuhu opaite chehegui mbarete ha añandu ndaikatuiha ajapo mbaʼeve. Che ru, ombaʼapóva hína che ypýpe, ohechakuaa oĩha mbaʼevai ojehúva chéve, ha heʼi chéve aha hag̃ua ógape. Asẽ upégui aha hag̃uáicha ógape; ha katu, ahasasévo pe kora ári asẽ hag̃ua pe ñu roĩhágui, opaite chehegui mbarete, ha haʼa yvýpe, ha sapyʼami nañanduveiete mbaʼeve.\n\n“Pe chemanduʼaraʼẽvetéva niko haʼe peteĩ ñeʼẽ oñeʼẽva chéve, cherenóiva che réra rupi. Ahupi che resa, ha ahecha che akã ariete pe maranduhárape jey, ojerepáva hese tesape upe mboyveguaréicha. Haʼe upémarõ omombeʼu jey chéve opaite mbaʼe heʼímavaʼekue voi pe pyhare ohasavaʼekuépe, ha heʼi chéve aha hag̃ua che ru rendápe ha añeʼẽ hag̃ua chupe pe techauka ha tembiapoukapy oñemeʼẽvaʼekue chéve rehe.\n\n“Che cheñeʼẽrendu; aha jey pe ñu che ru oĩháme, ha haʼepaite chupe umi mbaʼe. Haʼe ombohovái chéve haʼeha Tupãguigua, ha heʼi chéve aha hag̃ua ha ajapo pe maranduhára heʼi haguéicha chéve. Asẽ pe ñúgui, ha aha pe tenda heʼi haguépe chéve maranduhára oĩha umi pláncha; ha ahecha porãitereígui techaukápe upéva, ag̃uahẽmívo upépe aikuaa upe tenda.\n\n“Pe aldea de Manchester ypýpe, condado de Ontario, estado de Nueva York-pe, opuʼã peteĩ yvyty tuichamíva, ha ijyvatevéva opa oĩvagui upe comarca-pe. Pe yvyty yke kuarahyreike gotyo, namombyrýi pe huʼãgui, peteĩ ita tuichamíva guýpe, oĩ umi pláncha, oñemoĩva peteĩ mbaʼyru itágui ojejapopyrévape. Pe mbytépe ha pe huʼãme kóva ko ita iñanambusu ha ijapuʼa, ha ipoʼive pe yjapýra gotyo, ha upéicha rupi ikatu ojehecha imbyte pe yvy ape ári, ha katu pe ijapýra jere ojahoʼipa yvy.\n\n“Aipeʼa rire pe yvy, ahupyty peteĩ palanka, ha amoinge pe ita apýra guýpe, ha peteĩ mbareteʼimíme amopuʼã. Amaʼẽ pe hyepýpe, ha añetehápe ahecha upépe umi pláncha, pe Urim ha Tumim, ha pe pectoral, heʼi haguéicha pe maranduhára. Pe mbaʼyru oĩháme umíva ojejapo itágui oñemoĩva oñondive peteĩ seméntoicha. Pe mbaʼyru ruguápe oĩ mokõi ita oñemoĩva ojoykére, ha koʼãva ári oguapy umi pláncha ha umi ambue mbaʼe oĩva hendivekuéra.\n\n“Aguenohẽsemoʼã, ha katu pe maranduhára heʼi chéve ani hag̃ua, ha ojeʼe jey chéve neʼĩra gueteriha og̃uahẽ ára oñenohẽ hag̃ua, ni nog̃uahẽmoʼãiha, irundy ary mboyve upe ára guive; ha katu heʼi chéve ajuvaʼerãha upe tendápe peteĩ ary rire upe ára guive, ha haʼe ojotopataha chendive upépe, ha ajapovaʼerãha upéicha og̃uahẽ meve ára ahupyty hag̃ua umi pláncha.\n\n“Pe ojeʼe haguéicha chéve, ajapovaʼerãha, ahájipi og̃uahẽ vove ary paha, ha upe jave ajuhu jey upépe pe maranduhárape, ha opa ore ñemongetápe omeʼẽ chéve sãmbyhy ha kuaapy, pe Ñandejára ojapótava reheguágui, ha mbaʼeichaite ha mbaʼéichapa oñeisambyhýta Irréino ára pahápe.\n\n· · · · · · ·\n\n“Péina og̃uahẽ ára ahupyty hag̃ua umi pláncha, pe Urim ha Tumim, ha pe pectoral. Pe 22 de setiembre, 1827-pe, aha jey jave ary pahápe jepiguáicha pe tenda oñemoĩháme, pe maranduharaite yvagapegua jey omeʼẽ chéve umi mbaʼe ko ñemomarandu reheve: Opytaha che akã ári umi mbaʼe; ha ahejáramo okañy ha nañangarekói, térã ndajesarekoporãiramo hese, añemosẽtaha, ha katu añehaʼãramo mbaretépe añongatu, haʼe, pe maranduhára, ou peve ipiári, upéicharamo oñemoʼãta.\n\n“Pyaʼete voi ahechakuaa mbaʼérepa oñemeʼẽrakaʼe chéve ipohyietéva tembiapo añongatuporã hag̃ua umi mbaʼe, ha mbaʼérepa heʼírakaʼe chéve pe maranduhára ajapopa vove pe chehegui oñehaʼarõva, haʼe outaha ipiarikuéra. Ha pyaʼeténte ojeikuaámarõ che aguerekoha umi mbaʼe, oñepyrũ oñeñehaʼã opáicha rei ojeipeʼa hag̃ua chehegui. Ojehecha opáichagua ñembotavy ikatúva ojejapo ojeipeʼa hag̃ua chehegui. Pe ñemuña oñepyrũ imbareteve ha tuichave upe mboyvégui, ha heta atyguasu oiko che rapykuéri opa ára oipeʼa hag̃ua chehegui ikatúramo. Ha katu pe Tupã arandu rupive, umi mbaʼe oĩ ñeñongatupýpe che pópe, ajapopa peve hendive umi ojejerurevaʼekue chéve. Ha, roñemongeta haguéicha, pe maranduhára og̃uahẽ vove ipiári ameʼẽ chupe; ha haʼe oguereko hendive koʼãva ko ára peve, 2 de mayo, 1838-pe.”\n\nOjeikuaapaite hag̃ua ko ñemombeʼu, ojehechavaʼerã José Smith Historia, La perla de Gran Precio-pe, ha History of The Church of Jesus Christ of Latter-day Saints (Historia de la Iglesia de Jesucristo de los Santos de los Ultimos Días), kuatiañeʼẽ 1, ñembyaty 1 guive 6 peve.\n\nPe tembiasakue ymaguare upéicha osẽvaʼekue yvyguýgui peteĩ tavayguakuéra ñeʼẽramo oñeʼẽrõguáicha yvytimbo guive, ha oñembohasa peteĩ ñeʼẽ pyahúpe pe Tupã don ha puʼaka rupive pe ñeʼẽ marangatu ohechaukaháicha, oñemoherakuã ypy inglés-pe ary 1830-pe ha oñembohéra The Book of Mormon.\n\n", "three 0": "[center][font_size=26]Mormón Kuatiañeʼẽ[/font_size][/center]\n\nÑepyrumby ha Testimoniokuéra\n\n\n\n\n\n\nKuatiañeʼẽ ñepyrũha\n\n\nMormón Kuatiañeʼẽ ñepyrũha\n\nUpévare, haʼe peteĩ kuatiajehaipyre ñemombyky Nefi tavayguakuéra rehegua, ha avei lamanita-kuéra reheguágui—Ojehaíva lamanita-kuérape, haʼéva peteĩ Israel róga rembyre; ha avei Judio ha Gentil-pe—Ojehaíva tembiapoukapy rupive, ha avei pe espíritu profesía ha rrevelasiõ rehegua rupive—Ojehai ha ojesella, ha oñeñomíva Ñandejárape g̃uarã, ani hag̃ua oñehundi—Osẽvaʼerã pe don ha Tupã puʼaka rupive oñemyesakã hag̃ua—Ojeselláva Moroni po rupi, ha oñeñomíva Ñandejárape g̃uarã, osẽ hag̃ua araitépe gentil-kuéra rupive—Oñemyesakã hag̃ua pe Tupã don rupive.\n\nÑepyrũmby\n\nMormón Kuatiañeʼẽ haʼe peteĩ kuatiaʼaty marangatu Bíblia-pe ojoguáva. Haʼe peteĩ kuatiajehaipyre Tupã rembiapo rehegua umi yma oikovaʼekue Amerikakuérape ndive ha oguereko ipype evanhélio ijapyraʼỹva paha.\n\nPeteĩ Ñemyesakã Mbykymi Mormón Kuatiañeʼẽ Rehegua\n\nMormón Kuatiañeʼẽ haʼe peteĩ kuatiajehaipyre marangatu tavayguakuéra América ymaguare rehegua, ha ojehaivaʼekue peteĩ metal rogue ári. Irundy pláncha metalguiguá-re oñeñeʼẽ ko kuatiañeʼẽme voi:\n\nTaʼangakuéra\n\n\n\n1 Nefi\n\n\n\n\n\n\n1 Nefi 1\n\nNefi omoñepyrũ kuatiajehaipyre itavayguakuéra rehegua—Lehi ohecha techaukápe peteĩ pilar tataguigua ha omoñeʼẽ peteĩ kuatiañeʼẽ profesiakuéra rehegua—Omomorã Tupãme, omotenonde outaha pe Mesías, ha oprofetisa Jerusalén oñehunditaha—Omuña chupe judio-kuéra. 600 ary rupi Cristo mboyve.\n\n1 Nefi 2\n\nLehi ogueraha hogaguakuérape taveʼỹme pe Mar Rojo ypýpe—Oheja hikuái opa mbaʼe oguerekóva—Lehi oikuaveʼẽ peteĩ mymbajuka Ñandejárape ha omboʼe itaʼyrakuérape iñeʼẽrendu hag̃ua tembiapoukapykuérare—Lamán ha Lemuel okaguai itúva rehe—Nefi iñeʼẽrendu ha oñemboʼe jeroviápe; Ñandejára oñeʼẽ chupe, ha ojeiporavo chupe oisãmbyhy hag̃ua ijoykeʼykuérape. 600 ary rupi Cristo mboyve.\n\n1 Nefi 3\n\nLehi raʼykuéra oho jey Jerusalén-pe ogueru hag̃ua umi pláncha bronce-guigua—Labán nomeʼẽséi umi pláncha—Nefi oñemoñeʼẽ ha omokyreʼỹ ijoykeʼykuérape—Labán oipeʼa chuguikuéra imbaʼekuéra ha ojukase chupekuéra—Lamán ha Lemuel oinupã Nefi ha Sam-pe ha ojejaʼo hikuái peteĩ ángel rupi. 600–592 ary rupi Cristo mboyve.\n\n1 Nefi 4\n\nNefi ojuka Labán-pe Ñandejára heʼígui chupe ha ohupyty umi pláncha bronce-guigua katupyry rupive—Zoram ojoajuse Lehi rogaguakuéra ndive taveʼỹme. 600–592 ary rupi Cristo mboyve.\n\n1 Nefi 5\n\nSaríah okaguai Lehi rehe—Mokõive ovyʼa ou jey haguére imembykuéra—Oikuaveʼẽ hikuái mymbajuka—Umi pláncha bronce-guigua oguereko Moisés ha profetakuéra jehaipyre—Umi pláncha ohechauka Lehi haʼeha José ñemoñare—Lehi oprofetisa iñemoñare ha umi pláncha ñeñongatu rehe. 600–592 ary rupi Cristo mboyve.\n\n1 Nefi 6\n\nNefi ohai Tupã mbaʼekuéra rehegua—Nefi oipyʼamovãse yvyporakuérape ou hag̃ua Abraham Tupãme ha ojesalva hag̃ua. 600–592 ary rupi Cristo mboyve.\n\n1 Nefi 7\n\nLehi raʼykuéra ohojey Jerusalén-pe ha ojerure Ismael ha hogaguakuérape ojoaju hag̃ua hendivekuéra iguatápe—Lamán ha ambuekuéra ipochy—Nefi ojerureʼasy ijoykeʼykuérape oguereko hag̃ua jerovia Ñandejára rehe—Haʼekuéra ojokua chupe peteĩ sãme ha ohundise chupe—Haʼe isãso ijerovia puʼaka rupive—Ijoykeʼykuéra ojerure chupe perdón—Lehi ha umi ohóva hendive oikuaveʼẽ mymbajuka ha mymbajehapy. 600–592 ary rupi Cristo mboyve.\n\n1 Nefi 8\n\nLehi ohecha peteĩ techauka yvyramáta tekove rehegua—Hoʼu pe hiʼa ha hiʼãnte chupe hogaguakuéra ojapo avei upéicha—Ohecha peteĩ barra de hierro, peteĩ tape ipoʼietereíva, ha pe tatatĩ ypytũ oñuãva yvyporakuérape—Saríah, Nefi, ha Sam hoʼu pe hiʼágui ha Lamán ha Lemuel katu ndoʼuséi. 600–592 ary rupi Cristo mboyve.\n\n1 Nefi 9\n\nNefi ombosakoʼi mokõi kuatiajehaipyre—Mokõivévape oñembohéra Nefi planchakuéra—Umi pláncha tuichavéva oguereko peteĩ tembiasakue imarangatuʼỹva rehegua; umi michĩvéva katu mbaʼe imarangatúvagui meme. 600–592 ary rupi Cristo mboyve.\n\n1 Nefi 10\n\nLehi oprofetisa judio-kuéra ojeguerahataha ñeñapytĩmbýpe babilonio-kuérare.—Omombeʼu outaha judio-kuéra apytépe peteĩ Mesías, peteĩ Salvador, peteĩ Rredentor—Lehi omombeʼu avei outaha peteĩ omongaraivaʼerã pe Tupã Cordero-pe—Lehi omombeʼu pe Mesías ñemano ha jeikovejey rehe—Ombojoja pe Israel ñemosarambi ha pe iñembyatyjey peteĩ olívo rehe—Nefi oñeʼẽ Tupã Raʼy rehe, pe Espíritu Santo don-re, ha pe tekojoja tekotevẽháre. 600–592 ary rupi Cristo mboyve.\n\n1 Nefi 11\n\nNefi ohecha Ñandejára Espíritu ha ojehechauka chupe yvyramáta tekove rehegua peteĩ techaukápe—Ohecha Tupã Raʼy sýpe ha ohechakuaa pe Tupã pyʼaporã—Ohecha Tupã Cordero ñemongarai, iministério ha ijejuka kurusúre—Ohecha avei umi Doce Apóstoles del Cordero llamamiento ha iministério. 600–592 ary rupi Cristo mboyve.\n\n1 Nefi 12\n\nNefi ohecha techaukápe pe yvy ñeʼẽmeʼẽngue; umi oikóva ipype rekojoja, tembiapovai, ha jeʼa; Tupã Cordero jeju ijapytepekuéra; mbaʼéichapa umi doce temimboʼe ha doce apóstoles ohusgáta Israel-pe; pe ñeime vai ha kyʼa oguerekóva umi hoʼáva jegueroviaʼỹme. 600–592 ary rupi Cristo mboyve.\n\n1 Nefi 13\n\nNefi ohecha techaukápe oñemoĩramo aña tupao umi gentil-kuéra apytépe, ojejuhu ha ojeiko ypyramoguare América-pe, heta pehẽngue hesakã ha iporãitereíva Biblia-pegua okañy, mbaʼéichapa oñeime pe gentil-kuéra apostasía aja, pe evanhélio ñemoĩ jey, umi escritura ára pahaguáva ñesẽ, ha pe Sión ñemopuʼã. 600–592 ary rupi Cristo mboyve.\n\n1 Nefi 14\n\nPeteĩ ángel omombeʼu Nefi-pe umi jehovasa ha ñeʼẽngái hoʼátava gentil-kuéra ári—Mokõi tupao añónte oĩ: pe Tupã Cordero tupao ha pe aña tupao—Umi Tupã ndivegua imarangatúva oñemuña opa tetãme pe tupao tuicha ha ijejaʼeʼỹvévare—Apóstol Juan ohaíta pe yvóra paha rehegua. 600–592 ary rupi Cristo mboyve.\n\n1 Nefi 15\n\nLehi ñemoñarekuéra ohupytýta pe evanhélio gentil-kuéra rupive upe ára pahápe—Israel ñembyaty oñembojoja peteĩ olívo máta rakãite oñeinhertáva rehe—Nefi ohesaʼỹijo pe yvyramáta tekove rehegua techauka ha heʼi peTupã hustísia omopaʼũha iñañáva hekojojávagui. 600–592 ary rupi Cristo mboyve.\n\n1 Nefi 16\n\nUmi iñañáva ojuhu hatã pe añetegua—Lehi raʼykuéra omenda Ismael rajykuérare—Pe Liahona ohechauka tape ojagarravaʼerã hikuái taveʼỹre—Ojehaimimi jepi Ñandejára ñeʼẽ pe Liahona-pe—Ismael omano; hogaguakuéra okaguai ijeikoʼasýre. 600–592 ary rupi Cristo mboyve.\n\n1 Nefi 17\n\nOjeʼe Nefi-pe ojapo hag̃ua peteĩ yga—Ijoykeʼykuéra oñemoĩ hese—Haʼe oñemoñeʼẽ chupekuéra ha omombeʼu jey chupekuéra tembiasakue umi mbaʼe Tupã ojapovaʼekue Israel róga ndive—Nefi henyhẽ Tupã puʼakágui—Oñembotove ijoykeʼykuérape opoko hag̃ua hese, ani hag̃ua ikã hikuái peteĩ ñana pirúicha. 592–591 rupi Cristo mboyve.\n\n1 Nefi 18\n\nOjejapopa pe yga—Ojeʼe heñoiha Jacob ha José—Pe aty oho yvy ñeʼẽmeʼẽngue gotyo—Ismael raʼy ha hembirekokuéra ojoaju tekorei ha ñepuʼãme—Nefi ojejokua, ha pe yga ojegueraha tapykue gotyo peteĩ arapochy tuichaitereívare—Nefi oñemosãso, ha iñemboʼe rupi opa pe arapochy—Tavayguakuéra og̃uahẽ pe yvy ñeʼẽmeʼẽnguépe. 591–589 ary rupi Cristo mboyve.\n\n1 Nefi 19\n\nNefi ojapo pláncha metal-gui ha ohai ipype itavayguakuéra rembiasakue—Israel-gua Tupã oúta 600 ary Lehi osẽ rire Jerusalén-gui—Nefi oñeʼẽ ijehasaʼasy ha ijejuka kurusúre—judio-kuéra ndojehayhumoʼãi ha oñemosarambíta ára paha peve, ou jeýta vove hikuái Ñandejárape. 588–570 ary rupi Cristo mboyve.\n\n1 Nefi 20\n\nÑandejára ohechauka hembipotakuéra Israel-pe—Israel ojeiporavovaʼekue pe jeikoʼasy tatakuápe ha osẽvaʼerã Babilonia-gui—Oñembojojavaʼerã Isaías 48 ndive. 588–570 ary rupi Cristo mboyve.\n\n1 Nefi 21\n\nPe Mesías haʼéta tesapéramo gentil-kuérape ha omosãsóta umi ojejokuávape—Israel oñembyatýta puʼakápe ára pahápe—Rreikuéra imongakuaahárata—Oñembojojavaʼerã Isaías 49 rehe. 588–570 ary rupi Cristo mboyve.\n\n1 Nefi 22\n\nIsrael oñemosarambíta opa yvy ape ári—Gentil-kuéra omongakuaáta ha omboherekuáta Israel-pe evanhélio reheve ára pahápe—Israel oñembyatýta ha ojesalváta, ha umi iñañáva ojehapýta ñana pirúicha—Pe añaretã oñehundíta, ha Satana ojejokuáta. 588–570 ary rupi Cristo mboyve.\n\n2 Nefi\n\n\n\n\n\n\n2 Nefi 1\n\nLehi oprofetisa peteĩ tetã isãʼỹva rehe—Iñemoñarekuéra oñemosarambi ha ojepyʼajopýta orrechasáramo Israel-pegua Imarangatúvape—Haʼe oñemoñeʼẽ itaʼyrakuérape omoĩ hag̃ua ijehe tekojoja ñemiñuvã. 588–570 ary rupi Cristo mboyve.\n\n2 Nefi 2\n\nPe rredensiõ ou Mesías Imarangatúva rupive—Pe sãso jaiporavo hag̃ua (jeiporavokuaa) oñeikotevẽterei jaikove ha ñaneakãrapuʼã hag̃ua—Adán hoʼa yvyporakuéra oikove hag̃ua—Yvyporakuéra isãso oiporavo hag̃ua pe tekosãso ha tekove opaveʼỹva. 588–570 ary rupi Cristo mboyve.\n\n2 Nefi 3\n\nJosé Egipto-pe ohecha techaukápe Nefita-kuérape—Haʼe oprofetisa José Smith rehe, pe techapahára ára pahapegua; ha Moisés-rehe, oipeʼátava Israel-pe; ha pe Mormón Kuatiañeʼẽ ñeguenohẽre. 588–570 ary rupi Cristo mboyve.\n\n2 Nefi 4\n\nLehi oñemoñeʼẽ ha ohovasa iñemoñarépe—Haʼe omano ha oñeñotỹ—Nefi ovyʼaiterei pe Tupã pyʼaporãme—Nefi omoĩ ijerovia Ñandejára rehe tapiaite peve. 588–570 ary rupi Cristo mboyve.\n\n2 Nefi 5\n\nNefita-kuéra ojei Lamanita-kuéragui, oñongatu Moisés léi, ha omopuʼã hikuái peteĩ témplo—Ijeroviaʼỹ rupi, Lamanita-kuéra oñemosẽ Ñandejára renondégui, oñemoñeʼẽngái chupekuéra, ha oiko chuguikuéra Nefita-kuérape g̃uarã tukumbo. 588–559 ary rupi Cristo mboyve.\n\n2 Nefi 6\n\nJacob omombeʼu judio-kuéra rembiasakue: judio-kuéra ñeñapytĩmby Babilonia-pe ha ijeju jey; Israel-pegua Imarangatúva ministério ha ijejuka kurusúre; pe pytyvõ ojehupytýva gentil-kuéragui; ha pe judio-kuéra ñemoĩjey upe ára pahápe oguerovia vove hikuái pe Mesías-pe. 559–545 ary rupi Cristo mboyve.\n\n2 Nefi 7\n\nIsaías oñeʼẽ pe Mesías ñeʼẽme—Pe Mesías oguerekóta iñarandúva kũ—Omeʼẽta ilómo inupãhárape—Noñemoapañuamoʼãi—Pembojoja Isaías 50 rehe. 559–545 ary rupi Cristo mboyve.\n\n2 Nefi 8\n\nÁra pahakuérape, Ñandejára omoangapyhýta Sión-pe ha ombyatýta Israel-pe—Umi oñerredimíva oúta Sión-pe tuicha vyʼa paʼũme—Pembojojavaʼerã Isaías 51 ha 52:1–2 rehe. 559–545 ary rupi Cristo mboyve.\n\n2 Nefi 9\n\nJudio-kuéra oñembyatýta opa ijyvy ñeʼẽmeʼẽnguéme—Pe expiasiõ oipeʼa yvypórape Jeʼágui—Umi omanovaʼekue rete osẽta yvy guýgui, ha ijespiritukuéra pe añaretã ha pe paraísogui—Ojehusgáta chupekuéra—Pe expiasiõ oporosalva ñemanógui, añaretã, aña, ha vyʼaʼỹ opaveʼỹvagui—Umi hekojojáva ojesalváta Tupã rréinope—Oñemombeʼu pe angaipa oguerúva—Pe Israel-pegua Imarangatúva haʼe pe okẽ ñangarekoha. 559–545 ary rupi Cristo mboyve.\n\n2 Nefi 10\n\nJudio-kuéra ojukáta kurusúre Itupãme—Oñemosarambíta chupekuéra oñepyrũ meve ojerovia hese—América haʼéta peteĩ yvy sãso oĩháme ha mbaʼevéichagua rréi noisãmbyhymoʼãi—Peñemoĩporã Tupã ndive ha pehupyty pe salvasiõ igrásia rupive. 559–545 ary rupi Cristo mboyve.\n\n2 Nefi 11\n\nJacob ohecha Irredentórpe—Moisés léi omohaʼanga Cristo-pe ha ohechauka haʼe outaha. 559–545 ary rupi Cristo mboyve.\n\n2 Nefi 12\n\nIsaías ohecha Témplo ára pahapegua, Israel ñembyaty, pe huísio ha pyʼaguapy milenario—Umi ijorgullósova ha hembiapovaíva oñemotindýta pe Mokõiha Jejujeýpe—Ñambojojavaʼerã Isaías 2 ndive. 559–545 ary rupi Cristo mboyve.\n\n2 Nefi 13\n\nJudá ha Jerusalén ojehaviráta naiñeʼẽrendúigui—Ñandejára olitiga itavayguakuéra ndive ha ohusga chupekuéra—Sión membykuéra oñemoñeʼẽngái ha oñembohasaʼasy hembiapovaikuére—Ñambojojavaʼerã Isaías 3 rehe. 559–545 ary rupi Cristo mboyve.\n\n2 Nefi 14\n\nSión ha imembykuñakuéra oñerredimi ha oñemopotĩta pe ára milenario-pe—Ñambojojavaʼerã Isaías 4 ndive. 559–545 ary rupi Cristo mboyve.\n\n2 Nefi 15\n\nÑandejára víña (Israel) ojehejareíta, ha itavayguakuéra oñemosarambíta—Oúta hiʼarikuéra mbaʼevaieta iñeime ypytũ ha ñemosarambípe—Ñandejára omopuʼãta peteĩ aoveve ha ombyatýta Israel-pe—Oñembojojavaʼerã Isaías 5 rehe. 559–545 ary rupi Cristo mboyve.\n\n2 Nefi 16\n\nIsaías ohecha Ñandejárape—Isaías angaipakuéra oñeperdona—Oñehenói chupe oprofetisa hag̃ua—Oprofetisa judio-kuéra orrechasataha Cristo ñehekomboʼe—Peteĩ rembyre ou jeýta—Oñembojojavaʼerã Isaías 6 ndive. 559–545 ary rupi Cristo mboyve.\n\n2 Nefi 17\n\nEfraín ha Siria oñorairõ Judá ndive—Cristo heñóita peteĩ vírgen-gui—Oñembojojavaʼerã Isaías 7 rehe. 559–545 ary rupi Cristo mboyve.\n\n2 Nefi 18\n\nCristo haʼéta ita ñepysangaha ha ita ñekoʼõiha—Peheka Ñandejárape, ha ani umi adivíno heʼipávape—Pejujey léi ha testimóniope pehupyty hag̃ua tekomboʼe—Oñembojojavaʼerã Isaías 8 rehe. 559–545 ary rupi Cristo mboyve.\n\n2 Nefi 19\n\nIsaías oñeʼẽ pe Mesías-re—Tavayguakuéra oikovaʼekue pytũmbýpe ohecháta tuicha tesape—Peteĩ mitãkuimbaʼe oñemoheñói ñandéve—Haʼéta pe Príncipe de Paz ha oisãmbyhýta David apykajegua ári—Ñambojojavaʼerã Isaías 9 ndive. 559–545 ary rupi Cristo mboyve.\n\n2 Nefi 20\n\nAsiria ñehundi omohaʼanga iñañavakuéra ñehundi pe Mokõiha Jejujeýpe—Saʼi yvypóra opytáta Ñandejára ou jey rire—Jacob rembyre oujeýta upe árape—Ñambojojavaʼerã Isaías 10 rehe. 559–545 ary rupi Cristo mboyve.\n\n2 Nefi 21\n\nPe Isaí trónco (Cristo) ohusgáta tekojojápe—Milenio-pe Tupã jeikuaa ojahoʼíta yvy—Ñandejára omopuʼãta peteĩ aoveve ha ombyatýta Israel-pe—Ñambojojavaʼerã Isaías 11 rehe. 559–545 ary rupi Cristo mboyve.\n\n2 Nefi 22\n\nMilenio árape mayma yvypóra omomorãta Ñandejárape—Haʼe oikóta ijapytepekuéra—Ñambojojavaʼerã Isaías 12 rehe. 559–545 ary rupi Cristo mboyve.\n\n2 Nefi 23\n\nBabilonia ñehundi omohaʼanga pe ñehundi oútava Mokõiha Jejúpe—Haʼéta peteĩ ñekoʼõi ha vengánsa ára. Babilonia (pe yvóra) hoʼáta tapiaite g̃uarã—Ñambojojavaʼerã Isaías 13 rehe. 559–545 ary rupi Cristo mboyve.\n\n2 Nefi 24\n\nIsrael oñembyatýta ha ovyʼáta pytuʼu milenario-pe—Lucifer oñemosẽvaʼekue yvágagui iñepuʼãre—Israel ipuʼakáta Babilonia-re (pe yvóra)—Ñambojojavaʼerã Isaías 14 rehe. 559–545 ary rupi Cristo mboyve.\n\n2 Nefi 25\n\nNefi ovyʼa tesakãme—Ara pahápe oñeikũmbýta Isaías profesiakuéra—Judio-kuéra oujeýta Babilonia-gui, ojukáta hikuái Mesías-pe kurusúre; ha oñemosarambi ha ojeipyʼajopýta—Oñemoĩjeýta chupekuéra ojerovia vove Mesías-re—Haʼe ou ypýta 600 ary Lehi osẽ rire Jerusalén-gui—Nefita-kuéra iñeʼẽrendu Moisés léire ha ojerovia Cristo-re, haʼéva Israel-pegua Imarangatúva. 559–545 ary rupi Cristo mboyve.\n\n2 Nefi 26\n\nCristo oministráta Nefita-kuérape—Nefi ohecha itavayguakuéra ñehundi—Haʼekuéra oñeʼẽta yvytimbo guive—Gentil-kuéra omopuʼãta tupao añeteguaʼỹ ha mbaʼevai ñemi—Ñandejára ombotove yvyporakuéra ani hag̃ua ojapo umi sacerdote-kuéra mbaʼevaiñemi. 559–545 ary rupi Cristo mboyve.\n\n2 Nefi 27\n\nYpytũ ha apostasía oñuãta yvy ára pahápe—Mormón Kuatiañeʼẽ osẽta tesakãme—Mbohapy testígo omeʼẽta testimónio pe kuatiañeʼẽgui—Kuimbaʼe iñarandúva heʼíta ndaikatuiha omoñeʼẽ pe kuatiañeʼẽ ojeselláva—Ñandejára ojapóta peteĩ tembiapo tuicha ha techapyrã—Ñambojojavaʼerã Isaías 29 rehe. 559–545 ary rupi Cristo mboyve.\n\n2 Nefi 28\n\nHeta tupao añeteguaʼỹ oñemopuʼãta ára pahápe—Omboʼéta hikuái doctrina añeteguaʼỹ, vyrorei, ha tavy—Hetáta pe ñesẽ umi mboʼehára añeteguaʼỹ rupi—Aña ombopochýta yvyporakuéra korasõ—Haʼe omboʼéta opáichagua doctrina añeteguaʼỹ. 559–545 ary rupi Cristo mboyve.\n\n2 Nefi 29\n\nHeta gentil-kuéra orrechasáta pe Mormón Kuatiañeʼẽ—Heʼíta hikuái; noroikotevẽvéima Biblia—Ñandejára oñeʼẽ heta tetãme—Haʼe ohusgáta yvórape umi kuatiañeʼẽ ojehaivaʼekuére. 559–545 ary rupi Cristo mboyve.\n\n2 Nefi 30\n\nGentil-kuéra oñekonvertíva ojeipapáta konvénio tavayguakuéra apytépe—Heta lamaníta ha judio-kuéra ogueroviáta pe ñeʼẽ ha ojepotapyrãta hikuái—Israel oñemoĩjeýta ha iñañáva oñehundíta. 559–545 ary rupi Cristo mboyve.\n\n2 Nefi 31\n\nNefi omombeʼu mbaʼérepa Cristo oñemongarai—Yvyporakuéra ohovaʼerã Cristo ndive, oñemongarai, ha oñemeʼẽvaʼerã chupekuéra pe Espíritu Santo, ha oñehaʼãmbaitevaʼerã ipahaite peve ojesalva hag̃ua—Pe arrepentimiénto ha ñemongarai haʼe pe okẽ ha tape ipoʼietereíva—Umi iñeʼẽrendúva tembiapoukapykuérare oñemongarai rire ohupytýta jeikove opaveʼỹva. 559–545 ary rupi Cristo mboyve.\n\n2 Nefi 32\n\nAngelkuéra oñeʼẽ Espíritu Santo puʼaka rupive—Yvyporakuéra oñemboʼevaʼerã ha ohupyty kuaapy omeʼẽva Espíritu Santo. 559–545 ary rupi Cristo mboyve.\n\n2 Nefi 33\n\nNefi ñeʼẽnguéra añetegua—Koʼãva otestifika Cristo-gui—Umi ogueroviáva Cristo-pe ogueroviáta Nefi ñeʼẽnguéra, ha ãva opuʼãta peteĩ testígoramo pe huísio trivunal renondépe. 559–545 ary rupi Cristo mboyve.\n\nJacob\n\n\n\n\n\n\nJacob 1\n\nJacob ha José oñehaʼã oipyʼamovã yvyporakuérape oguerovia hag̃ua Cristo-pe ha iñeʼẽrendu hag̃ua hembiapoukapykuérare—Nefi omano—Oĩ hetave tekoñaña nefita-kuéra apytépe. 544–421 ary rupi Cristo mboyve.\n\nJacob 2\n\nJacob okondena pirapire jehayhu, orgúllo, ha tekopotĩʼỹ—Yvyporakuéra ikatu oheka pirapire oipytyvõ hag̃ua hapichápe—Jacob okondena pe tembiapo oñembotovéva haʼéva heta tembireko jeguereko—Ñandejára hory kuña rekopotĩme. 544–421 ary rupi Cristo mboyve.\n\nJacob 3\n\nUmi ikorasõ potĩva ohendu Tupã ñeʼẽ iporãitéva—Lamanita-kuéra hekojojave nefita-kuéragui—Jacob omomarandu tekokyʼa, tekotieʼỹ, ha opáichagua angaipáre. 544–421 ary rupi Cristo mboyve.\n\nJacob 4\n\nOpavave proféta otupaitũ Túvape Cristo rérape—Abraham oikuaveʼẽramo guare taʼýra Isaac-pe omohaʼanga Tupã ha Taʼýra Unihénitope—Yvyporakuéra oñemoĩporãvaʼerã Tupã ndive pe expiasiõ rupive—Judio-kuéra orrechasáta pe ita oñemopuʼãva ári opa mbaʼe. 544–421 ary rupi Cristo mboyve.\n\nJacob 5\n\nJacob omombeʼu Zenos ñeʼẽnguéra pe olívo oñeñotỹvaʼekue ha pe olívo kaʼaguy rehegua—Koʼãva ojogua Israel ha gentil-kuérape—Oñemohaʼanga Israel ñemosarambi ha ñembyaty—Oñeñeʼẽ nefita ha lamanita ha opa Israel rógare—Gentil-kuéra oñeinhertáta Israel-pe—Ipahaitépe ojehapýta pe parralty. 544–421 ary rupi Cristo mboyve.\n\nJacob 6\n\nÑandejára ombyatyjeýta Israel-pe ára pahápe—Yvóra ojehapýta tatápe—Yvyporakuéra ohovaʼerã Cristo ndive ani hag̃ua hoʼa pe lágo tata ha asufreguiguápe. 544–421 ary rupi Cristo mboyve.\n\nJacob 7\n\nSherem onega Cristo-pe, oñorairõ Jacob ndive, ojerure peteĩ techaukaha, ha Tupã oipyʼajopy chupe—Opavave profetakuéra oñeʼẽvaʼekue Cristo ha iñexpiasiõ rehe—Nefita-kuéra oiko ova ovávo, heñói hikuái jehasaʼasýpe ha lamanita-kuéra jehayhuʼỹme. 544–421 ary rupi Cristo mboyve.\n\nEnós\n\nEnós oñemboʼe mbarete ha ohupyty iñangaipa jora—Ñandejára ñeʼẽ ou iñapytuʼũme, oñeʼẽmeʼẽvo salvasiõ lamanita-kuérape g̃uarã peteĩ ára uperireguápe—Nefita-kuéra oñehaʼã oguerujey lamanita-kuérape—Enós ovyʼa Irredentor rehe. 420 ary rupi Cristo mboyve.\n\nJarom\n\nNefita-kuéra iñeʼẽrendu Moisés léire, ohaʼarõ pyʼarory reheve Cristo jeju ha iñakãrapuʼã pe yvýpe—Heta profetakuéra ombaʼapo omombyta hag̃ua tavayguakuérape tape añeteguápe. 399–361 ary rupi Cristo mboyve.\n\nOmni\n\nOmni, Amarón, Quemis, Abinadom, ha Amalekí, peteĩ teĩ, ohai umi kuatiajehaipyre—Mosíah ojuhu Zarahemla tavayguakuérape, og̃uahẽvaʼekue Jerusalén-gui Sedequías árape—Mosíah oñemoñandyry rréiramo hiʼarikuéra—Mulek ñemoñarekuéra Zarahemla-pegua ojuhúkuri Coriántumr-pe, ipaháva jaredita—Pe rréi Benjamín opyta Mosíah rendaguépe—Yvyporakuéra oikuaveʼẽvaʼerã Cristo-pe hiʼánga temikuaveʼẽramo. 323–130 ary rupi Cristo mboyve.\n\nMormón Ñeʼẽnguéra\n\nMormón omombyky umi Nefi pláncha tuichavéva—Haʼe omoĩ umi pláncha michĩvéva ambue planchakuéra ndive—Rréi Benjamín omoĩ pyʼaguapy upe tetãme. 385 ary rupi Cristo rire.\n\nMosíah\n\n\n\n\n\n\nMosíah 1\n\nRréi Benjamín omboʼe itaʼyrakuérape ituvakuéra ñeʼẽ ha profesiakuéra—Oñeñongatúkuri irreligión ha itekoarandukuéra umi kuatiajehaipyre rupi ojehaivaʼekue umi pláncha ári—Mosíah oñehenói rréiramo ha oñemeʼẽ chupe umi kuatiajehaipyre ha ambue mbaʼekuéra. 130–124 ary rupi Cristo mboyve.\n\nMosíah 2\n\nRréi Benjamín oñeʼẽ itavayguakuérape—Haʼe omombeʼu irreinopegua tekojoja, hustísia ha espiritualida—Oñemoñeʼẽ chupekuéra oipytyvõ hag̃ua Irréi Yvagaguápe—Umi Tupã rehe opuʼãva oñandúta peteĩ jehasaʼasy haʼéva peteĩ tata ogueʼỹvaicha. 124 ary rupi Cristo mboyve.\n\nMosíah 3\n\nRréi Benjamín oñemoñeʼẽve—Ñandejára Ipuʼakapáva oministráta yvyporakuéra apytépe peteĩ tete yvyguiguápe—Huguy osẽta opa ipirekua rupi oexpiávo yvóra angaipakuéra—Héraipi añónte og̃uahẽ pe salvasiõ—Yvyporakuéra ikatu oipeʼa ijehegui pe expiasiõ rupive tekove ñaña ha oiko chugui imarangatúva—Umi iñañáva jehasaʼasy haʼéta peteĩ lágo tata ha asufreguiguáicha. 124 ary rupi Cristo mboyve.\n\nMosíah 4\n\nRréi Benjamín oñemoñeʼẽve—Pe salvasiõ ou expiasiõ rupive—Peguerovia Cristo-pe pejesalva hag̃ua—Pejoko pene angaipa jora tekojoja rupive—Pemeʼẽ peguerekóvagui imboriahúvape—Pejapo opa mbaʼe akãguapy ha hekopete. 124 ary rupi Cristo mboyve.\n\nMosíah 5\n\nImarangatukuéravagui oiko Cristo raʼy ha rajykuéra jerovia rupive—Upéicha oñehenói chupekuéra Cristo réra rupi—Rréi Benjamín oñemoñeʼẽ chupekuéra toñemovãʼỹ ha topyta hikuái pe tembiapo porãme. 124 ary rupi Cristo mboyve.\n\nMosíah 6\n\nRréi Benjamín ohai tavayguakuéra réra ha ohenói sacerdote-kuéra omboʼe hag̃ua chupekuéra—Mosíah oisãmbyhy peteĩ rréi hekojojávaicha. 124–121 ary rupi Cristo mboyve.\n\nMosíah 7\n\nAmmón ojuhu Lehi-Nefi retã, Limhi orreinahápe. Limhi tavayguakuéra oĩ lamanita-kuéra poguýpe—Limhi omombeʼu hembiasakuéra—Peteĩ proféta (Abinadí) otestifikákuri Cristo haʼeha Tupã ha Túva opa mbaʼe ári—Umi oñotỹva mbaʼekyʼakuéra omonoʼõta pe yvytuʼatãjere, ha umi omoĩva ijerovia Ñandejárare oñemosãsóta. 121 ary rupi Cristo mboyve.\n\nMosíah 8\n\nAmmón omboʼe Limhi tavayguakuérape—Oikuaa umi veinticuatro pláncha jaredita-kuéragui—Umi techapahára ikatu ombohasa kuatiajehaipyre ymaguare—Ndaipóri don tuichavéva pe techapahára oguerekóvagui. 121 ary rupi Cristo mboyve.\n\nMosíah 9\n\nZeniff ogueraha peteĩ aty Zarahemla-guáva ohupyty hag̃ua Lehi-Nefi retã—Rréi lamanita oheja chupekuéra ohupyty upe tetã—Oĩ ñorairõguasu lamanita-kuéra ha Zeniff tavayguakuéra apytépe. 200–187 ary rupi Cristo mboyve.\n\nMosíah 10\n\nRréi Lamán omano—Itavayguakuéra hesaite ha iñarõ ha oguerovia jepokuaa añeteguaʼỹva—Zeniff ha itavayguakuéra ipuʼaka hesekuéra. 187–160 ary rupi Cristo mboyve.\n\nMosíah 11\n\nRréi Noé oisãmbyhy tekoñañáme—Haʼe hory tekovaípe hembireko ha ikuñanguéra ndive—Abinadí oprofetisa tavayguakuéra ojeguerahataha ñeñapytĩmbýpe—Ojukase chupe rréi Noé. 160–150 ary rupi Cristo mboyve.\n\nMosíah 12\n\nAbinadí oñemoĩ kaʼirãime oprofetisa haguére tavayguakuéra ñehundi ha rréi Noé ñemano—Sacerdote-kuéra añeteguaʼỹva oñeʼẽ escritura-kuérare ha heʼiguaʼu iñeʼẽrenduha Moisés léire—Abinadí oñepyrũ omboʼe umi diez tembiapoukapykuéra. 148 ary rupi Cristo mboyve.\n\nMosíah 13\n\nAbinadí oñemoʼã Tupã rehegua puʼaka rupive—Haʼe omboʼe umi diez tembiapoukapykuéra—Pe salvasiõ ndoúi Moisés léi rupive añónte—Tupãite voi ojapóta peteĩ expiasiõ ha orredimíta itavayguakuérape. 148 ary rupi Cristo mboyve.\n\nMosíah 14\n\nIsaías oñeʼẽ pe Mesías rehe—Oñemombeʼu pe Mesías ñemotĩndy ha jehasaʼasykuéra—Haʼe oikuaveʼẽ hiʼánga angaipakuérare ha oñemombyte umi tembiapovaiʼapoháre—Ñambojojavaʼerã Isaías 53 rehe. 148 ary rupi Cristo mboyve.\n\nMosíah 15\n\nMbaʼéicha Cristo haʼe pe Túva ha Taʼýra—Haʼe oñemombytéta ha ogueropuʼakáta itavaguakuéra rembiapovai—Haʼekuéra ha opavave proféta marangatu haʼe iñemoñare—Haʼe ojapo pe jeikovejey—Mitãnguéra michĩva oguereko jeikove opaveʼỹva. 148 ary rupi Cristo mboyve.\n\nMosíah 16\n\nTupã orredimi yvyporakuérape iñeime kañy ha jeʼágui—Umi oñemeʼẽva hete oipotávape opyta ndaiporiramoguáicha rredensiõ—Cristo ojapo peteĩ jeikovejey haʼéva tekove opaveʼỹva térã kondenasiõ opaveʼỹvape g̃uarã. 148 ary rupi Cristo mboyve.\n\nMosíah 17\n\nAlma oguerovia ha ohai Abinadí ñeʼẽnguéra—Abinadí ohasa ñemano tata rupi—Haʼe oprofetisa ijukaharekuéra ári mbaʼasy ha tata rupi ñemano. 148 ary rupi Cristo mboyve.\n\nMosíah 18\n\nAlma ohekomboʼe ñemiháme—Haʼe omboʼe pe konvénio ñemongarai rehegua ha oporomongarai Mormón ykuérape—Haʼe omopuʼã Cristo Tupao ha oʼordena sacerdote-kuéra—Haʼekuéra oñemongaru tembiapo ipopegua reheve ha omboʼe tavayguakuérape—Alma ha itavayguakuéra okañy taveʼỹme rréi Noé-gui. 147–145 ary rupi Cristo mboyve.\n\nMosíah 19\n\nGedeón ojukase rréi Noé-pe—Lamanita-kuéra oike upe tetãme—Rréi Noé ohasa tatápe ñemano—Limhi oisãmbyhy peteĩ tendotáicha ohepymeʼẽva tetãme jehepymeʼẽ. 145–121 ary rupi Cristo mboyve.\n\nMosíah 20\n\nLamanita-kuéra rajy apytégui oĩ oñemokañýva rréi Noé sacerdote-kuéra rupive—Lamanita-kuéra ou ñorairõrã Limhi ha itavayguakuéra ári—Lamanita-kuéra aty ojerrechasa ha oñembopyʼaguapy. 145–123 ary rupi Cristo mboyve.\n\nMosíah 21\n\nLamanita-kuéra oipyʼajopy ha ipuʼaka Limhi tavayguakuérare—Limhi tavayguakuéra ojotopa Ammón ndive ha oñekonverti hikuái—Haʼekuéra omombeʼu Ammón-pe umi veinticuatro pláncha jaredita-kuéra rehegua. 122–121 ary rupi Cristo mboyve.\n\nMosíah 22\n\nOñembohape tavayguakuéra oñemosãso hag̃ua lamanita-kuéra ñeñapytĩmbýgui—Lamanita-kuéra oñemongaʼu—Tavayguakuéra okañy, ohojey Zarahemla-pe, ha oñemoĩ rréi Mosíah poguýpe. 121–120 ary rupi Cristo mboyve.\n\nMosíah 23\n\nAlma ndoikoséi rréiramo—Oipytyvõ sumo sacerdote-icha—Ñandejára ohavira itavayguakuérape, ha lamanita-kuéra ojagarra Helam retã—Amulón, upe rréi Noé sacerdote-kuéra hekoñañáva tendota, oisãmbyhy lamanita-kuéra rréi po guýpe. 145–121 ary rupi Cristo mboyve.\n\nMosíah 24\n\nAmulón omyangekói Alma ha itavayguakuérape—Ojeipeʼáta chuguikuéra hekove oñemboʼéramo—Ñandejára ombovevýi imbaʼepohyikuéra—Haʼe omosãso chupekuéra ñeñapytĩmbýgui, ha ohojey hikuái Zarahemla-pe. 145–120 ary rupi Cristo mboyve.\n\nMosíah 25\n\nMulek ñemoñarekuéragui Zarahemla-pegua oiko nefita-kuéra—Oikuaa hikuái Alma ha Zeniff tavayguakuéragui—Alma omongarai Limhi ha opa itavayguakuérape—Mosíah heʼi Alma-pe omopuʼã hag̃ua Tupã tupao. 120 ary rupi Cristo mboyve.\n\nMosíah 26\n\nHeta tupaopeguápe ojegueraha angaipápe umi ijeroviaʼỹva rupi—Alma-pe oñeñeʼẽmeʼẽ tekove opaveʼỹva—Umi oñearrepenti ha oñemongaraíva oñeperdonáta—Umi tupaogua ojapóva angaipa ha oñearrepentíva ha omombeʼúva Alma ha Ñandejárape oñeperdonáta; ndaupéichairamo, ndojeipapamoʼãi tupaogua tavayguakuéra apytépe. 120–100 ary rupi Cristo mboyve.\n\nMosíah 27\n\nMosíah ombotove ñemuña ha omoĩuka tembijoja—Alma upe taʼýra ha irundy Mosíah raʼykuéra ohundise pe tupao—Peteĩ ángel ojehechauka ha heʼi chupekuéra oheja hag̃ua hape ñaña—Alma opyta ñeʼẽʼỹre—Opa yvypóra heñoijeyvaʼerã ohupyty hag̃ua salvasiõ—Alma ha Mosíah raʼykuéra omomarandu mbaʼe porã pyahu. 100–92 ary rupi Cristo mboyve.\n\nMosíah 28\n\nMosíah raʼykuéra omboʼe lamanita-kuérape—Oiporúvo umi mokõi ita techapahára, Mosíah ombohasa umi pláncha jaredita-kuéra rehegua. 92 ary rupi Cristo mboyve.\n\nMosíah 29\n\nMosíah heʼi ojeiporavo hag̃ua huekuéra rreirangue—Rreikuéra ndahekojojáiva ogueraha itavayguakuérape angaipápe—Alma pe taʼýra ojeiporavo hue mburuvicháramo tavayguakuéra ñeʼẽ rupi—Haʼe avei pe sumo sacerdote tupao ári—Omano Mosíah ha Alma upe túva. 92–91 ary rupi Cristo mboyve.\n\nAlma\n\n\n\n\n\n\nAlma 1\n\nNehor omboʼe doctrina añeteguaʼỹva, omopuʼã peteĩ tupao, omoinge upe sacerdote-kuéra mbaʼevaiñemi ha ojuka Gedeón-pe—Nehor-pe ojejuka hembiapovaikuére—Oñemosarambi tavayguakuéra apytépe upe sacerdote-kuéra mbaʼevaiñemi ha umi ñemuña—Sacerdote-kuéra okaru hembiapokuéra rupi, tavayguakuéra oñangareko imboriahúvare ha pe tupao oñakãrapuʼã. 91–88 ary rupi Cristo mboyve.\n\nAlma 2\n\nAmlici oikose rréiramo ha ojerrechasa tavayguakuéra ñeʼẽ rupi—Umi hapykuerigua ojapo chugui rréi—Amlicita-kuéra ojapo ñorairõguasu Nefita-kuérape ha koʼãva ipuʼaka hesekuéra—Lamanita ha amlicita-kuéra ombojoaju imbarete ha ipuʼaka hikuái hesekuéra—Alma ojuka Amlici-pe. 87 ary rupi Cristo mboyve.\n\nAlma 3\n\nAmlicita-kuéra oñemboparapa umi profesiakuérape heʼiháicha—Lamanita-kuéra oñemoñeʼẽngaivaʼekue iñepuʼãre—Yvyporakuéra ogueru hiʼári iñeʼẽngaikuéra—Nefita-kuéra ipuʼaka ambue lamanita-kuéra ehérsitore. 87–86 ary rupi Cristo mboyve.\n\nAlma 4\n\nAlma omongarai hetaiterei konvérsope—Tembiapovai oike tupaópe; ha pe tupao akãrapuʼã ojejoko—Nefíah oñehenói hue guasúramo—Alma; haʼévo sumo sacerdote; ombaʼapo pe ministériope. 86–83 ary rupi Cristo mboyve.\n\nAlma 5\n\nOjehupyty hag̃ua salvasiõ, yvyporakuéra oñearrepentivaʼerã ha iñeʼẽrenduvaʼerã tembiapoukapykuérare, heñoijeyvaʼerã, omopotĩvaʼerã ijaokuéra Cristo ruguy rupi, oñemomirĩ, oipeʼa ijehegui pe orgúllo ha potapy, ha ojapovaʼerã tembiapo ijojáva—Pe ovecharerekua marangatu ohenói itavayguakuérape—Umi ojapóva tembiapo ñaña haʼe aña raʼy—Alma omeʼẽ testimónio idoctrina añeteguaha ha heʼi yvyporakuérape oñearrepenti hag̃ua—Umi hekojojáva réra ojehaíta tekove rehegua kuatiañeʼẽme. 83 ary rupi Cristo mboyve.\n\nAlma 6\n\nTupao Zarahemla-pegua oñemopotĩ ha oñemohendaporã—Alma oho Gedeón-pe oporohekomboʼe hag̃ua. 83 ary rupi Cristo mboyve.\n\nAlma 7\n\nCristo heñóita María-gui—Haʼe ojoráta ñemano sã ha ogueropuʼakáta itavayguakuéra angaipa—Umi oñearrepentíva, oñemongaraíva ha iñeʼẽrendúva tembiapoukapykuérare ohupytýta tekove opaveʼỹva—Mbaʼekyʼa ndaikatúi ohupyty Tupã rréino—Oñeikotevẽ ñemomirĩ, jerovia, ñehaʼarõ, ha karida. 83 ary rupi Cristo mboyve.\n\nAlma 8\n\nAlma oporohekomboʼe ha omongarai Melek-pe—Haʼe ojerrechasa Ammoníah-pe ha osẽ upégui—Peteĩ ángel heʼi chupe ohojey hag̃ua ha oñeʼẽ hag̃ua arrepentimiéntore pe tavayguakuérape—Amulek omog̃uahẽ chupe ha mokõivéva oporohekomboʼe Ammoníah-pe. 82 ary rupi Cristo mboyve.\n\nAlma 9\n\nAlma heʼi Ammoníah tavayguakuérape oñearrepenti hag̃ua—Ñandejára iporiahuverekóta lamanita-kuéra ndive ára pahápe—Nefita-kuéra ohejáramo tesape, oñehundíta lamanita-kuéra rupive—Tupã Raʼy ou pyaʼéta—Haʼe orredimíta umi oñearrepentíva, oñemongaraíva, ha oguerekóva jerovia hérare. 82 ary rupi Cristo mboyve.\n\nAlma 10\n\nLehi haʼe Manasés ñemoñare—Amulek omombeʼu pe ángel heʼihague chupe oñangareko hag̃ua Alma-re—Hekojojakuérava ñemboʼe rupi tavayguakuéra noñehundíri—Avogadokuéra ha huekuéra hekojojaʼỹva omoĩ pe tavayguakuéra ñehundi pyenda. 82 ary rupi Cristo mboyve.\n\nAlma 11\n\nOñemombeʼu mbaʼéichapa nefita-kuéra pirapire repy—Amulek oñorairõ Zeezrom ndive—Cristo ndosalvamoʼãi tavayguakuérape iñangaipápe—Umi ohupytýva yvága rréino añónte ojesalváta—Opavave yvypóra opuʼãta ñemanoveʼỹme—Ndaipóri ñemano Jeikovejey rire. 82 ary rupi Cristo mboyve.\n\nAlma 12\n\nAlma oñorairõ Zeezrom ndive—Tupã mbaʼeñemimbykuéra ojeikuaauka umi ijeroviarekóvapente—Yvyporakuéra ojehusga ijepyʼamongeta, ijeguerovia, iñeʼẽ, ha hembiapokuérare—Umi iñañáva ohasáta ñemano espíritu reheguáva—Ko tekove omanokuaáva haʼe peteĩ ñeime pyʼaraʼãrã—Upe plan rredensiõ rehegua rupive oiko Jeikovejey ha, jerovia rupive, umi angaipa jora—Umi oñearrepentíva ojerurekuaa poriahuvereko pe Taʼýra Unihénito rupive. 82 ary rupi Cristo mboyve.\n\nAlma 13\n\nYvyporakuéra oñehenói haʼe hag̃ua sumo sacerdote tuicha ijerovia ha hembiapo porãkuéra rupi—Omboʼevaʼerã hikuái tembiapoukapykuéra—Tekojoja rupive oñemomarangatu ha oike hikuái Ñandejára pytuʼúpe—Melquisedec haʼékuri peteĩ koʼãva apytégui—Angelkuéra omombeʼu mbaʼe porã pyahu opa tetã tuichakue javére—Ohechaukáta hikuái pe Cristo jeju koʼág̃agua. 82 ary rupi Cristo mboyve.\n\nAlma 14\n\nAlma ha Amulek ojeity kaʼirãime ha oñenupã—Umi ogueroviáva ha ijescritura marangatukuéra ojehapy tatápe—Koʼã omanovaʼekue oñemog̃uahẽ verapýpe Ñandejárare—Kaʼirãi tapiakuéra ojeka ha hoʼa—Alma ha Amulek oñemosãso ha imuñahakuéra ojejuka. 82–81 ary rupi Cristo mboyve.\n\nAlma 15\n\nAlma ha Amulek oho Sidom-pe ha omopuʼã peteĩ tupao—Alma omonguera Zeezrom-pe, ha haʼe ojoaju pe tupaóre—Hetápe oñemongarai, ha pe tupao oñakãrapuʼã—Alma ha Amulek oho Zarahemla-pe. 81 ary rupi Cristo mboyve.\n\nAlma 16\n\nLamanita-kuéra ohundi Ammoníah tavayguakuérape—Zoram oisãmbyhy nefita-kuérape ipuʼaka hag̃ua lamanita-kuéra rehe—Alma ha Amulek ha heta ambuekuéra omboʼe upe ñeʼẽ—Haʼekuéra omboʼe Cristo oikovejey rire ojehechaukataha nefita-kuérape. 81–77 ary rupi Cristo mboyve.\n\nAlma 17\n\nMosíah raʼykuéra oguereko pe espíritu profesía ha rrevelasiõ rehegua—Haʼekuéra oho hapekuéra rehe omboʼe hag̃ua pe ñeʼẽ lamanita-kuérape—Ammón oho Ismael retãme ha oiko chugui rréi Lamoni rembiguái—Ammón osalva rréi Lamoni mymbaʼatykuéra ha ojuka ihayhuʼỹhakuérape Sebús ykuérape. Verso 1–3 peve, 77 ary rupi Cristo mboyve; verso 4, 91–77 ary rupi Cristo mboyve; ha verso 5–39 peve, 91 ary rupi Cristo mboyve.\n\nAlma 18\n\nRréi Lamoni oimoʼã Ammón haʼe pe Espíritu Guasu—Ammón omboʼe rréipe pe jejapoʼypýgui, Tupã rembiapo yvyporakuéra ndive, ha pe rredensiõgui oúva Cristo rupive—Lamoni oguerovia ha hoʼa yvýpe omanorõguáicha. 90 ary rupi Cristo mboyve.\n\nAlma 19\n\nLamoni ohupyty tekove opaveʼỹva resape ha ohecha upe Rredentórpe—Hogaguakuéra hoʼa peteĩ jeképe, ha heta ohecha angelkuéra—Ammón oñeñongatu milágro rupive—Haʼe omongarai hetápe ha omoĩ peteĩ tupao ijapytepekuéra. 90 ary rupi Cristo mboyve.\n\nAlma 20\n\nÑandejára omondo Ammón-pe Middoni-pe omosãso hag̃ua ijoykeʼykuéra oĩva jejokuapýpe—Ammón ha Lamoni ojuhu Lamoni rúpe, haʼéva rréi opa upe tetãme—Ammón ojopy upe rréi tujápe oheja hag̃ua isãso ijoykeʼykuéra. 90 ary rupi Cristo mboyve.\n\nAlma 21\n\nAarón omboʼe Amalekita-kuérape Cristo ha iñexpiasiõ rehe—Aarón ha ijoykeʼykuéra oñemoĩ kaʼirãime Middoni-pe—Oñemosãso rire chupekuéra, omboʼe hikuái sinagogakuérape ha okonverti hetápe—Lamoni omeʼẽ sãso tavayguakuérape oiporavo hag̃ua religión-kuéra Ismael retãme. 90–77 ary rupi Cristo mboyve.\n\nAlma 22\n\nAarón omboʼe Lamoni rúpe Jejapoʼypy rehegua, Adán jeʼa ha pe plan rredensiõ rehegua Cristo rupive—Pe rréi ha opa hogaguakuéra oñekonverti—Oñemyesakã mbaʼéichapa oñembojaʼo pe yvy nefita ha lamanita-kuéra apytépe. 90–77 ary rupi Cristo mboyve.\n\nAlma 23\n\nOñemombeʼu oĩha religión jeiporavokuaa—Siete tetã ha tavaguasupegua lamanita-kuéra oñekonverti—Oñembohéra hikuái anti-nefi-lehita ha ojeipeʼa chuguikuéra pe ñeʼẽngái—Amalekita ha amulonita-kuéra orrechasa pe añetegua. 90–77 ary rupi Cristo mboyve.\n\nAlma 24\n\nLamanita-kuéra ou Tupã tavayguakuéra rehe—Anti-nefi-lehitakuéra ovyʼa Cristo-pe ha angelkuéra ou hendapekuéra—Haʼekuéra oiporavo ohasa uvei ñemano oñemoʼã rãngue—Heta lamanita-kuéra oñekonverti. 90–77 ary rupi Cristo mboyve.\n\nAlma 25\n\nOñemosarambi lamanita-kuéra ñemuña—Sacerdote Noé ñemoñarekuéra omano Abinadí oprofetisa haguéicha—Heta lamanita-kuéra oñekonverti ha ojoaju Anti-nefi-lehi tavayguakuéra ndive—Oguerovia hikuái Cristo-pe ha iñeʼẽrendu Moisés léire. 90–77 ary rupi Cristo mboyve.\n\nAlma 26\n\nAmmón hory Ñandejárape—Ñandejára omombarete umi ijeroviarekóvape ha omeʼẽ chupekuéra kuaapy—Pe jerovia rupi, yvyporakuéra ikatu ogueru hetaiterei ángape arrepentimiéntope—Tupã oguereko opa puʼaka ha oikuaa opa mbaʼe. 90–77 ary rupi Cristo mboyve.\n\nAlma 27\n\nÑandejára heʼi Ammón-pe ogueraha hag̃ua Anti-nefi-lehi tavayguakuérape peteĩ tenda oĩporã hag̃uáme—Ojejuhúvo Alma ndive, Ammón vyʼa tuichaiterei ha omokangy imbarete—Nefita-kuéra omeʼẽ Jersón retã ijoykeʼykuéra anti-nefi-lehi tavayguakuérape—Oñehenói chupekuéra Ammón tavayguakuéra. 90–77 ary rupi Cristo mboyve.\n\nAlma 28\n\nLamanita-kuéra ojeity peteĩ ñorairõguasu vaípe—Deséna de milláres ojejuka—Umi iñañáva oñekondena peteĩ jehasaʼasy opaveʼỹva ñeimépe; umi hekojojáva ohupyty peteĩ vyʼa opaveʼỹva. 77–76 ary rupi Cristo mboyve.\n\nAlma 29\n\nAlma osapukaise pe arrepentimiénto umi ángel rehegua rakateʼỹ reheve—Ñandejára omeʼẽ mboʼehára opa tetãme—Alma hory Ñandejára rembiapópe ha Ammón ha ijoykeʼykuéra poʼa reheve. 76 ary rupi Cristo mboyve.\n\nAlma 30\n\nKorihor, pe anti Cristo, oñembohory Cristo-re, pe expiasiõ, ha pe espíritu de profesíare—Haʼe omboʼe ndaiporiha Tupã, ni yvypóra jeʼa, ni jehavira angaipáre, ha ndaiporiha Cristo. Alma otestifika Cristo outaha ha opa mbaʼe ohechaukaha oĩha peteĩ Tupã—Korihor ojerure peteĩ techaukaha ha opyta iñeʼẽngu—Pe aña ojehechaukákuri Korihor-pe haʼeramoguáicha peteĩ ángel ha omboʼe chupe umi heʼítava—Korihor ojeity ha oñepyrũmba hese omano meve. 76–74 ary rupi Cristo mboyve.\n\nAlma 31\n\nAlma omotenonde peteĩ misión oguerujey hag̃ua zoramita-kuérape hoʼavaʼekue jegueroviaʼỹme—Zoramita-kuéra onega Cristo-pe, oguerovia peteĩ ñeʼẽ añeteguaʼỹ jeiporavo rehegua, ha otupaitũ hikuái ñemboʼe peteĩme—Misionero-kuéra henyhẽ Espíritu Santo-gui—Ijehasaʼasykuéra ojegueropuʼaka Cristo vyʼápe. 74 ary rupi Cristo mboyve.\n\nAlma 32\n\nAlma omboʼe imboriahúvape umi ijehasaʼasy rupi oñemomirĩvaʼekue—Jerovia haʼe pe jahechaʼỹva ñehaʼarõ ha añeteguáva—Alma otestifika angelkuéra oministraha kuimbaʼe, ha kuña, ha mitãme—Alma ombojoja pe ñeʼẽ peteĩ yvaraʼỹi rehe—Kóva oñeñotỹ ha oñemongakuaavaʼerã—Upéicha okakuaa oiko peve chugui peteĩ yvyramáta oñemonoʼõhágui pe tekove opaveʼỹva yva. 74 ary Cristo mboyve rupi.\n\nAlma 33\n\nZenós omboʼékuri yvyporakuéra oñemboʼevaʼerãha ha otupaitũ opa tendápe, ha umi huísio ojeipeʼaha pe Taʼýra rupi—Zenoc omboʼevaʼekue pe poriahuvereko oñemeʼẽha pe Taʼýra rupi—Moisés omopuʼã taveʼỹme peteĩ Tupã Raʼy ñemohaʼanga. 74 ary rupi Cristo mboyve.\n\nAlma 34\n\nAmulek otestifika pe ñeʼẽ oĩha Cristo-pe salvasiõrã—Ndojejapóiramo peteĩ expiasiõ, opa yvypóra omanovaʼerã—Opa Moisés léi ohechauka pe Tupã Raʼy jehasaʼasýre—Upe ijapyraʼỹva plan rredensiõ rehegua oñemopyenda jerovia ha arrepentimiénto rehe—Peñemboʼe jehovasa yvyʼarigua, ha espíritu reheguáre—Kóva ko tekove haʼe ára yvypóra oñembosakoʼivaʼerãha oñemoĩ hag̃ua Tupã renondépe—Pembaʼapo pene salvasiõ rehe kyhyjépe Tupã renondépe. 74 ary rupi Cristo mboyve.\n\nAlma 35\n\nPe ñeʼẽ ñehekomboʼe ohundi zoramita-kuéra ñuhã—Omosẽ hikuái umi oñekonvertivaʼekuépe, ha umíva ojoaju Jersón-pe Ammón tavayguakuéra ndive—Alma ojepyʼapy itavayguakuéra rekoñañáre. 74 ary rupi Cristo mboyve.\n\nAlma 36\n\nAlma otestifika Helamán-pe mbaʼéichapa oñekonverti ohecha rire peteĩ ángel—Haʼe ohasa peteĩ ánga oñekondenáva jehasaʼasy; haʼe ohenói Jesús réra, ha upéi heñói Tupãgui—Vyʼa heʼẽva omyenyhẽ hiʼánga—Ohecha angelkuéra aty omomorãva Tupãme—Heta oñekonvertíva oñandu ha ohecha haʼe oñandu ha ohecha haguéicha. 74 ary rupi Cristo mboyve.\n\nAlma 37\n\nUmi pláncha bronce-guigua ha ambue escritura-kuéra oñeñongatu ogueraha hag̃ua angakuérape salvasiõ peve—Jaredita-kuéra oñehundivaʼekue hekoñaña rupi—Iñeʼẽmeʼẽ ha ikonvénio ñemimbykuéra oñeñomivaʼerã tavayguakuéragui—Eporandu Ñandejárape opa ne rembiaporãre—Pe Liahona ogueraha haguéicha Nefita-kuérape, upéicha avei Cristo ñeʼẽ ogueraha yvyporakuérape tekove opaveʼỹvape. 74 ary rupi Cristo mboyve.\n\nAlma 38\n\nShiblón hekojojágui oñemuña—Pe salvasiõ oĩ Cristo-pe, haʼéva yvóra rekove ha resape—Ejoko opa ne rembipotakuéra. 74 ary rupi Cristo mboyve.\n\nAlma 39\n\nPe angaipa meña rehegua haʼe peteĩ tembiapokyʼa—Coriantón angaipakuéra rupi zoramita-kuéra nohenduséi pe ñeʼẽ—Cristo rredensiõ ombaʼapo jepe osalva hag̃ua umi ijeroviarekovaʼekue haʼe ou mboyve. 74 ary rupi Cristo mboyve.\n\nAlma 40\n\nCristo ojapo opa yvypóra jeikovejey—Hekojojáva omanovaʼekue oho paraísope ha umi hekoñañáva ypytũ okapeguápe ohaʼarõ hag̃ua ára oikovejey hag̃ua—Opa mbaʼe oñemoĩjeýta oĩ haguéicha ha oĩporãmbáta pe jeikovejeýpe. 74 ary rupi Cristo mboyve.\n\nAlma 41\n\nPe jeikovejeýpe yvyporakuéra oikovejey peteĩ ñeime vyʼa opaveʼỹvape térã peteĩ tekoʼasy opaveʼỹvape—Tekoñaña ndahaʼeivaʼekue arakaʼeve vyʼapavẽ—Yvyporakuéra hoʼoñeiméva oĩ Tupãʼỹre yvórape—Pe ñemoĩjeýpe opavave yvypórape oñemeʼẽjey umi heko ha ijepokuaa ohupytyvaʼekue hekove ñemanokuaápe. 74 ary rupi Cristo mboyve.\n\nAlma 42\n\nKo ñemanokuaápe ñeime haʼe peteĩ pyʼaraʼãrã ñeime ohejáva yvypórape toñearrepenti ha tombaʼapo Tupãme g̃uarã—Pe jeʼa ogueruvaʼekue ñemano yvyʼarigua ha espíritu rehegua opa yvyporakuéra ári—Pe rredensiõ ou arrepentimiénto rupive—Tupãite voi oexpia angaipakuéra yvorapeguáre—Pe poriahuvereko haʼe umi oñearrepentívape g̃uarã—Opavave hembýva opyta Tupã hustísiape—Poriahuvereko ou pe expiasiõ rupi—Umi oñearrepenti añetéva añónte ojesalváta. 74 ary rupi Cristo mboyve.\n\nAlma 43\n\nAlma ha itaʼyrakuéra omboʼe pe ñeʼẽ—Zoramita-kuéra ha ambue nefita-kuéra ojeivaʼekuégui oiko lamanita-kuéra—Lamanita-kuéra ou ñorairõguasúpe nefita-kuéra rehe—Moroni oʼarma nefita-kuérape árma omoʼãva chupekuérape—Ñandejára ohechauka Alma-pe Lamanita-kuéra plan—Nefita-kuéra omoʼã hogakuéra, hekosãsokuéra, hogaguakuéra, ha irreligionkuéra—Moroni ha Lehi ehersitokuéra omongora lamanita-kuérape. 74 ary rupi Cristo mboyve.\n\nAlma 44\n\nMoroni heʼi lamanita-kuérape ojapo hag̃ua hikuái peteĩ konvénio pyʼaguapyrã térã oñehundíta chupekuéra—Zerahemna ombotove pe jerure, ha ñorairõ oñepyrũjey—Moroni ehersitokuéra ipuʼaka lamanita-kuérare. 74–73 ary rupi Cristo mboyve.\n\nAlma 45\n\nHelamán oguerovia Alma ñeʼẽ—Alma oprofetisa nefita-kuéra ñehundi—Haʼe ohovasa ha omoñeʼẽngái upe tetã—Ikatu oime Alma ojegueraharaʼe pe espíritu rehe, ojegueraha haguéicha Moisés—Hetave upe ñesẽ tupaógui. 73 ary rupi Cristo mboyve.\n\nAlma 46\n\nAmalickíah oporombotavy ojupi hag̃ua rréiramo—Moroni omopuʼã pe sãso poyvi—Haʼe omokyreʼỹ tavayguakuérape omoʼã hag̃ua irreligión—Umi ogueroviáva añetehápe oñehenói cristiano—Peteĩ José ñemoñare rembyre oñeñongatúta—Amalickíah ha umi osẽvaʼekue okañy Nefi retãme—Umi noipytyvõiva upe sãsorã ojejuka. 73 ary rupi Cristo mboyve.\n\nAlma 47\n\nAmalickíah oiporu ñuhã, jejuka, ha japu haʼe hag̃ua lamanita-kuéra rréi—Nefita-kuéra osẽvaʼekue iñañave ha iñarõve lamanita-kuéragui. 72 ary Cristo mboyve.\n\nAlma 48\n\nAmalickíah omokyreʼỹ lamanita-kuérape nefita-kuéra rehe—Moroni ombosakoʼi itavayguakuérape omoʼã hag̃ua Cristiano-kuéra mbaʼéva—Moroni hory pe tekosãso ha ñemosãsóme ha haʼe peteĩ Tupã rehegua kuimbaʼe ipuʼakapáva. 72 ary rupi Cristo mboyve.\n\nAlma 49\n\nLamanita-kuéra ojasuruvaʼekue ndaikatúi ojagarra Ammoníah ha Noé tavaguasukuéra ñemoʼãpyréva—Amalickíah omoñeʼẽngái Tupãme ha oñeʼẽmeʼẽ hoyʼutaha Moroni ruguy—Helamán ha ijoykeʼykuéra omombareténte hína pe tupao. 72 ary rupi Cristo mboyve.\n\nAlma 50\n\nMoroni omombarete nefita-kuéra retã—Omopuʼã hikuái heta tavaguasu pyahu—Ñorairõguasu ha ñehundi ohasavaʼekue nefita-kuéra ára hekoñaña ha hembiapovai jave—Teáncum ipuʼaka Moriantón ha umi osẽvaʼekue rehe—Nefíah omano, ha itaʼýra Pahorán oguapy pe apyka hudisiálpe. 72–67 ary rupi Cristo mboyve.\n\nAlma 51\n\nUmi rréi potaha omoambuese upe léi omoĩ hag̃ua peteĩ rréi—Pahorán ha umi kuimbaʼe isãsosévape oipytyvõ tavayguakuéra ñeʼẽ—Moroni omyaña umi rréi potahápe omoʼã hag̃ua hetã térã ohasáta hikuái ñemano—Amalickíah ha lamanita-kuéra ojagarra heta tavaguasu oñemoʼãvaʼekue—Teáncum ombojevy lamanita-kuéra jeike ha ojuka Amalickíah-pe hogaaópe. 67–66 ary rupi Cristo mboyve.\n\nAlma 52\n\nAmmorón opyta lamanita-kuéra rréiramo Amalickíah rendaguépe—Moroni, Teáncum, ha Lehi ogueraha nefita-kuérape peteĩ ñorairõguasu oñemotenondehápe lamanita-kuéra rehe—Ojejagarrajey tavaguasu Mulek, ha Jacob upe zoramita ojejuka. 66–64 ary rupi Cristo mboyve.\n\nAlma 53\n\nOjeiporu prisionerokuéra lamaníta oñemombarete hag̃ua tavaguasu Abundancia—Nefita-kuéragui ñesẽ ogueru lamanita-kuéra puʼaka—Helamán ojagarra dos mil mitãrusu Ammón tavayguakueragua oisãmbyhy hag̃ua. 64–63 ary rupi Cristo mboyve.\n\nAlma 54\n\nAmmorón ha Moroni oñemongeta ojapo hag̃ua prisionerokuéra ñemyengovia—Moroni ojerure lamanita-kuéra ojevy hag̃ua ha ombopaha hag̃ua iñorairõ jejukarã—Ammorón ojerure nefita-kuéra omeʼẽ hag̃ua hiʼárma ha oñemoĩ hag̃ua lamanita-kuéra poguýpe. 63 ary rupi Cristo mboyve.\n\nAlma 55\n\nMoroni ombotove oñemyengovia prisionerokuéra—Oñemokyreʼỹ lamanita-kuéra ñangarekoharakuéra okaʼu hag̃ua, ha oñemosãso opa prisionerokuéra nefitava—Ojejagarra tavaguasu Gid oñenohẽʼỹre tuguy. 63–62 ary rupi Cristo mboyve.\n\nAlma 56\n\nHelamán omondo peteĩ kuatiañeʼẽ Moroni-pe, omombeʼuhápe chupe mbaʼéichapa oĩ pe ñorairõguasu Lamanita-kuéra ndive—Antipus ha Helamán ohupyty tuicha puʼaka lamanita-kuéra ári—Umi dos mil Helamán raʼykuéra oñorairõ puʼaka techapyrãva reheve, ha avave ijapytepekuéra nomanói. Verso 1, 62 ary rupi Cristo mboyve; verso 2–19, 66 ary rupi Cristo mboyve; ha verso 20–57, 65–64 ary rupi Cristo mboyve.\n\nAlma 57\n\nHelamán omombeʼu tavaguasu Antipara ojejagarraramoguare ha tavaguasu Cumeni hoʼaramoguare ha oñemoʼãramoguare upe rire—Mitãrusu ammonita-kuéra oñorairõ pyʼaguasu reheve; opavave ojekutu, ha katu avave nomanói—Gid omeʼẽ momarandu lamanita-kuéra jejuka ha prisionerokuéra ñekañýgui. 63 ary rupi Cristo mboyve.\n\nAlma 58\n\nHelamán, Gid, ha Teómner ojagarra tavaguasu Manti peteĩ mbotavy rupi—Lamanita-kuéra okañy—Ammón tavayguakuéra raʼy oñeñongatu omoʼãvo pyʼaguasúpe hekosãso ha ijerovia. 63–62 ary rupi Cristo mboyve.\n\nAlma 59\n\nMoroni ojerure Pahorán-pe omombarete hag̃ua Helamán ehersitokuéra—Lamanita-kuéra ojagarra Nefíah tavaguasu—Moroni ipochy upe tetã ñeisãmbyhy ndive. 62 ary rupi Cristo mboyve.\n\nAlma 60\n\nMoroni ochiʼõ Pahorán-pe upe tetã ñeisãmbyhyha ndojesarekói haguére umi ehérsito rehe—Ñandejára oheja umi hekojojáva omano—Nefita-kuéra oiporuvaʼerã opa ipuʼaka ha ikatúva oñemosãso hag̃ua ihayhuʼỹhakuéragui—Moroni oñeʼẽpohýi oñorairõtaha pe tetã ñeisãmbyhyha ndive noñemeʼẽiramo pytyvõ ijehersitokuérape. 62 ary rupi Cristo mboyve.\n\nAlma 61\n\nPahorán omombeʼu Moroni-pe ñemoĩ ha ñepuʼã oĩva upe tetã ñeisambyhýre—Umi rréi potaha ojagarra Zarahemla ha oñembojoaju lamanita-kuéra ndive—Pahorán ojerure soldadokuéra ñeipytyvõ oñemoĩ hag̃ua umi opuaʼãvaʼekuére. 62 ary rupi Cristo mboyve.\n\nAlma 62\n\nMoroni oho oipytyvõ hag̃ua Pahorán-pe Gedeón retãme—Ojejuka umi rreipotaha nomoʼãséiva hetãme—Pahorán ha Moroni ojagarrajey Nefíahretã—Heta lamanita-kuéra ojoaju Ammón tavayguakuéra ndive—Teáncum ojuka Ammorón-pe ha omano avei haʼe—Lamanita-kuéra oñemosẽ upe tetãgui, ha oñemoĩ pyʼaguapy—Helamán ohojey pe ministériope ha omopuʼã pe tupao. 62–57 ary rupi Cristo mboyve.\n\nAlma 63\n\nShiblón ha upe rire Helamán oñangareko umi kuatiajehaipyre marangatúre—Heta nefita-kuéra oho yvy norteguápe—Hagot ojapo yga, ohóva yguasu kuarahyreiképe—Moroníah ipuʼaka lamanita-kuérare peteĩ ñorairõme. 56–52 ary rupi Cristo mboyve.\n\nHelamán\n\n\n\n\n\n\nHelamán 1\n\nPahorán mokõihágui oiko hue guasu ha Kishkumen ojuka chupe—Pacumeni oguapy apyka hudisiálpe—Coriántumr oisãmbyhy lamanita-kuéra ehérsito, ojagarra Zarahemla, ha ojuka Pacumeni-pe—Moroníah ipuʼaka lamanita-kuérare ha ojagarrajey Zarahemla, ha Coriántumr ojejuka. 52–50 ary rupi Cristo mboyve.\n\nHelamán 2\n\nHelamán, Helamán raʼy, haʼe hue guasu—Gadiantón oisãmbyhy Kishkumen atýpe—Peteĩ Helamán rembiguái ojuka Kishkumen-pe, ha Gadiantón aty oñani taveʼỹme. 50–49 ary rupi Cristo mboyve.\n\nHelamán 3\n\nHeta nefita-kuéra oho yvy nortegua gotyo—Omopuʼã hikuái heta óga seméntogui ha ogueraha hikuái heta kuatiajehaipyre—Hetaiterei yvypóra oñekonverti ha oñemongarai—Tupã ñeʼẽ ogueraha yvyporakuérape salvasiõme—Nefi, Helamán raʼy oguapy pe apyka hudisiálpe. 49–39 ary rupi Cristo mboyve.\n\nHelamán 4\n\nNefita-kuéra osẽvaʼekue ha lamanita-kuéra ombojoaju imbarete ha ojagarra Zarahemla retã—Nefita-kuéra hoʼa hekoñaña haguére—Pe tupao oñemoherakuãʼive, ha tavayguakuéra ikangy lamanita-kuéraicha. 38–30 ary rupi Cristo mboyve.\n\nHelamán 5\n\nNefi ha Lehi oñemoĩ oporomboʼe—Herakuéra omokyreʼỹ chupekuéra ogueraha hag̃ua hekovekuéra ituvakuéra rekovéicha—Cristo orredimi umi oñearrepentívape—Nefi ha Lehi okonverti hetápe ha ojeity chupekuéra kaʼirãime, ha oñemongora chupekuéra tata reheve—Peteĩ arai ypytũ oñuã trescientos tavayguakuérape—Pe yvy oryrýi, ha peteĩ ñeʼẽ heʼi tavayguakuérape oñearrepenti hag̃ua—Nefi ha Lehi oñeʼẽ angelkuéra ndive, ha umi atyguasupegua oñemongora tata reheve. 30 ary rupi Cristo mboyve.\n\nHelamán 6\n\nLamanita-kuéra hekojojáva omboʼe nefita-kuéra iñañávape—Mokõive tavayguakuéra oñakãrapuʼã peteĩ ára oĩ aja pyʼaguapy ha mbaʼeretaite—Lucifer, pe angaipa apohára, omokyreʼỹ iñañáva korasõ ha umi mondaha Gadiantón ndivegua jejuka ha tekoñañarã—Mondahakuéra ojagarra nefita retã ñeisãmbyhy. 29–23 ary rupi Cristo mboyve.\n\nHelamán 7\n\nNefi ojerrechasa nórtepe ha oujey Zarahemla-pe—Haʼe oñemboʼe tórre oĩva ijyvotytýpe ha upéi heʼi tavayguakuérape noñearrepentíriramo hikuái omanotaha. 23–21 ary rupi Cristo mboyve.\n\nHelamán 8\n\nHuekuéra ipokarẽva oñehaʼã omoĩ tavayguakuérape Nefi rehe—Abraham, Moisés, Zenós, Zenoc, Ezías, Isaías, Jeremías, Lehi, ha Nefi, maymáva haʼekuéra otestifika Cristo-gui—Iñapytuʼũroky rupi Nefi omombeʼu hue guasu ojejukaha. 23–21 ary rupi Cristo mboyve.\n\nHelamán 9\n\nMaranduharakuéra ojuhu hue guasu ojejukaha apyka hudisiálpe—Oñemoĩ chupekuéra kaʼirãime ha upe rire ojepoi chuguikuéra—Iñapytuʼũroky rupi Nefi oikuaa Seántum haʼeha pe oporojukavaʼekue—Oĩ tekove ohechaporãva Nefi-pe profétaramo. 23–21 ary rupi Cristo mboyve.\n\nHelamán 10\n\nÑandejára omeʼẽ Nefi-pe puʼaka osella hag̃ua—Oñemeʼẽ chupe puʼaka ojokua ha ojora hag̃ua yvy ha yvágape—Heʼi tavayguakuérape oñearrepenti hag̃ua térã omanóta—Pe Espíritu ogueraha chupe atyguasúgui atyguasúpe. 21–20 ary rupi Cristo mboyve.\n\nHelamán 11\n\nNefi oipyʼamovã Ñandejárape omyengovia hag̃ua ñorairõguasu ñembyahýi rehe—Heta yvypóra omano—Oñearrepenti hikuái, ha Nefi ojerure Ñandejárape ama rehe—Nefi ha Lehi-pe oñemeʼẽ heta rrevelasiõ—Gadiantón mondahakuéra oñemombarete upe tetãme. 20–6 ary rupi Cristo mboyve.\n\nHelamán 12\n\nYvyporakuéra oñemovã ha naiñarandúi ha ipyaʼe añarã—Ñandejára ojaʼo itavayguakuérape—Yvypóra ndahaʼéiva mbaʼeve oñembojoja Tupã puʼaka rehe—Huísio árape, yvyporakuéra ohupytýta tekove opaveʼỹva térã kondenasiõ. 6 ary rupi Cristo mboyve.\n\nHelamán 13\n\nSamuel upe lamanita oprofetisa nefita-kuéra ñehundi noñearrepentíriramo hikuái—Haʼekuéra ha ipirapirekuéra oñemoñeʼẽngái—Orrechasa ha oitaʼapi hikuái profetakuérape, ojere hesekuéra umi aña, ha oheka hikuái vyʼapavẽ ojapóvo tembiapovai. 6 ary rupi Cristo mboyve.\n\nHelamán 14\n\nSamuel oprofetisa oĩtaha tesape pyharekue ha ojekuaataha peteĩ mbyja pyahu Cristo heñói vove—Cristo orredimi yvypórape pe ñemano yvyʼarigua ha espíritu reheguávagui—Iñemano rechauka apytépe oĩta mbohapy ára ypytũ, itakuéra oñembojaʼóta, ha oĩta tuicha mbaʼevai. 6 ary rupi Cristo mboyve.\n\nHelamán 15\n\nÑandejára ohavira nefita-kuéra ohayhúgui chupekuéra—Lamanita-kuéra oñekonvertivaʼekue noñemovãi ha opyta ijeroviápe—Ñandejára oiporiahuverekóta lamanita-kuérape ára pahápe. 6 ary rupi Cristo mboyve.\n\nHelamán 16\n\nNefi omongarai Nefita-kuéra ogueroviáva Samuel-pe—Ndaikatúi ojuka Samuel-pe nefita-kuéra oñearrepentiʼỹva ita ha huʼykuéra—Oĩ omohatãva ikorasõ, ha ambue katu ohecha angelkuéra—Umi ogueroviaʼỹva heʼi naiñaranduiha Cristo rehe jeguerovia ni pe ijeju Jerusalén-pe. 6–1 ary rupi Cristo mboyve.\n\n3 Nefi\n\n\n\n\n\n\n3 Nefi 1\n\nNefi, Helamán raʼy, osẽ upe tetãgui, ha itaʼýra Nefi oñongatu umi kuatiajehaipyre—Jepeve oĩ heta techaukaha ha mbaʼeguasu, iñañáva ojapo plan ojuka hag̃ua hekojojávape—Og̃uahẽ Cristo heñoihague pyhare—Oñemeʼẽ techaukaha, ha ojekuaa peteĩ mbyja pyahu—Oñembohetave japu ha añeteguaʼỹ, ha Gadiantón mondahakuéra ojuka hetápe. 1–4 ary rupi Cristo rire.\n\n3 Nefi 2\n\nTembiapoñaña ha tembiapokyʼa hetave tavayguakuéra apytépe—Nefita ha lamanita-kuéra ojoaju oñemoʼã hag̃ua Gadiantón mondahakuéragui—Lamanita-kuéra oñekonvertivaʼekue oñemomorotĩ hikuái ha oñehenói chupekuéra nefita. 5–16 ary rupi Cristo rire.\n\n3 Nefi 3\n\nGiddiani, Gadiantón mburuvicha, ojerure Laconeo ha nefita-kuérape toñemoĩ ipoguypekuéra ha tomeʼẽ hikuái ijyvy—Laconeo ohenói Gidgiddoni-pe haʼe hag̃ua mburuvicha guasu umi ehérsito ári—Nefita-kuéra oñembyaty Zarahemla ha Abundancia retãme oñemoʼã hag̃ua. 16–18 ary rupi Cristo rire.\n\n3 Nefi 4\n\nNefita-kuéra ehérsito ipuʼaka Gadiantón mondahakuérare—Giddiani ojejuka, ha hendaguepegua, Zemnaríah, oñemosaingo—Nefita-kuéra omomorã Ñandejárape ohupytyvaʼekuére. 19–22 ary rupi Cristo rire.\n\n3 Nefi 5\n\nNefita-kuéra oñearrepenti ha oheja iñangaipakuéra—Mormón ohai itavayguakuéra rembiasakue ha omombeʼu upe ñeʼẽ ijapyraʼỹva—Israel oñembyatýta iñemosarambi pukúgui. 22–26 ary rupi Cristo rire.\n\n3 Nefi 6\n\nNefita-kuéra oñakãrapuʼã—Oñepyrũ orgúllo, mbaʼehepy, ha aty ñembojoavy—Tupao oñembojaʼo ñesẽnguéra rupi—Satana ogueraha tavayguakuéra otiʼỹme opuʼã hag̃ua—Heta profetakuéra ojerure pe arrepentimiénto ha ojejuka—Ijukaharekuéra opuʼã ojagarra hag̃ua upe tetã ñeisãmbyhy. 26–30 ary rupi Cristo rire.\n\n3 Nefi 7\n\nPe hue guasu ojejuka, ohundi hikuái upe tetã ñeisãmbyhy, ha tavayguakuéra oñembojaʼo trívupe—Jacob, peteĩ anti Cristo-gui, oiko rréi peteĩ mbaʼevai aty ñemígui—Nefi omboʼe arrepentimiénto ha jerovia—Angelkuéra oministra chupe opa ára, ha haʼe omopuʼã ijoykeʼýpe omanovaʼekue apytégui—Oĩ heta oñearrepenti ha oñemongaraíva. 30–33 ary rupi Cristo rire.\n\n3 Nefi 8\n\nAravai, yvyryrýi, tatarendy, torvellíno, ha tuicha mbaʼevai otestifika Cristo oñemoĩhague kurusúre—Heta tavayguakuéra oñehundi—Ypytũ oñuã upe tetã mbohapy ára aja—Umi oikovéva ojaheʼo mbaʼe ohaʼarõvare chupekuéra. 33–34 ary rupi Cristo rire.\n\n3 Nefi 9\n\nYpytũ apytépe, Cristo ñeʼẽ omomarandu oñehunditaha heta tavayguakuéra ha tavaguasukuéra hembiapoñaña rupi—Haʼe omombeʼu avei iverapy, omombeʼu Moisés léi oñekumplimaha, ha ohenói yvyporakuérape ou hag̃ua hendápe ha ojesalva hag̃ua. 34 ary rupi Cristo rire.\n\n3 Nefi 10\n\nOĩ kirirĩ upe tetãme heta aravo aja—Cristo ñeʼẽ oñeʼẽmeʼẽ ombyatytaha itavayguakuérape ryguasu ombyatyháicha iryguasuraʼykuérape—Tavaguasu pehẽngue hekojojavévape oñeñongatu. 34–35 ary rupi Cristo rire.\n\n3 Nefi 11\n\nTúva omeʼẽ testimónio Itaʼýra Ohayhuetévagui—Cristo ojehechauka ha omombeʼu iñexpiasiõ—Tavayguakuéra opoko jekutu rendaguépe ipo, ipy, ha ijyképe—Haʼekuéra osapukái Hosana—Haʼe ohechauka mbaʼéicha ha mbaʼeichaitépa oñemongaraivaʼerã—Pe espíritu joavy rehegua ou añágui—Cristo doctrína heʼi yvyporakuéra ogueroviavaʼerãha ha oñemongarai ha oñemeʼẽvaʼerãha chupekuéra upe Espíritu Santo. 34 ary rupi Cristo rire.\n\n3 Nefi 12\n\nJesús ohenói umi doce-pe ha oautorisa chupekuéra—Omeʼẽ nefita-kuérape peteĩ ñemoñeʼẽ ojoguáva Sermón del Monte-pe—Haʼe oñeʼẽ umi Bienaventuranza-re—Imboʼepykuéra tuichave ha imbaʼeguasuve Moisés léigui—Heʼi yvyporakuérape tahekoporãmbaite jepe haʼe ha Itúva hekoporãmbaiteháicha—Ñambojojavaʼerã Mateo 5 rehe. 34 ary rupi Cristo rire.\n\n3 Nefi 13\n\nJesús omboʼe nefita-kuérape Ñandejára ñemboʼe—Ombyatyvaʼerã hikuái mbaʼehepy yvágape—Heʼi umi doce-pe oministra aja ani ojepyʼapy umi mbaʼe yvyʼariguáva rehe—Oñembojojavaʼerã Mateo 6 rehe. 34 ary rupi Cristo rire.\n\n3 Nefi 14\n\nJesús heʼi: Ani pehusga; pejerure Tupãme; peñeñangarekóke proféta añeteguaʼỹvagui—Haʼe oñeʼẽmeʼẽ omeʼẽtaha salvasiõ umi ojapóvape Itúva rembipota—Ñambojojavaʼerã Mateo 7 rehe. 34 ary rupi Cristo rire.\n\n3 Nefi 15\n\nJesús omombeʼu Moisés léi oñekumplimaha ipype—Nefita-kuéra haʼe umi ambue ovecha oñeʼẽhaguégui Jerusalén-pe—Tembiapovai rupi, Ñandejára tavayguakuéra Jerusalén-pe ndoikuaái umi Israel ovechakuéra ambuégui oñemosarambivaʼekue. 34 ary rupi Cristo rire.\n\n3 Nefi 16\n\nJesús ohóta ambue Israel-gua ovechakuéra kañymbyre rendápe—Ára pahápe, upe evanhélio ohóta gentil-kuérape ha upe rire Israel rógape—Ñandejára tavayguakuéra ohecháta hesaite rupi haʼe ogueru jey vove Sión-pe. 34 ary rupi Cristo rire.\n\n3 Nefi 17\n\nJesús heʼi tavayguakuérape tojepyʼamongeta iñeʼẽnguérare ha toñemboʼe kuaapýre. Haʼe omonguera hasývape—Haʼe oñemboʼe tavayguakuérare, oiporúvo ñeʼẽ ndaikatúiva ojehai—Angelkuéra oministra imitãnguérape ha tata omongora chupekuéra. 34 ary rupi Cristo rire.\n\n3 Nefi 18\n\nJesús omoĩ upe Santa Cena nefita-kuéra apytépe—Heʼi chupekuéra oñemboʼe tapiavaʼerãha hérape—Umi hoʼúva hoʼo ha hoyʼúva huguy tekojojaʼỹme oñekondena—Omeʼẽ temimboʼekuérape puʼaka omeʼẽ hag̃ua Espíritu Santo. 34 ary rupi Cristo rire.\n\n3 Nefi 19\n\nUmi doce temimboʼe oministra tavayguakuérape ha oñemboʼe pe Espíritu Santo-re—Temimboʼekuéra oñemongarai ha oñemeʼẽ chupekuéra pe Espíritu Santo ha angelkuéra ministério—Jesús oñemboʼe oiporúvo ñeʼẽ ndaikatúiva ojehai—Haʼe omeʼẽ testimónio jerovia guasuete oguerekóvare umi nefita. 34 ary rupi Cristo rire.\n\n3 Nefi 20\n\nJesús omeʼẽ milágro rupi mbujape ha víno ha omeʼẽ jey upe sacramento tavayguakuérape—Jacob rembyre ojegueraháta Ñandejára Itupã jeikuaápe ha ohupytýta umi América—Jesús haʼe proféta Moiseichagua, ha nefita-kuéra katu haʼe profetakuéra raʼy—Ambue Ñandejára tavayguakuérava oñembyatýta Jerusalén-pe. 34 ary rupi Cristo rire.\n\n3 Nefi 21\n\nIsrael oñembyatýta osẽ vove tesakãme Mormón Kuatiañeʼẽ—Gentil-kuéra oñemoĩta América-pe tavayguakuéra isãsóvaicha—Ojesalváta hikuái oguerovia ha iñeʼẽrendúramo; ndaupéichairamo, oñemosẽta ha oñehundíta—Israel omopuʼãta Jerusalén Pyahu, ha umi trívu kañymbyre oujeýta. 34 ary rupi Cristo rire.\n\n3 Nefi 22\n\nUmi ára pahápe, Sión ha ijestakakuéra oñemopuʼãta, ha Israel oñembyatýta poriahuvereko ha mborayhúpe—Haʼekuéra osẽta tenonde—Ñambojojavaʼerã Isaías 54 rehe. 34 Ary rupi Cristo rire.\n\n3 Nefi 23\n\nJesús omoporã Isaías ñeʼẽnguéra—Heʼi tavayguakuérape tohesaʼỹijo profetakuéra—Samuel upe lamaníta ñeʼẽnguéra oñeʼẽva jeikovejey rehe oñemoĩve ikuatiajehaipyrekuérape. 34 ary rupi Cristo rire.\n\n3 Nefi 24\n\nÑandejára remimbou ombosakoʼíta tape Jejurã Mokõihápe g̃uarã—Cristo oguapýta ohusga hag̃ua—Ojeʼe Israel-pe ohepymeʼẽ hag̃ua umi diésmo ha temikuaveʼẽ—Ojehai peteĩ kuatiañeʼẽ momanduʼarã—Ñambojojavaʼerã Malaquías 3 rehe. 34 ary rupi Cristo rire.\n\n3 Nefi 25\n\nUpe jeju mokõihápe, ijorgullóso ha hembiapoñañáva ñanáicha ojehapýta—Elías upe proféta oúta pe ára tuicha ha oporomondyietéva mboyve—Ñambojojavaʼerã Malaquías 4 rehe. 34 ary rupi Cristo rire.\n\n3 Nefi 26\n\nJesús omombeʼu opa mbaʼe iñepyrũmby guive ipaha peve—Mitãraʼy ha mitãnguéra oñeʼẽ mbaʼe hechapyrãva ndaikatúiva ojehai—Cristo tupaogua oguereko míngape opa mbaʼe. 34 ary rupi Cristo rire.\n\n3 Nefi 27\n\nJesús heʼi chupekuéra omeʼẽ hag̃ua hikuái héra upe tupaópe—Imisiõ ha ijehasaʼasy expiatório haʼe pe iñevanhélio—Ojeʼe yvyporakuérape toñearrepenti ha toñemongarai oñemomarangatu hag̃ua Espíritu Santo rehe—Haʼekuéra haʼevaʼerã Jesúicha jepeve. 34–35 ary rupi Cristo rire.\n\n3 Nefi 28\n\nNueve umi doce apytégui oipota, ha oñeñeʼẽmeʼẽ chupekuéra peteĩ jehejapyre Cristo rréinope omano rire—Umi mbohapy nefita oipota ha oñemeʼẽ chupekuéra ñemano ári puʼaka opyta hag̃ua ko yvy ári Jesús ou jey peve—Ojegueraha chupekuéra ha ohecha hikuái mbaʼe ndaikatúiva ojeʼe, ha koʼág̃a oministra hína hikuái yvypóra apytépe. 34–35 ary rupi Cristo rire.\n\n3 Nefi 29\n\nMormón Kuatiañeʼẽ ñeguenohẽ haʼe peteĩ techaukaha Ñandejára oñepyrũmaha ombyaty Israel-pe ha okumpli ikonveniokuéra—Umi orrechasáva irrevelasiõnguéra ha idonkuéra ára pahapegua oñemoñeʼẽngáita hikuái. 34–35 ary rupi Cristo rire.\n\n3 Nefi 30\n\nÁra pahápe ojeʼe gentil-kuérape toñearrepenti, ha tou Cristo-pe, ojeipapa hag̃ua Israel rogagua ndive. 34–35 ary rupi Cristo rire.\n\n4 Nefi\n\nOpa nefita ha lamanita-kuéra oñekonverti Ñandejárape—Oguereko hikuái míngape opa mbaʼe, ojapo milágro, ha oñakãrapuʼã upe tetãme—Mokõi síglo rire, oĩ ñembojaʼo, tembiapovai, tupao añeteguaʼỹva, ha ñemuña—Trescientos ary rire, mokõivéva, nefita ha lamanita-kuéra hekoñaña—Ammarón oñomi kuatiajehaipyrekuéra marangatu. 35–321 ary rupi Cristo rire.\n\nMormón\n\n\n\n\n\n\nMormón 1\n\nAmmarón omboʼe Mormón-pe umi kuatiajehaipyre marangatúre—Oñepyrũ ñorairõguasu nefita ha lamanita-kuéra apytépe—Ojepeʼa umi mbohapy nefita-kuérape—Tekoñaña, jegueroviaʼỹ, paje, ha echiseriakuéra oñemotenonde. 321–326 ary rupi Cristo rire.\n\nMormón 2\n\nMormón omyakã nefita-kuéra ehérsito—Oĩ tuguy ha jejuka yvy ape ári—Nefita-kuéra ipyahẽ ha ojaheʼo oñekondenavaʼekue vyʼaʼỹicha reheve—Igrásia ára ohasáma—Mormón ohupyty Nefi planchakuéra—Ñorairõguasu ndopái. 327–350 ary rupi Cristo rire.\n\nMormón 3\n\nMormón omboʼe pe arrepentimiénto nefita-kuérape—Ohupyty hikuái tuicha puʼaka ha oñembotuicha imbarete haguére—Mormón noisãmbyhyséi chupekuéra, ha iñemboʼépe hesekuéra ndaipóri jerovia—Mormón Kuatiañeʼẽ heʼi umi doce trívu Israel-guápe oguerovia hag̃ua upe evanhélio. 360–362 ary rupi Cristo rire.\n\nMormón 4\n\nÑorairõguasu ha jejuka ndopái—Hekoñañáva ohavira hekoñañávape—Ndaipóriva arakaʼeve tembiapoñaña tuichavéva opa Israel róga apytépe—Oñeikuaveʼẽ kuña ha mitã idolokuérape—Lamanita-kuéra oñepyrũ omosẽ nefita-kuérape henonderãkuéra. 363–375 ary rupi Cristo rire.\n\nMormón 5\n\nMormón oisãmbyhy jey nefita-kuéra ehérsito tuguy ha jejuka rehegua ñorairõme—Mormón Kuatiañeʼẽ osẽta okonvense hag̃ua opa Israel-pe Jesús haʼeha upe Cristo—Ijegueroviaʼỹ rupi, lamanita-kuéra oñemosarambíta, ha pe Espíritu noñorairõmoʼãvéima hendivekuéra—Ára pahápe og̃uahẽta chupekuéra pe evanhélio gentil-kuéragui. 375–384 ary rupi Cristo rire.\n\nMormón 6\n\nNefita-kuéra oñembyaty Cumorah retãme ñorairõ paharã—Mormón oñomi kuatiajehaipyre marangatukuéra yvyty Cumorah-pe—Lamanita-kuéra ipuʼaka, ha nefita-kuéra retã oñehundi—Hetaiterei rasa yvypóra omano kysepuku rupive. 385 ary rupi Cristo rire.\n\nMormón 7\n\nMormón heʼi lamanita-kuéra ára pahaguápe oguerovia hag̃ua Cristo-pe, oguerohory hag̃ua iñevanhélio, ha ojesalva hag̃ua—Opavave ogueroviáva pe biblia ogueroviáta avei Mormón Kuatiañeʼẽ. 385 ary rupi Cristo rire.\n\nMormón 8\n\nLamanita-kuéra omuña ha ohundi nefita-kuérape—Mormón Kuatiañeʼẽ osẽta Tupã puʼaka rupive—Ojeʼe outaha mbaʼevai umi oipejúvare ñekoʼõi ha ñorairõ Ñandejára rembiapóre—Nefita-kuéra kuatiajehaipyre osẽta ára oĩ vove tekoñaña, tekokyʼa, ha ñesẽ. 400–421 ary rupi Cristo rire.\n\nMormón 9\n\nMoroni ohenói arrepentimiéntope umi Cristo-pe ndogueroviáivape—Haʼe oñeʼẽ peteĩ Tupã ojapóva milágrore, ha omeʼẽva rrevelasiõ, ha oñohẽva don ha techaukaha ijeroviarekóva ári—Milagrokuéra opa jegueroviaʼỹrupi—Techaukahakuéra oho umi ogueroviáva ndive—Ojeʼe yvyporakuérape iñakãguapy hag̃ua ha iñeʼẽrendu hag̃ua tembiapoukapykuérare. 401–421 ary rupi Cristo rire.\n\nÉter\n\n\n\n\n\n\nÉter 1\n\nMoroni omombyky umi Éter jehaipyre—Oñemombeʼu Éter genealogía—Noñemoypytũi jaredita-kuéra ñeʼẽ pe tórre de Babel-pe—Ñandejára oñeʼẽmeʼẽ oguerahataha chupekuéra peteĩ yvy poravopyrépe ha ojapotaha chuguikuéra peteĩ tetã guasu.\n\nÉter 2\n\nJaredita-kuéra oñembosakoʼi ijeʼoirã peteĩ yvy ñeʼẽmeʼẽnguépe—Haʼe peteĩ tetã jeiporavopyre yvypóra ombaʼapovaʼerãháme Cristo-pe g̃uarã térã oñehundíta—Ñandejára oñeʼẽ Jared joykeʼýpe mbohapy aravo aja—Jaredita-kuéra ojapo yga—Ñandejára ojerure Jared joykeʼýpe teʼi mbaʼéichapa oñembohesapéta umi yga.\n\nÉter 3\n\nJared joykeʼy ohecha Ñandejára kuã opoko jave umi diesiseis ita rehe—Cristo ohechauka ijespíritu rete Jared joykeʼýpe—Ndaikatúi oikeʼỹ pe vélo rupi umi oguerekóva peteĩ jeikuaa porã—Oñemoĩ intérprete osẽ hag̃ua tesakãme jaredita-kuéra kuatiajehaipyre.\n\nÉter 4\n\nOjeʼe Moroni-pe osella hag̃ua Jared joykeʼy ohaivaʼekue—Ndojehechaukamoʼãi ndahaʼéirõ yvyporakuéra oguereko vove jerovia jepeve Jared joykeʼýicha—Cristo heʼi yvyporakuérape oguerovia hag̃ua iñeʼẽ ha hemimboʼekuéra ñeʼẽ—Oñemeʼẽ yvyporakuérape tembiapoukapy oñearrepenti hag̃ua, tojerovia evanhéliore, ha tojesalva.\n\nÉter 5\n\nMbohapy testígo ha pe tembiapoitevoi haʼéta peteĩ testimónio Mormón Kuatiañeʼẽ añeteguaha.\n\nÉter 6\n\nYvytu omyaña Jaredita-kuéra yga yvy ñeʼẽmeʼẽngue gotyo—Tavayguakuéra omomorã Ñandejárape ipyʼaporãre—Oríah oñehenói rreirã hiʼarikuéra—Jared ha ijoykeʼy omano.\n\nÉter 7\n\nOríah orreina tekojojápe—Shule ha Cohor rréino, oñombohováiva, oñemoĩ ñemombaʼe ha ñorairõ mbytépe—Profetakuéra okondena tavayguakuéra tekoñaña ha taʼangarayhu, oñearrepentivaʼekue uperire.\n\nÉter 8\n\nOĩ joavy ha ñorairõ upe rréinore—Akish omoĩ mbaʼe vai ñemi ñeʼẽmeʼẽ rupi ojuka hag̃ua rréipe—Mbaʼe vai ñeminguéra aña mbaʼe ha ogueru tetãnguéra ñehundi—Ojeʼe gentil-kuéra ára pyahuguávape mbaʼe vai ñemi oñehaʼãtaha ohundi sãso oĩva opa yvy, yvyporakuéra oikohápe, ha tetãnguérape.\n\nÉter 9\n\nUpe rréino ohasa peteĩgui ambue ñemoñarépe, mbaʼeñemi ha jejuka rupi—Emer ohecha Tekojoja Raʼýpe—Heta proféta oñeʼẽʼasy arrepentimiéntogui—Peteĩ ñembyahýi vai ha mbói ipopĩava ombohasaʼasy tavayguakuérape.\n\nÉter 10\n\nPeteĩ rréi oñemoĩ ambue rendaguépe—Oĩ rréi hekojojáva; oĩ ambue hekoñañáva—Tekojoja oĩve jave, Ñandejára ohovasa ha omoakãrapuʼã tavayguakuérape.\n\nÉter 11\n\nÑorairõguasu, ñesẽ, ha tekoñaña ipuʼaka jaredita-kuéra rekovére—Profetakuéra oprofetisa jaredita-kuéra ñehundipa noñearrepentíriramo hikuái—Tavayguakuéra orrechasa profetakuéra ñeʼẽ.\n\nÉter 12\n\nProféta Éter heʼi tavayguakuérape ojerovia hag̃ua Tupãre—Moroni omombeʼu mbaʼeguasu ha milágro ojejapóva jerovia rupive—Upe jerovia oheja Jared joykeʼy ohecha Cristo-pe—Ñandejára omokangy yvyporakuérape oñemomirĩ hag̃ua—Jared joykeʼy omonguʼe Zerín yvyty jerovia rupi—Jerovia, ñehaʼarõ, ha karida oñeikotevẽ salvasiõrã—Moroni ohecha hovaitépe Jesús-pe.\n\nÉter 13\n\nÉter oñeʼẽ peteĩ Jerusalén Pyahu omopuʼãtavare América-pe José ñemoñare—Haʼe oprofetisa, oñemosẽ okápe, ohai jaredita-kuéra rembiasakue, ha heʼi oñehunditaha hikuái—Ñorairõguasu ojeipyso opa tetãme.\n\nÉter 14\n\nTavayguakuéra rembiapovai ogueru ñeʼẽngái upe tetã ári—Coriántumr ojapo ñorairõguasu Gilead rehe, Lib rehe, ha upéi Shiz rehe—Tuguy ha jejuka ojahoʼi upe tetã.\n\nÉter 15\n\nMillones jaredita-kuéra omano ñorairõme—Shiz ha Coriántumr ombyaty opa tavayguakuérape peteĩ ñorairõ jejukarãme—Ñandejára Espíritu noñorairõvéima hendivekuéra—Jaredita-kuéra retã oñehundipaite—Coriántumr añónte nomanói.\n\nMoroni\n\n\n\n\n\n\nMoroni 1\n\nMoroni ohai lamanita-kuéra ñeimeporãrã—Nefita-kuéra nonegaséiva Cristo-pe ojejuka. 401–421 ary rupi Cristo rire.\n\nMoroni 2\n\nJesús omeʼẽ umi doce temimboʼekuérape puʼaka omeʼẽ hag̃ua upe Espíritu Santo don. 401–421 ary rupi Cristo rire.\n\nMoroni 3\n\nElder-kuéra oʼordena presbítero ha mboʼeharakuéra poñemoĩ rupive. 401–421 ary rupi Cristo rire.\n\nMoroni 4\n\nOjeʼe mbaʼéichapa élder ha presbitero-kuéra omeʼẽ mbujape sacramento rehegua. 401–421 ary rupi Cristo rire.\n\nMoroni 5\n\nOjeʼe mbaʼéichapa oñemeʼẽvaʼerã pe víno sacramento rehegua. 401–421 ary rupi Cristo rire.\n\nMoroni 6\n\nYvyporakuéra oñearrepentíva oñemongarai ha oñembojoykeʼy hikuái—Tupaogua oñearrepentíva oñeperdona—Umi aty oñeisãmbyhy Espíritu Santo puʼaka rupive. 401–421 ary rupi Cristo rire.\n\nMoroni 7\n\nOñeinvita ojeike hag̃ua Ñandejára pytuʼúpe—Peñemboʼe añetehápe—Cristo Espíritu ombojoavykuaa yvyporakuérape ivaíva iporãvagui—Satana omokyreʼỹ yvyporakuérape onega hag̃ua Cristo-pe ha ojapo hag̃ua ivaíva—Profetakuéra ohechauka Cristo jeju—Jerovia rupi, ojejapo umi milágro ha angelkuéra oministra—Yvyporakuéra oguerekovaʼerã ñehaʼarõ ohupytytaha hikuái tekove opaveʼỹva ha oñemoag̃uivaʼerã karida rehe. 401–421 ary rupi Cristo rire.\n\nMoroni 8\n\nMitãnguéra ñemongarai haʼe peteĩ tembiapokyʼa vaiete—Mitã michĩ oikove Cristo-pe expiasiõ rupive—Jerovia, arrepentimiénto, tekomarangatu, ha korasõ ñemomirĩ, Espíritu Santo jehupyty, ha ñehaʼãmbaite ipahaite peve oporogueraha salvasiõme. 401–421 ary rupi Cristo rire.\n\nMoroni 9\n\nNefita ha lamanita-kuéra hekokyʼa ha hekovai—Ojotortura ha ojojuka hikuái. Mormón ojerure Tupã grásia ha mborayhu opyta hag̃ua Moroni ndive tapiaite peve. 401–421 ary rupi Cristo rire.\n\nMoroni 10\n\nOjehupyty peteĩ testimónio Mormón Kuatiañeʼẽgui Espíritu Santo puʼaka rupive—Umi don Espíritu reheguáva oñemeʼẽ ijeroviarekóvape—Umi don espíritu reheguáva tapiaite oho jerovia ndive—Moroni ñeʼẽnguéra oñeʼẽ yvytimbo guive—Peju Cristo rendápe, peñemoĩporãmba ipype, ha pemomarangatu pene ánga. 421 ary rupi Cristo rire.\n\nMormón Kuatiañeʼẽ Rechaukaha\n\nMormón Kuatiañeʼẽ, omeʼẽ testimónio Jesucristo imarangatuha ha oguereko Jesucristo evanhélio doctrina. Koʼã mbaʼe omeʼẽ tembiporu ñanemoingéva tavayguakuéra, tenda, doctrina ha jehasapy Mormón Kuatiañeʼẽ-reheguápe.\n\n", "eight 0": "[center][font_size=26]Mormón Kuatiañeʼẽ[/font_size][/center]\n\nÑepyrumby ha Testimoniokuéra\n\n\n\n\n\n\nKuatiañeʼẽ ñepyrũha\n\n\nMormón Kuatiañeʼẽ ñepyrũha\n\nUpévare, haʼe peteĩ kuatiajehaipyre ñemombyky Nefi tavayguakuéra rehegua, ha avei lamanita-kuéra reheguágui—Ojehaíva lamanita-kuérape, haʼéva peteĩ Israel róga rembyre; ha avei Judio ha Gentil-pe—Ojehaíva tembiapoukapy rupive, ha avei pe espíritu profesía ha rrevelasiõ rehegua rupive—Ojehai ha ojesella, ha oñeñomíva Ñandejárape g̃uarã, ani hag̃ua oñehundi—Osẽvaʼerã pe don ha Tupã puʼaka rupive oñemyesakã hag̃ua—Ojeselláva Moroni po rupi, ha oñeñomíva Ñandejárape g̃uarã, osẽ hag̃ua araitépe gentil-kuéra rupive—Oñemyesakã hag̃ua pe Tupã don rupive.\n\nÑepyrũmby\n\nMormón Kuatiañeʼẽ haʼe peteĩ kuatiaʼaty marangatu Bíblia-pe ojoguáva. Haʼe peteĩ kuatiajehaipyre Tupã rembiapo rehegua umi yma oikovaʼekue Amerikakuérape ndive ha oguereko ipype evanhélio ijapyraʼỹva paha.\n\nPeteĩ Ñemyesakã Mbykymi Mormón Kuatiañeʼẽ Rehegua\n\nMormón Kuatiañeʼẽ haʼe peteĩ kuatiajehaipyre marangatu tavayguakuéra América ymaguare rehegua, ha ojehaivaʼekue peteĩ metal rogue ári. Irundy pláncha metalguiguá-re oñeñeʼẽ ko kuatiañeʼẽme voi:\n\nTaʼangakuéra\n\n\n\n1 Nefi\n\n\n\n\n\n\n1 Nefi 1\n\nNefi omoñepyrũ kuatiajehaipyre itavayguakuéra rehegua—Lehi ohecha techaukápe peteĩ pilar tataguigua ha omoñeʼẽ peteĩ kuatiañeʼẽ profesiakuéra rehegua—Omomorã Tupãme, omotenonde outaha pe Mesías, ha oprofetisa Jerusalén oñehunditaha—Omuña chupe judio-kuéra. 600 ary rupi Cristo mboyve.\n\n1 Nefi 2\n\nLehi ogueraha hogaguakuérape taveʼỹme pe Mar Rojo ypýpe—Oheja hikuái opa mbaʼe oguerekóva—Lehi oikuaveʼẽ peteĩ mymbajuka Ñandejárape ha omboʼe itaʼyrakuérape iñeʼẽrendu hag̃ua tembiapoukapykuérare—Lamán ha Lemuel okaguai itúva rehe—Nefi iñeʼẽrendu ha oñemboʼe jeroviápe; Ñandejára oñeʼẽ chupe, ha ojeiporavo chupe oisãmbyhy hag̃ua ijoykeʼykuérape. 600 ary rupi Cristo mboyve.\n\n1 Nefi 3\n\nLehi raʼykuéra oho jey Jerusalén-pe ogueru hag̃ua umi pláncha bronce-guigua—Labán nomeʼẽséi umi pláncha—Nefi oñemoñeʼẽ ha omokyreʼỹ ijoykeʼykuérape—Labán oipeʼa chuguikuéra imbaʼekuéra ha ojukase chupekuéra—Lamán ha Lemuel oinupã Nefi ha Sam-pe ha ojejaʼo hikuái peteĩ ángel rupi. 600–592 ary rupi Cristo mboyve.\n\n1 Nefi 4\n\nNefi ojuka Labán-pe Ñandejára heʼígui chupe ha ohupyty umi pláncha bronce-guigua katupyry rupive—Zoram ojoajuse Lehi rogaguakuéra ndive taveʼỹme. 600–592 ary rupi Cristo mboyve.\n\n1 Nefi 5\n\nSaríah okaguai Lehi rehe—Mokõive ovyʼa ou jey haguére imembykuéra—Oikuaveʼẽ hikuái mymbajuka—Umi pláncha bronce-guigua oguereko Moisés ha profetakuéra jehaipyre—Umi pláncha ohechauka Lehi haʼeha José ñemoñare—Lehi oprofetisa iñemoñare ha umi pláncha ñeñongatu rehe. 600–592 ary rupi Cristo mboyve.\n\n1 Nefi 6\n\nNefi ohai Tupã mbaʼekuéra rehegua—Nefi oipyʼamovãse yvyporakuérape ou hag̃ua Abraham Tupãme ha ojesalva hag̃ua. 600–592 ary rupi Cristo mboyve.\n\n1 Nefi 7\n\nLehi raʼykuéra ohojey Jerusalén-pe ha ojerure Ismael ha hogaguakuérape ojoaju hag̃ua hendivekuéra iguatápe—Lamán ha ambuekuéra ipochy—Nefi ojerureʼasy ijoykeʼykuérape oguereko hag̃ua jerovia Ñandejára rehe—Haʼekuéra ojokua chupe peteĩ sãme ha ohundise chupe—Haʼe isãso ijerovia puʼaka rupive—Ijoykeʼykuéra ojerure chupe perdón—Lehi ha umi ohóva hendive oikuaveʼẽ mymbajuka ha mymbajehapy. 600–592 ary rupi Cristo mboyve.\n\n1 Nefi 8\n\nLehi ohecha peteĩ techauka yvyramáta tekove rehegua—Hoʼu pe hiʼa ha hiʼãnte chupe hogaguakuéra ojapo avei upéicha—Ohecha peteĩ barra de hierro, peteĩ tape ipoʼietereíva, ha pe tatatĩ ypytũ oñuãva yvyporakuérape—Saríah, Nefi, ha Sam hoʼu pe hiʼágui ha Lamán ha Lemuel katu ndoʼuséi. 600–592 ary rupi Cristo mboyve.\n\n1 Nefi 9\n\nNefi ombosakoʼi mokõi kuatiajehaipyre—Mokõivévape oñembohéra Nefi planchakuéra—Umi pláncha tuichavéva oguereko peteĩ tembiasakue imarangatuʼỹva rehegua; umi michĩvéva katu mbaʼe imarangatúvagui meme. 600–592 ary rupi Cristo mboyve.\n\n1 Nefi 10\n\nLehi oprofetisa judio-kuéra ojeguerahataha ñeñapytĩmbýpe babilonio-kuérare.—Omombeʼu outaha judio-kuéra apytépe peteĩ Mesías, peteĩ Salvador, peteĩ Rredentor—Lehi omombeʼu avei outaha peteĩ omongaraivaʼerã pe Tupã Cordero-pe—Lehi omombeʼu pe Mesías ñemano ha jeikovejey rehe—Ombojoja pe Israel ñemosarambi ha pe iñembyatyjey peteĩ olívo rehe—Nefi oñeʼẽ Tupã Raʼy rehe, pe Espíritu Santo don-re, ha pe tekojoja tekotevẽháre. 600–592 ary rupi Cristo mboyve.\n\n1 Nefi 11\n\nNefi ohecha Ñandejára Espíritu ha ojehechauka chupe yvyramáta tekove rehegua peteĩ techaukápe—Ohecha Tupã Raʼy sýpe ha ohechakuaa pe Tupã pyʼaporã—Ohecha Tupã Cordero ñemongarai, iministério ha ijejuka kurusúre—Ohecha avei umi Doce Apóstoles del Cordero llamamiento ha iministério. 600–592 ary rupi Cristo mboyve.\n\n1 Nefi 12\n\nNefi ohecha techaukápe pe yvy ñeʼẽmeʼẽngue; umi oikóva ipype rekojoja, tembiapovai, ha jeʼa; Tupã Cordero jeju ijapytepekuéra; mbaʼéichapa umi doce temimboʼe ha doce apóstoles ohusgáta Israel-pe; pe ñeime vai ha kyʼa oguerekóva umi hoʼáva jegueroviaʼỹme. 600–592 ary rupi Cristo mboyve.\n\n1 Nefi 13\n\nNefi ohecha techaukápe oñemoĩramo aña tupao umi gentil-kuéra apytépe, ojejuhu ha ojeiko ypyramoguare América-pe, heta pehẽngue hesakã ha iporãitereíva Biblia-pegua okañy, mbaʼéichapa oñeime pe gentil-kuéra apostasía aja, pe evanhélio ñemoĩ jey, umi escritura ára pahaguáva ñesẽ, ha pe Sión ñemopuʼã. 600–592 ary rupi Cristo mboyve.\n\n1 Nefi 14\n\nPeteĩ ángel omombeʼu Nefi-pe umi jehovasa ha ñeʼẽngái hoʼátava gentil-kuéra ári—Mokõi tupao añónte oĩ: pe Tupã Cordero tupao ha pe aña tupao—Umi Tupã ndivegua imarangatúva oñemuña opa tetãme pe tupao tuicha ha ijejaʼeʼỹvévare—Apóstol Juan ohaíta pe yvóra paha rehegua. 600–592 ary rupi Cristo mboyve.\n\n1 Nefi 15\n\nLehi ñemoñarekuéra ohupytýta pe evanhélio gentil-kuéra rupive upe ára pahápe—Israel ñembyaty oñembojoja peteĩ olívo máta rakãite oñeinhertáva rehe—Nefi ohesaʼỹijo pe yvyramáta tekove rehegua techauka ha heʼi peTupã hustísia omopaʼũha iñañáva hekojojávagui. 600–592 ary rupi Cristo mboyve.\n\n1 Nefi 16\n\nUmi iñañáva ojuhu hatã pe añetegua—Lehi raʼykuéra omenda Ismael rajykuérare—Pe Liahona ohechauka tape ojagarravaʼerã hikuái taveʼỹre—Ojehaimimi jepi Ñandejára ñeʼẽ pe Liahona-pe—Ismael omano; hogaguakuéra okaguai ijeikoʼasýre. 600–592 ary rupi Cristo mboyve.\n\n1 Nefi 17\n\nOjeʼe Nefi-pe ojapo hag̃ua peteĩ yga—Ijoykeʼykuéra oñemoĩ hese—Haʼe oñemoñeʼẽ chupekuéra ha omombeʼu jey chupekuéra tembiasakue umi mbaʼe Tupã ojapovaʼekue Israel róga ndive—Nefi henyhẽ Tupã puʼakágui—Oñembotove ijoykeʼykuérape opoko hag̃ua hese, ani hag̃ua ikã hikuái peteĩ ñana pirúicha. 592–591 rupi Cristo mboyve.\n\n1 Nefi 18\n\nOjejapopa pe yga—Ojeʼe heñoiha Jacob ha José—Pe aty oho yvy ñeʼẽmeʼẽngue gotyo—Ismael raʼy ha hembirekokuéra ojoaju tekorei ha ñepuʼãme—Nefi ojejokua, ha pe yga ojegueraha tapykue gotyo peteĩ arapochy tuichaitereívare—Nefi oñemosãso, ha iñemboʼe rupi opa pe arapochy—Tavayguakuéra og̃uahẽ pe yvy ñeʼẽmeʼẽnguépe. 591–589 ary rupi Cristo mboyve.\n\n1 Nefi 19\n\nNefi ojapo pláncha metal-gui ha ohai ipype itavayguakuéra rembiasakue—Israel-gua Tupã oúta 600 ary Lehi osẽ rire Jerusalén-gui—Nefi oñeʼẽ ijehasaʼasy ha ijejuka kurusúre—judio-kuéra ndojehayhumoʼãi ha oñemosarambíta ára paha peve, ou jeýta vove hikuái Ñandejárape. 588–570 ary rupi Cristo mboyve.\n\n1 Nefi 20\n\nÑandejára ohechauka hembipotakuéra Israel-pe—Israel ojeiporavovaʼekue pe jeikoʼasy tatakuápe ha osẽvaʼerã Babilonia-gui—Oñembojojavaʼerã Isaías 48 ndive. 588–570 ary rupi Cristo mboyve.\n\n1 Nefi 21\n\nPe Mesías haʼéta tesapéramo gentil-kuérape ha omosãsóta umi ojejokuávape—Israel oñembyatýta puʼakápe ára pahápe—Rreikuéra imongakuaahárata—Oñembojojavaʼerã Isaías 49 rehe. 588–570 ary rupi Cristo mboyve.\n\n1 Nefi 22\n\nIsrael oñemosarambíta opa yvy ape ári—Gentil-kuéra omongakuaáta ha omboherekuáta Israel-pe evanhélio reheve ára pahápe—Israel oñembyatýta ha ojesalváta, ha umi iñañáva ojehapýta ñana pirúicha—Pe añaretã oñehundíta, ha Satana ojejokuáta. 588–570 ary rupi Cristo mboyve.\n\n2 Nefi\n\n\n\n\n\n\n2 Nefi 1\n\nLehi oprofetisa peteĩ tetã isãʼỹva rehe—Iñemoñarekuéra oñemosarambi ha ojepyʼajopýta orrechasáramo Israel-pegua Imarangatúvape—Haʼe oñemoñeʼẽ itaʼyrakuérape omoĩ hag̃ua ijehe tekojoja ñemiñuvã. 588–570 ary rupi Cristo mboyve.\n\n2 Nefi 2\n\nPe rredensiõ ou Mesías Imarangatúva rupive—Pe sãso jaiporavo hag̃ua (jeiporavokuaa) oñeikotevẽterei jaikove ha ñaneakãrapuʼã hag̃ua—Adán hoʼa yvyporakuéra oikove hag̃ua—Yvyporakuéra isãso oiporavo hag̃ua pe tekosãso ha tekove opaveʼỹva. 588–570 ary rupi Cristo mboyve.\n\n2 Nefi 3\n\nJosé Egipto-pe ohecha techaukápe Nefita-kuérape—Haʼe oprofetisa José Smith rehe, pe techapahára ára pahapegua; ha Moisés-rehe, oipeʼátava Israel-pe; ha pe Mormón Kuatiañeʼẽ ñeguenohẽre. 588–570 ary rupi Cristo mboyve.\n\n2 Nefi 4\n\nLehi oñemoñeʼẽ ha ohovasa iñemoñarépe—Haʼe omano ha oñeñotỹ—Nefi ovyʼaiterei pe Tupã pyʼaporãme—Nefi omoĩ ijerovia Ñandejára rehe tapiaite peve. 588–570 ary rupi Cristo mboyve.\n\n2 Nefi 5\n\nNefita-kuéra ojei Lamanita-kuéragui, oñongatu Moisés léi, ha omopuʼã hikuái peteĩ témplo—Ijeroviaʼỹ rupi, Lamanita-kuéra oñemosẽ Ñandejára renondégui, oñemoñeʼẽngái chupekuéra, ha oiko chuguikuéra Nefita-kuérape g̃uarã tukumbo. 588–559 ary rupi Cristo mboyve.\n\n2 Nefi 6\n\nJacob omombeʼu judio-kuéra rembiasakue: judio-kuéra ñeñapytĩmby Babilonia-pe ha ijeju jey; Israel-pegua Imarangatúva ministério ha ijejuka kurusúre; pe pytyvõ ojehupytýva gentil-kuéragui; ha pe judio-kuéra ñemoĩjey upe ára pahápe oguerovia vove hikuái pe Mesías-pe. 559–545 ary rupi Cristo mboyve.\n\n2 Nefi 7\n\nIsaías oñeʼẽ pe Mesías ñeʼẽme—Pe Mesías oguerekóta iñarandúva kũ—Omeʼẽta ilómo inupãhárape—Noñemoapañuamoʼãi—Pembojoja Isaías 50 rehe. 559–545 ary rupi Cristo mboyve.\n\n2 Nefi 8\n\nÁra pahakuérape, Ñandejára omoangapyhýta Sión-pe ha ombyatýta Israel-pe—Umi oñerredimíva oúta Sión-pe tuicha vyʼa paʼũme—Pembojojavaʼerã Isaías 51 ha 52:1–2 rehe. 559–545 ary rupi Cristo mboyve.\n\n2 Nefi 9\n\nJudio-kuéra oñembyatýta opa ijyvy ñeʼẽmeʼẽnguéme—Pe expiasiõ oipeʼa yvypórape Jeʼágui—Umi omanovaʼekue rete osẽta yvy guýgui, ha ijespiritukuéra pe añaretã ha pe paraísogui—Ojehusgáta chupekuéra—Pe expiasiõ oporosalva ñemanógui, añaretã, aña, ha vyʼaʼỹ opaveʼỹvagui—Umi hekojojáva ojesalváta Tupã rréinope—Oñemombeʼu pe angaipa oguerúva—Pe Israel-pegua Imarangatúva haʼe pe okẽ ñangarekoha. 559–545 ary rupi Cristo mboyve.\n\n2 Nefi 10\n\nJudio-kuéra ojukáta kurusúre Itupãme—Oñemosarambíta chupekuéra oñepyrũ meve ojerovia hese—América haʼéta peteĩ yvy sãso oĩháme ha mbaʼevéichagua rréi noisãmbyhymoʼãi—Peñemoĩporã Tupã ndive ha pehupyty pe salvasiõ igrásia rupive. 559–545 ary rupi Cristo mboyve.\n\n2 Nefi 11\n\nJacob ohecha Irredentórpe—Moisés léi omohaʼanga Cristo-pe ha ohechauka haʼe outaha. 559–545 ary rupi Cristo mboyve.\n\n2 Nefi 12\n\nIsaías ohecha Témplo ára pahapegua, Israel ñembyaty, pe huísio ha pyʼaguapy milenario—Umi ijorgullósova ha hembiapovaíva oñemotindýta pe Mokõiha Jejujeýpe—Ñambojojavaʼerã Isaías 2 ndive. 559–545 ary rupi Cristo mboyve.\n\n2 Nefi 13\n\nJudá ha Jerusalén ojehaviráta naiñeʼẽrendúigui—Ñandejára olitiga itavayguakuéra ndive ha ohusga chupekuéra—Sión membykuéra oñemoñeʼẽngái ha oñembohasaʼasy hembiapovaikuére—Ñambojojavaʼerã Isaías 3 rehe. 559–545 ary rupi Cristo mboyve.\n\n2 Nefi 14\n\nSión ha imembykuñakuéra oñerredimi ha oñemopotĩta pe ára milenario-pe—Ñambojojavaʼerã Isaías 4 ndive. 559–545 ary rupi Cristo mboyve.\n\n2 Nefi 15\n\nÑandejára víña (Israel) ojehejareíta, ha itavayguakuéra oñemosarambíta—Oúta hiʼarikuéra mbaʼevaieta iñeime ypytũ ha ñemosarambípe—Ñandejára omopuʼãta peteĩ aoveve ha ombyatýta Israel-pe—Oñembojojavaʼerã Isaías 5 rehe. 559–545 ary rupi Cristo mboyve.\n\n2 Nefi 16\n\nIsaías ohecha Ñandejárape—Isaías angaipakuéra oñeperdona—Oñehenói chupe oprofetisa hag̃ua—Oprofetisa judio-kuéra orrechasataha Cristo ñehekomboʼe—Peteĩ rembyre ou jeýta—Oñembojojavaʼerã Isaías 6 ndive. 559–545 ary rupi Cristo mboyve.\n\n2 Nefi 17\n\nEfraín ha Siria oñorairõ Judá ndive—Cristo heñóita peteĩ vírgen-gui—Oñembojojavaʼerã Isaías 7 rehe. 559–545 ary rupi Cristo mboyve.\n\n2 Nefi 18\n\nCristo haʼéta ita ñepysangaha ha ita ñekoʼõiha—Peheka Ñandejárape, ha ani umi adivíno heʼipávape—Pejujey léi ha testimóniope pehupyty hag̃ua tekomboʼe—Oñembojojavaʼerã Isaías 8 rehe. 559–545 ary rupi Cristo mboyve.\n\n2 Nefi 19\n\nIsaías oñeʼẽ pe Mesías-re—Tavayguakuéra oikovaʼekue pytũmbýpe ohecháta tuicha tesape—Peteĩ mitãkuimbaʼe oñemoheñói ñandéve—Haʼéta pe Príncipe de Paz ha oisãmbyhýta David apykajegua ári—Ñambojojavaʼerã Isaías 9 ndive. 559–545 ary rupi Cristo mboyve.\n\n2 Nefi 20\n\nAsiria ñehundi omohaʼanga iñañavakuéra ñehundi pe Mokõiha Jejujeýpe—Saʼi yvypóra opytáta Ñandejára ou jey rire—Jacob rembyre oujeýta upe árape—Ñambojojavaʼerã Isaías 10 rehe. 559–545 ary rupi Cristo mboyve.\n\n2 Nefi 21\n\nPe Isaí trónco (Cristo) ohusgáta tekojojápe—Milenio-pe Tupã jeikuaa ojahoʼíta yvy—Ñandejára omopuʼãta peteĩ aoveve ha ombyatýta Israel-pe—Ñambojojavaʼerã Isaías 11 rehe. 559–545 ary rupi Cristo mboyve.\n\n2 Nefi 22\n\nMilenio árape mayma yvypóra omomorãta Ñandejárape—Haʼe oikóta ijapytepekuéra—Ñambojojavaʼerã Isaías 12 rehe. 559–545 ary rupi Cristo mboyve.\n\n2 Nefi 23\n\nBabilonia ñehundi omohaʼanga pe ñehundi oútava Mokõiha Jejúpe—Haʼéta peteĩ ñekoʼõi ha vengánsa ára. Babilonia (pe yvóra) hoʼáta tapiaite g̃uarã—Ñambojojavaʼerã Isaías 13 rehe. 559–545 ary rupi Cristo mboyve.\n\n2 Nefi 24\n\nIsrael oñembyatýta ha ovyʼáta pytuʼu milenario-pe—Lucifer oñemosẽvaʼekue yvágagui iñepuʼãre—Israel ipuʼakáta Babilonia-re (pe yvóra)—Ñambojojavaʼerã Isaías 14 rehe. 559–545 ary rupi Cristo mboyve.\n\n2 Nefi 25\n\nNefi ovyʼa tesakãme—Ara pahápe oñeikũmbýta Isaías profesiakuéra—Judio-kuéra oujeýta Babilonia-gui, ojukáta hikuái Mesías-pe kurusúre; ha oñemosarambi ha ojeipyʼajopýta—Oñemoĩjeýta chupekuéra ojerovia vove Mesías-re—Haʼe ou ypýta 600 ary Lehi osẽ rire Jerusalén-gui—Nefita-kuéra iñeʼẽrendu Moisés léire ha ojerovia Cristo-re, haʼéva Israel-pegua Imarangatúva. 559–545 ary rupi Cristo mboyve.\n\n2 Nefi 26\n\nCristo oministráta Nefita-kuérape—Nefi ohecha itavayguakuéra ñehundi—Haʼekuéra oñeʼẽta yvytimbo guive—Gentil-kuéra omopuʼãta tupao añeteguaʼỹ ha mbaʼevai ñemi—Ñandejára ombotove yvyporakuéra ani hag̃ua ojapo umi sacerdote-kuéra mbaʼevaiñemi. 559–545 ary rupi Cristo mboyve.\n\n2 Nefi 27\n\nYpytũ ha apostasía oñuãta yvy ára pahápe—Mormón Kuatiañeʼẽ osẽta tesakãme—Mbohapy testígo omeʼẽta testimónio pe kuatiañeʼẽgui—Kuimbaʼe iñarandúva heʼíta ndaikatuiha omoñeʼẽ pe kuatiañeʼẽ ojeselláva—Ñandejára ojapóta peteĩ tembiapo tuicha ha techapyrã—Ñambojojavaʼerã Isaías 29 rehe. 559–545 ary rupi Cristo mboyve.\n\n2 Nefi 28\n\nHeta tupao añeteguaʼỹ oñemopuʼãta ára pahápe—Omboʼéta hikuái doctrina añeteguaʼỹ, vyrorei, ha tavy—Hetáta pe ñesẽ umi mboʼehára añeteguaʼỹ rupi—Aña ombopochýta yvyporakuéra korasõ—Haʼe omboʼéta opáichagua doctrina añeteguaʼỹ. 559–545 ary rupi Cristo mboyve.\n\n2 Nefi 29\n\nHeta gentil-kuéra orrechasáta pe Mormón Kuatiañeʼẽ—Heʼíta hikuái; noroikotevẽvéima Biblia—Ñandejára oñeʼẽ heta tetãme—Haʼe ohusgáta yvórape umi kuatiañeʼẽ ojehaivaʼekuére. 559–545 ary rupi Cristo mboyve.\n\n2 Nefi 30\n\nGentil-kuéra oñekonvertíva ojeipapáta konvénio tavayguakuéra apytépe—Heta lamaníta ha judio-kuéra ogueroviáta pe ñeʼẽ ha ojepotapyrãta hikuái—Israel oñemoĩjeýta ha iñañáva oñehundíta. 559–545 ary rupi Cristo mboyve.\n\n2 Nefi 31\n\nNefi omombeʼu mbaʼérepa Cristo oñemongarai—Yvyporakuéra ohovaʼerã Cristo ndive, oñemongarai, ha oñemeʼẽvaʼerã chupekuéra pe Espíritu Santo, ha oñehaʼãmbaitevaʼerã ipahaite peve ojesalva hag̃ua—Pe arrepentimiénto ha ñemongarai haʼe pe okẽ ha tape ipoʼietereíva—Umi iñeʼẽrendúva tembiapoukapykuérare oñemongarai rire ohupytýta jeikove opaveʼỹva. 559–545 ary rupi Cristo mboyve.\n\n2 Nefi 32\n\nAngelkuéra oñeʼẽ Espíritu Santo puʼaka rupive—Yvyporakuéra oñemboʼevaʼerã ha ohupyty kuaapy omeʼẽva Espíritu Santo. 559–545 ary rupi Cristo mboyve.\n\n2 Nefi 33\n\nNefi ñeʼẽnguéra añetegua—Koʼãva otestifika Cristo-gui—Umi ogueroviáva Cristo-pe ogueroviáta Nefi ñeʼẽnguéra, ha ãva opuʼãta peteĩ testígoramo pe huísio trivunal renondépe. 559–545 ary rupi Cristo mboyve.\n\nJacob\n\n\n\n\n\n\nJacob 1\n\nJacob ha José oñehaʼã oipyʼamovã yvyporakuérape oguerovia hag̃ua Cristo-pe ha iñeʼẽrendu hag̃ua hembiapoukapykuérare—Nefi omano—Oĩ hetave tekoñaña nefita-kuéra apytépe. 544–421 ary rupi Cristo mboyve.\n\nJacob 2\n\nJacob okondena pirapire jehayhu, orgúllo, ha tekopotĩʼỹ—Yvyporakuéra ikatu oheka pirapire oipytyvõ hag̃ua hapichápe—Jacob okondena pe tembiapo oñembotovéva haʼéva heta tembireko jeguereko—Ñandejára hory kuña rekopotĩme. 544–421 ary rupi Cristo mboyve.\n\nJacob 3\n\nUmi ikorasõ potĩva ohendu Tupã ñeʼẽ iporãitéva—Lamanita-kuéra hekojojave nefita-kuéragui—Jacob omomarandu tekokyʼa, tekotieʼỹ, ha opáichagua angaipáre. 544–421 ary rupi Cristo mboyve.\n\nJacob 4\n\nOpavave proféta otupaitũ Túvape Cristo rérape—Abraham oikuaveʼẽramo guare taʼýra Isaac-pe omohaʼanga Tupã ha Taʼýra Unihénitope—Yvyporakuéra oñemoĩporãvaʼerã Tupã ndive pe expiasiõ rupive—Judio-kuéra orrechasáta pe ita oñemopuʼãva ári opa mbaʼe. 544–421 ary rupi Cristo mboyve.\n\nJacob 5\n\nJacob omombeʼu Zenos ñeʼẽnguéra pe olívo oñeñotỹvaʼekue ha pe olívo kaʼaguy rehegua—Koʼãva ojogua Israel ha gentil-kuérape—Oñemohaʼanga Israel ñemosarambi ha ñembyaty—Oñeñeʼẽ nefita ha lamanita ha opa Israel rógare—Gentil-kuéra oñeinhertáta Israel-pe—Ipahaitépe ojehapýta pe parralty. 544–421 ary rupi Cristo mboyve.\n\nJacob 6\n\nÑandejára ombyatyjeýta Israel-pe ára pahápe—Yvóra ojehapýta tatápe—Yvyporakuéra ohovaʼerã Cristo ndive ani hag̃ua hoʼa pe lágo tata ha asufreguiguápe. 544–421 ary rupi Cristo mboyve.\n\nJacob 7\n\nSherem onega Cristo-pe, oñorairõ Jacob ndive, ojerure peteĩ techaukaha, ha Tupã oipyʼajopy chupe—Opavave profetakuéra oñeʼẽvaʼekue Cristo ha iñexpiasiõ rehe—Nefita-kuéra oiko ova ovávo, heñói hikuái jehasaʼasýpe ha lamanita-kuéra jehayhuʼỹme. 544–421 ary rupi Cristo mboyve.\n\nEnós\n\nEnós oñemboʼe mbarete ha ohupyty iñangaipa jora—Ñandejára ñeʼẽ ou iñapytuʼũme, oñeʼẽmeʼẽvo salvasiõ lamanita-kuérape g̃uarã peteĩ ára uperireguápe—Nefita-kuéra oñehaʼã oguerujey lamanita-kuérape—Enós ovyʼa Irredentor rehe. 420 ary rupi Cristo mboyve.\n\nJarom\n\nNefita-kuéra iñeʼẽrendu Moisés léire, ohaʼarõ pyʼarory reheve Cristo jeju ha iñakãrapuʼã pe yvýpe—Heta profetakuéra ombaʼapo omombyta hag̃ua tavayguakuérape tape añeteguápe. 399–361 ary rupi Cristo mboyve.\n\nOmni\n\nOmni, Amarón, Quemis, Abinadom, ha Amalekí, peteĩ teĩ, ohai umi kuatiajehaipyre—Mosíah ojuhu Zarahemla tavayguakuérape, og̃uahẽvaʼekue Jerusalén-gui Sedequías árape—Mosíah oñemoñandyry rréiramo hiʼarikuéra—Mulek ñemoñarekuéra Zarahemla-pegua ojuhúkuri Coriántumr-pe, ipaháva jaredita—Pe rréi Benjamín opyta Mosíah rendaguépe—Yvyporakuéra oikuaveʼẽvaʼerã Cristo-pe hiʼánga temikuaveʼẽramo. 323–130 ary rupi Cristo mboyve.\n\nMormón Ñeʼẽnguéra\n\nMormón omombyky umi Nefi pláncha tuichavéva—Haʼe omoĩ umi pláncha michĩvéva ambue planchakuéra ndive—Rréi Benjamín omoĩ pyʼaguapy upe tetãme. 385 ary rupi Cristo rire.\n\nMosíah\n\n\n\n\n\n\nMosíah 1\n\nRréi Benjamín omboʼe itaʼyrakuérape ituvakuéra ñeʼẽ ha profesiakuéra—Oñeñongatúkuri irreligión ha itekoarandukuéra umi kuatiajehaipyre rupi ojehaivaʼekue umi pláncha ári—Mosíah oñehenói rréiramo ha oñemeʼẽ chupe umi kuatiajehaipyre ha ambue mbaʼekuéra. 130–124 ary rupi Cristo mboyve.\n\nMosíah 2\n\nRréi Benjamín oñeʼẽ itavayguakuérape—Haʼe omombeʼu irreinopegua tekojoja, hustísia ha espiritualida—Oñemoñeʼẽ chupekuéra oipytyvõ hag̃ua Irréi Yvagaguápe—Umi Tupã rehe opuʼãva oñandúta peteĩ jehasaʼasy haʼéva peteĩ tata ogueʼỹvaicha. 124 ary rupi Cristo mboyve.\n\nMosíah 3\n\nRréi Benjamín oñemoñeʼẽve—Ñandejára Ipuʼakapáva oministráta yvyporakuéra apytépe peteĩ tete yvyguiguápe—Huguy osẽta opa ipirekua rupi oexpiávo yvóra angaipakuéra—Héraipi añónte og̃uahẽ pe salvasiõ—Yvyporakuéra ikatu oipeʼa ijehegui pe expiasiõ rupive tekove ñaña ha oiko chugui imarangatúva—Umi iñañáva jehasaʼasy haʼéta peteĩ lágo tata ha asufreguiguáicha. 124 ary rupi Cristo mboyve.\n\nMosíah 4\n\nRréi Benjamín oñemoñeʼẽve—Pe salvasiõ ou expiasiõ rupive—Peguerovia Cristo-pe pejesalva hag̃ua—Pejoko pene angaipa jora tekojoja rupive—Pemeʼẽ peguerekóvagui imboriahúvape—Pejapo opa mbaʼe akãguapy ha hekopete. 124 ary rupi Cristo mboyve.\n\nMosíah 5\n\nImarangatukuéravagui oiko Cristo raʼy ha rajykuéra jerovia rupive—Upéicha oñehenói chupekuéra Cristo réra rupi—Rréi Benjamín oñemoñeʼẽ chupekuéra toñemovãʼỹ ha topyta hikuái pe tembiapo porãme. 124 ary rupi Cristo mboyve.\n\nMosíah 6\n\nRréi Benjamín ohai tavayguakuéra réra ha ohenói sacerdote-kuéra omboʼe hag̃ua chupekuéra—Mosíah oisãmbyhy peteĩ rréi hekojojávaicha. 124–121 ary rupi Cristo mboyve.\n\nMosíah 7\n\nAmmón ojuhu Lehi-Nefi retã, Limhi orreinahápe. Limhi tavayguakuéra oĩ lamanita-kuéra poguýpe—Limhi omombeʼu hembiasakuéra—Peteĩ proféta (Abinadí) otestifikákuri Cristo haʼeha Tupã ha Túva opa mbaʼe ári—Umi oñotỹva mbaʼekyʼakuéra omonoʼõta pe yvytuʼatãjere, ha umi omoĩva ijerovia Ñandejárare oñemosãsóta. 121 ary rupi Cristo mboyve.\n\nMosíah 8\n\nAmmón omboʼe Limhi tavayguakuérape—Oikuaa umi veinticuatro pláncha jaredita-kuéragui—Umi techapahára ikatu ombohasa kuatiajehaipyre ymaguare—Ndaipóri don tuichavéva pe techapahára oguerekóvagui. 121 ary rupi Cristo mboyve.\n\nMosíah 9\n\nZeniff ogueraha peteĩ aty Zarahemla-guáva ohupyty hag̃ua Lehi-Nefi retã—Rréi lamanita oheja chupekuéra ohupyty upe tetã—Oĩ ñorairõguasu lamanita-kuéra ha Zeniff tavayguakuéra apytépe. 200–187 ary rupi Cristo mboyve.\n\nMosíah 10\n\nRréi Lamán omano—Itavayguakuéra hesaite ha iñarõ ha oguerovia jepokuaa añeteguaʼỹva—Zeniff ha itavayguakuéra ipuʼaka hesekuéra. 187–160 ary rupi Cristo mboyve.\n\nMosíah 11\n\nRréi Noé oisãmbyhy tekoñañáme—Haʼe hory tekovaípe hembireko ha ikuñanguéra ndive—Abinadí oprofetisa tavayguakuéra ojeguerahataha ñeñapytĩmbýpe—Ojukase chupe rréi Noé. 160–150 ary rupi Cristo mboyve.\n\nMosíah 12\n\nAbinadí oñemoĩ kaʼirãime oprofetisa haguére tavayguakuéra ñehundi ha rréi Noé ñemano—Sacerdote-kuéra añeteguaʼỹva oñeʼẽ escritura-kuérare ha heʼiguaʼu iñeʼẽrenduha Moisés léire—Abinadí oñepyrũ omboʼe umi diez tembiapoukapykuéra. 148 ary rupi Cristo mboyve.\n\nMosíah 13\n\nAbinadí oñemoʼã Tupã rehegua puʼaka rupive—Haʼe omboʼe umi diez tembiapoukapykuéra—Pe salvasiõ ndoúi Moisés léi rupive añónte—Tupãite voi ojapóta peteĩ expiasiõ ha orredimíta itavayguakuérape. 148 ary rupi Cristo mboyve.\n\nMosíah 14\n\nIsaías oñeʼẽ pe Mesías rehe—Oñemombeʼu pe Mesías ñemotĩndy ha jehasaʼasykuéra—Haʼe oikuaveʼẽ hiʼánga angaipakuérare ha oñemombyte umi tembiapovaiʼapoháre—Ñambojojavaʼerã Isaías 53 rehe. 148 ary rupi Cristo mboyve.\n\nMosíah 15\n\nMbaʼéicha Cristo haʼe pe Túva ha Taʼýra—Haʼe oñemombytéta ha ogueropuʼakáta itavaguakuéra rembiapovai—Haʼekuéra ha opavave proféta marangatu haʼe iñemoñare—Haʼe ojapo pe jeikovejey—Mitãnguéra michĩva oguereko jeikove opaveʼỹva. 148 ary rupi Cristo mboyve.\n\nMosíah 16\n\nTupã orredimi yvyporakuérape iñeime kañy ha jeʼágui—Umi oñemeʼẽva hete oipotávape opyta ndaiporiramoguáicha rredensiõ—Cristo ojapo peteĩ jeikovejey haʼéva tekove opaveʼỹva térã kondenasiõ opaveʼỹvape g̃uarã. 148 ary rupi Cristo mboyve.\n\nMosíah 17\n\nAlma oguerovia ha ohai Abinadí ñeʼẽnguéra—Abinadí ohasa ñemano tata rupi—Haʼe oprofetisa ijukaharekuéra ári mbaʼasy ha tata rupi ñemano. 148 ary rupi Cristo mboyve.\n\nMosíah 18\n\nAlma ohekomboʼe ñemiháme—Haʼe omboʼe pe konvénio ñemongarai rehegua ha oporomongarai Mormón ykuérape—Haʼe omopuʼã Cristo Tupao ha oʼordena sacerdote-kuéra—Haʼekuéra oñemongaru tembiapo ipopegua reheve ha omboʼe tavayguakuérape—Alma ha itavayguakuéra okañy taveʼỹme rréi Noé-gui. 147–145 ary rupi Cristo mboyve.\n\nMosíah 19\n\nGedeón ojukase rréi Noé-pe—Lamanita-kuéra oike upe tetãme—Rréi Noé ohasa tatápe ñemano—Limhi oisãmbyhy peteĩ tendotáicha ohepymeʼẽva tetãme jehepymeʼẽ. 145–121 ary rupi Cristo mboyve.\n\nMosíah 20\n\nLamanita-kuéra rajy apytégui oĩ oñemokañýva rréi Noé sacerdote-kuéra rupive—Lamanita-kuéra ou ñorairõrã Limhi ha itavayguakuéra ári—Lamanita-kuéra aty ojerrechasa ha oñembopyʼaguapy. 145–123 ary rupi Cristo mboyve.\n\nMosíah 21\n\nLamanita-kuéra oipyʼajopy ha ipuʼaka Limhi tavayguakuérare—Limhi tavayguakuéra ojotopa Ammón ndive ha oñekonverti hikuái—Haʼekuéra omombeʼu Ammón-pe umi veinticuatro pláncha jaredita-kuéra rehegua. 122–121 ary rupi Cristo mboyve.\n\nMosíah 22\n\nOñembohape tavayguakuéra oñemosãso hag̃ua lamanita-kuéra ñeñapytĩmbýgui—Lamanita-kuéra oñemongaʼu—Tavayguakuéra okañy, ohojey Zarahemla-pe, ha oñemoĩ rréi Mosíah poguýpe. 121–120 ary rupi Cristo mboyve.\n\nMosíah 23\n\nAlma ndoikoséi rréiramo—Oipytyvõ sumo sacerdote-icha—Ñandejára ohavira itavayguakuérape, ha lamanita-kuéra ojagarra Helam retã—Amulón, upe rréi Noé sacerdote-kuéra hekoñañáva tendota, oisãmbyhy lamanita-kuéra rréi po guýpe. 145–121 ary rupi Cristo mboyve.\n\nMosíah 24\n\nAmulón omyangekói Alma ha itavayguakuérape—Ojeipeʼáta chuguikuéra hekove oñemboʼéramo—Ñandejára ombovevýi imbaʼepohyikuéra—Haʼe omosãso chupekuéra ñeñapytĩmbýgui, ha ohojey hikuái Zarahemla-pe. 145–120 ary rupi Cristo mboyve.\n\nMosíah 25\n\nMulek ñemoñarekuéragui Zarahemla-pegua oiko nefita-kuéra—Oikuaa hikuái Alma ha Zeniff tavayguakuéragui—Alma omongarai Limhi ha opa itavayguakuérape—Mosíah heʼi Alma-pe omopuʼã hag̃ua Tupã tupao. 120 ary rupi Cristo mboyve.\n\nMosíah 26\n\nHeta tupaopeguápe ojegueraha angaipápe umi ijeroviaʼỹva rupi—Alma-pe oñeñeʼẽmeʼẽ tekove opaveʼỹva—Umi oñearrepenti ha oñemongaraíva oñeperdonáta—Umi tupaogua ojapóva angaipa ha oñearrepentíva ha omombeʼúva Alma ha Ñandejárape oñeperdonáta; ndaupéichairamo, ndojeipapamoʼãi tupaogua tavayguakuéra apytépe. 120–100 ary rupi Cristo mboyve.\n\nMosíah 27\n\nMosíah ombotove ñemuña ha omoĩuka tembijoja—Alma upe taʼýra ha irundy Mosíah raʼykuéra ohundise pe tupao—Peteĩ ángel ojehechauka ha heʼi chupekuéra oheja hag̃ua hape ñaña—Alma opyta ñeʼẽʼỹre—Opa yvypóra heñoijeyvaʼerã ohupyty hag̃ua salvasiõ—Alma ha Mosíah raʼykuéra omomarandu mbaʼe porã pyahu. 100–92 ary rupi Cristo mboyve.\n\nMosíah 28\n\nMosíah raʼykuéra omboʼe lamanita-kuérape—Oiporúvo umi mokõi ita techapahára, Mosíah ombohasa umi pláncha jaredita-kuéra rehegua. 92 ary rupi Cristo mboyve.\n\nMosíah 29\n\nMosíah heʼi ojeiporavo hag̃ua huekuéra rreirangue—Rreikuéra ndahekojojáiva ogueraha itavayguakuérape angaipápe—Alma pe taʼýra ojeiporavo hue mburuvicháramo tavayguakuéra ñeʼẽ rupi—Haʼe avei pe sumo sacerdote tupao ári—Omano Mosíah ha Alma upe túva. 92–91 ary rupi Cristo mboyve.\n\nAlma\n\n\n\n\n\n\nAlma 1\n\nNehor omboʼe doctrina añeteguaʼỹva, omopuʼã peteĩ tupao, omoinge upe sacerdote-kuéra mbaʼevaiñemi ha ojuka Gedeón-pe—Nehor-pe ojejuka hembiapovaikuére—Oñemosarambi tavayguakuéra apytépe upe sacerdote-kuéra mbaʼevaiñemi ha umi ñemuña—Sacerdote-kuéra okaru hembiapokuéra rupi, tavayguakuéra oñangareko imboriahúvare ha pe tupao oñakãrapuʼã. 91–88 ary rupi Cristo mboyve.\n\nAlma 2\n\nAmlici oikose rréiramo ha ojerrechasa tavayguakuéra ñeʼẽ rupi—Umi hapykuerigua ojapo chugui rréi—Amlicita-kuéra ojapo ñorairõguasu Nefita-kuérape ha koʼãva ipuʼaka hesekuéra—Lamanita ha amlicita-kuéra ombojoaju imbarete ha ipuʼaka hikuái hesekuéra—Alma ojuka Amlici-pe. 87 ary rupi Cristo mboyve.\n\nAlma 3\n\nAmlicita-kuéra oñemboparapa umi profesiakuérape heʼiháicha—Lamanita-kuéra oñemoñeʼẽngaivaʼekue iñepuʼãre—Yvyporakuéra ogueru hiʼári iñeʼẽngaikuéra—Nefita-kuéra ipuʼaka ambue lamanita-kuéra ehérsitore. 87–86 ary rupi Cristo mboyve.\n\nAlma 4\n\nAlma omongarai hetaiterei konvérsope—Tembiapovai oike tupaópe; ha pe tupao akãrapuʼã ojejoko—Nefíah oñehenói hue guasúramo—Alma; haʼévo sumo sacerdote; ombaʼapo pe ministériope. 86–83 ary rupi Cristo mboyve.\n\nAlma 5\n\nOjehupyty hag̃ua salvasiõ, yvyporakuéra oñearrepentivaʼerã ha iñeʼẽrenduvaʼerã tembiapoukapykuérare, heñoijeyvaʼerã, omopotĩvaʼerã ijaokuéra Cristo ruguy rupi, oñemomirĩ, oipeʼa ijehegui pe orgúllo ha potapy, ha ojapovaʼerã tembiapo ijojáva—Pe ovecharerekua marangatu ohenói itavayguakuérape—Umi ojapóva tembiapo ñaña haʼe aña raʼy—Alma omeʼẽ testimónio idoctrina añeteguaha ha heʼi yvyporakuérape oñearrepenti hag̃ua—Umi hekojojáva réra ojehaíta tekove rehegua kuatiañeʼẽme. 83 ary rupi Cristo mboyve.\n\nAlma 6\n\nTupao Zarahemla-pegua oñemopotĩ ha oñemohendaporã—Alma oho Gedeón-pe oporohekomboʼe hag̃ua. 83 ary rupi Cristo mboyve.\n\nAlma 7\n\nCristo heñóita María-gui—Haʼe ojoráta ñemano sã ha ogueropuʼakáta itavayguakuéra angaipa—Umi oñearrepentíva, oñemongaraíva ha iñeʼẽrendúva tembiapoukapykuérare ohupytýta tekove opaveʼỹva—Mbaʼekyʼa ndaikatúi ohupyty Tupã rréino—Oñeikotevẽ ñemomirĩ, jerovia, ñehaʼarõ, ha karida. 83 ary rupi Cristo mboyve.\n\nAlma 8\n\nAlma oporohekomboʼe ha omongarai Melek-pe—Haʼe ojerrechasa Ammoníah-pe ha osẽ upégui—Peteĩ ángel heʼi chupe ohojey hag̃ua ha oñeʼẽ hag̃ua arrepentimiéntore pe tavayguakuérape—Amulek omog̃uahẽ chupe ha mokõivéva oporohekomboʼe Ammoníah-pe. 82 ary rupi Cristo mboyve.\n\nAlma 9\n\nAlma heʼi Ammoníah tavayguakuérape oñearrepenti hag̃ua—Ñandejára iporiahuverekóta lamanita-kuéra ndive ára pahápe—Nefita-kuéra ohejáramo tesape, oñehundíta lamanita-kuéra rupive—Tupã Raʼy ou pyaʼéta—Haʼe orredimíta umi oñearrepentíva, oñemongaraíva, ha oguerekóva jerovia hérare. 82 ary rupi Cristo mboyve.\n\nAlma 10\n\nLehi haʼe Manasés ñemoñare—Amulek omombeʼu pe ángel heʼihague chupe oñangareko hag̃ua Alma-re—Hekojojakuérava ñemboʼe rupi tavayguakuéra noñehundíri—Avogadokuéra ha huekuéra hekojojaʼỹva omoĩ pe tavayguakuéra ñehundi pyenda. 82 ary rupi Cristo mboyve.\n\nAlma 11\n\nOñemombeʼu mbaʼéichapa nefita-kuéra pirapire repy—Amulek oñorairõ Zeezrom ndive—Cristo ndosalvamoʼãi tavayguakuérape iñangaipápe—Umi ohupytýva yvága rréino añónte ojesalváta—Opavave yvypóra opuʼãta ñemanoveʼỹme—Ndaipóri ñemano Jeikovejey rire. 82 ary rupi Cristo mboyve.\n\nAlma 12\n\nAlma oñorairõ Zeezrom ndive—Tupã mbaʼeñemimbykuéra ojeikuaauka umi ijeroviarekóvapente—Yvyporakuéra ojehusga ijepyʼamongeta, ijeguerovia, iñeʼẽ, ha hembiapokuérare—Umi iñañáva ohasáta ñemano espíritu reheguáva—Ko tekove omanokuaáva haʼe peteĩ ñeime pyʼaraʼãrã—Upe plan rredensiõ rehegua rupive oiko Jeikovejey ha, jerovia rupive, umi angaipa jora—Umi oñearrepentíva ojerurekuaa poriahuvereko pe Taʼýra Unihénito rupive. 82 ary rupi Cristo mboyve.\n\nAlma 13\n\nYvyporakuéra oñehenói haʼe hag̃ua sumo sacerdote tuicha ijerovia ha hembiapo porãkuéra rupi—Omboʼevaʼerã hikuái tembiapoukapykuéra—Tekojoja rupive oñemomarangatu ha oike hikuái Ñandejára pytuʼúpe—Melquisedec haʼékuri peteĩ koʼãva apytégui—Angelkuéra omombeʼu mbaʼe porã pyahu opa tetã tuichakue javére—Ohechaukáta hikuái pe Cristo jeju koʼág̃agua. 82 ary rupi Cristo mboyve.\n\nAlma 14\n\nAlma ha Amulek ojeity kaʼirãime ha oñenupã—Umi ogueroviáva ha ijescritura marangatukuéra ojehapy tatápe—Koʼã omanovaʼekue oñemog̃uahẽ verapýpe Ñandejárare—Kaʼirãi tapiakuéra ojeka ha hoʼa—Alma ha Amulek oñemosãso ha imuñahakuéra ojejuka. 82–81 ary rupi Cristo mboyve.\n\nAlma 15\n\nAlma ha Amulek oho Sidom-pe ha omopuʼã peteĩ tupao—Alma omonguera Zeezrom-pe, ha haʼe ojoaju pe tupaóre—Hetápe oñemongarai, ha pe tupao oñakãrapuʼã—Alma ha Amulek oho Zarahemla-pe. 81 ary rupi Cristo mboyve.\n\nAlma 16\n\nLamanita-kuéra ohundi Ammoníah tavayguakuérape—Zoram oisãmbyhy nefita-kuérape ipuʼaka hag̃ua lamanita-kuéra rehe—Alma ha Amulek ha heta ambuekuéra omboʼe upe ñeʼẽ—Haʼekuéra omboʼe Cristo oikovejey rire ojehechaukataha nefita-kuérape. 81–77 ary rupi Cristo mboyve.\n\nAlma 17\n\nMosíah raʼykuéra oguereko pe espíritu profesía ha rrevelasiõ rehegua—Haʼekuéra oho hapekuéra rehe omboʼe hag̃ua pe ñeʼẽ lamanita-kuérape—Ammón oho Ismael retãme ha oiko chugui rréi Lamoni rembiguái—Ammón osalva rréi Lamoni mymbaʼatykuéra ha ojuka ihayhuʼỹhakuérape Sebús ykuérape. Verso 1–3 peve, 77 ary rupi Cristo mboyve; verso 4, 91–77 ary rupi Cristo mboyve; ha verso 5–39 peve, 91 ary rupi Cristo mboyve.\n\nAlma 18\n\nRréi Lamoni oimoʼã Ammón haʼe pe Espíritu Guasu—Ammón omboʼe rréipe pe jejapoʼypýgui, Tupã rembiapo yvyporakuéra ndive, ha pe rredensiõgui oúva Cristo rupive—Lamoni oguerovia ha hoʼa yvýpe omanorõguáicha. 90 ary rupi Cristo mboyve.\n\nAlma 19\n\nLamoni ohupyty tekove opaveʼỹva resape ha ohecha upe Rredentórpe—Hogaguakuéra hoʼa peteĩ jeképe, ha heta ohecha angelkuéra—Ammón oñeñongatu milágro rupive—Haʼe omongarai hetápe ha omoĩ peteĩ tupao ijapytepekuéra. 90 ary rupi Cristo mboyve.\n\nAlma 20\n\nÑandejára omondo Ammón-pe Middoni-pe omosãso hag̃ua ijoykeʼykuéra oĩva jejokuapýpe—Ammón ha Lamoni ojuhu Lamoni rúpe, haʼéva rréi opa upe tetãme—Ammón ojopy upe rréi tujápe oheja hag̃ua isãso ijoykeʼykuéra. 90 ary rupi Cristo mboyve.\n\nAlma 21\n\nAarón omboʼe Amalekita-kuérape Cristo ha iñexpiasiõ rehe—Aarón ha ijoykeʼykuéra oñemoĩ kaʼirãime Middoni-pe—Oñemosãso rire chupekuéra, omboʼe hikuái sinagogakuérape ha okonverti hetápe—Lamoni omeʼẽ sãso tavayguakuérape oiporavo hag̃ua religión-kuéra Ismael retãme. 90–77 ary rupi Cristo mboyve.\n\nAlma 22\n\nAarón omboʼe Lamoni rúpe Jejapoʼypy rehegua, Adán jeʼa ha pe plan rredensiõ rehegua Cristo rupive—Pe rréi ha opa hogaguakuéra oñekonverti—Oñemyesakã mbaʼéichapa oñembojaʼo pe yvy nefita ha lamanita-kuéra apytépe. 90–77 ary rupi Cristo mboyve.\n\nAlma 23\n\nOñemombeʼu oĩha religión jeiporavokuaa—Siete tetã ha tavaguasupegua lamanita-kuéra oñekonverti—Oñembohéra hikuái anti-nefi-lehita ha ojeipeʼa chuguikuéra pe ñeʼẽngái—Amalekita ha amulonita-kuéra orrechasa pe añetegua. 90–77 ary rupi Cristo mboyve.\n\nAlma 24\n\nLamanita-kuéra ou Tupã tavayguakuéra rehe—Anti-nefi-lehitakuéra ovyʼa Cristo-pe ha angelkuéra ou hendapekuéra—Haʼekuéra oiporavo ohasa uvei ñemano oñemoʼã rãngue—Heta lamanita-kuéra oñekonverti. 90–77 ary rupi Cristo mboyve.\n\nAlma 25\n\nOñemosarambi lamanita-kuéra ñemuña—Sacerdote Noé ñemoñarekuéra omano Abinadí oprofetisa haguéicha—Heta lamanita-kuéra oñekonverti ha ojoaju Anti-nefi-lehi tavayguakuéra ndive—Oguerovia hikuái Cristo-pe ha iñeʼẽrendu Moisés léire. 90–77 ary rupi Cristo mboyve.\n\nAlma 26\n\nAmmón hory Ñandejárape—Ñandejára omombarete umi ijeroviarekóvape ha omeʼẽ chupekuéra kuaapy—Pe jerovia rupi, yvyporakuéra ikatu ogueru hetaiterei ángape arrepentimiéntope—Tupã oguereko opa puʼaka ha oikuaa opa mbaʼe. 90–77 ary rupi Cristo mboyve.\n\nAlma 27\n\nÑandejára heʼi Ammón-pe ogueraha hag̃ua Anti-nefi-lehi tavayguakuérape peteĩ tenda oĩporã hag̃uáme—Ojejuhúvo Alma ndive, Ammón vyʼa tuichaiterei ha omokangy imbarete—Nefita-kuéra omeʼẽ Jersón retã ijoykeʼykuéra anti-nefi-lehi tavayguakuérape—Oñehenói chupekuéra Ammón tavayguakuéra. 90–77 ary rupi Cristo mboyve.\n\nAlma 28\n\nLamanita-kuéra ojeity peteĩ ñorairõguasu vaípe—Deséna de milláres ojejuka—Umi iñañáva oñekondena peteĩ jehasaʼasy opaveʼỹva ñeimépe; umi hekojojáva ohupyty peteĩ vyʼa opaveʼỹva. 77–76 ary rupi Cristo mboyve.\n\nAlma 29\n\nAlma osapukaise pe arrepentimiénto umi ángel rehegua rakateʼỹ reheve—Ñandejára omeʼẽ mboʼehára opa tetãme—Alma hory Ñandejára rembiapópe ha Ammón ha ijoykeʼykuéra poʼa reheve. 76 ary rupi Cristo mboyve.\n\nAlma 30\n\nKorihor, pe anti Cristo, oñembohory Cristo-re, pe expiasiõ, ha pe espíritu de profesíare—Haʼe omboʼe ndaiporiha Tupã, ni yvypóra jeʼa, ni jehavira angaipáre, ha ndaiporiha Cristo. Alma otestifika Cristo outaha ha opa mbaʼe ohechaukaha oĩha peteĩ Tupã—Korihor ojerure peteĩ techaukaha ha opyta iñeʼẽngu—Pe aña ojehechaukákuri Korihor-pe haʼeramoguáicha peteĩ ángel ha omboʼe chupe umi heʼítava—Korihor ojeity ha oñepyrũmba hese omano meve. 76–74 ary rupi Cristo mboyve.\n\nAlma 31\n\nAlma omotenonde peteĩ misión oguerujey hag̃ua zoramita-kuérape hoʼavaʼekue jegueroviaʼỹme—Zoramita-kuéra onega Cristo-pe, oguerovia peteĩ ñeʼẽ añeteguaʼỹ jeiporavo rehegua, ha otupaitũ hikuái ñemboʼe peteĩme—Misionero-kuéra henyhẽ Espíritu Santo-gui—Ijehasaʼasykuéra ojegueropuʼaka Cristo vyʼápe. 74 ary rupi Cristo mboyve.\n\nAlma 32\n\nAlma omboʼe imboriahúvape umi ijehasaʼasy rupi oñemomirĩvaʼekue—Jerovia haʼe pe jahechaʼỹva ñehaʼarõ ha añeteguáva—Alma otestifika angelkuéra oministraha kuimbaʼe, ha kuña, ha mitãme—Alma ombojoja pe ñeʼẽ peteĩ yvaraʼỹi rehe—Kóva oñeñotỹ ha oñemongakuaavaʼerã—Upéicha okakuaa oiko peve chugui peteĩ yvyramáta oñemonoʼõhágui pe tekove opaveʼỹva yva. 74 ary Cristo mboyve rupi.\n\nAlma 33\n\nZenós omboʼékuri yvyporakuéra oñemboʼevaʼerãha ha otupaitũ opa tendápe, ha umi huísio ojeipeʼaha pe Taʼýra rupi—Zenoc omboʼevaʼekue pe poriahuvereko oñemeʼẽha pe Taʼýra rupi—Moisés omopuʼã taveʼỹme peteĩ Tupã Raʼy ñemohaʼanga. 74 ary rupi Cristo mboyve.\n\nAlma 34\n\nAmulek otestifika pe ñeʼẽ oĩha Cristo-pe salvasiõrã—Ndojejapóiramo peteĩ expiasiõ, opa yvypóra omanovaʼerã—Opa Moisés léi ohechauka pe Tupã Raʼy jehasaʼasýre—Upe ijapyraʼỹva plan rredensiõ rehegua oñemopyenda jerovia ha arrepentimiénto rehe—Peñemboʼe jehovasa yvyʼarigua, ha espíritu reheguáre—Kóva ko tekove haʼe ára yvypóra oñembosakoʼivaʼerãha oñemoĩ hag̃ua Tupã renondépe—Pembaʼapo pene salvasiõ rehe kyhyjépe Tupã renondépe. 74 ary rupi Cristo mboyve.\n\nAlma 35\n\nPe ñeʼẽ ñehekomboʼe ohundi zoramita-kuéra ñuhã—Omosẽ hikuái umi oñekonvertivaʼekuépe, ha umíva ojoaju Jersón-pe Ammón tavayguakuéra ndive—Alma ojepyʼapy itavayguakuéra rekoñañáre. 74 ary rupi Cristo mboyve.\n\nAlma 36\n\nAlma otestifika Helamán-pe mbaʼéichapa oñekonverti ohecha rire peteĩ ángel—Haʼe ohasa peteĩ ánga oñekondenáva jehasaʼasy; haʼe ohenói Jesús réra, ha upéi heñói Tupãgui—Vyʼa heʼẽva omyenyhẽ hiʼánga—Ohecha angelkuéra aty omomorãva Tupãme—Heta oñekonvertíva oñandu ha ohecha haʼe oñandu ha ohecha haguéicha. 74 ary rupi Cristo mboyve.\n\nAlma 37\n\nUmi pláncha bronce-guigua ha ambue escritura-kuéra oñeñongatu ogueraha hag̃ua angakuérape salvasiõ peve—Jaredita-kuéra oñehundivaʼekue hekoñaña rupi—Iñeʼẽmeʼẽ ha ikonvénio ñemimbykuéra oñeñomivaʼerã tavayguakuéragui—Eporandu Ñandejárape opa ne rembiaporãre—Pe Liahona ogueraha haguéicha Nefita-kuérape, upéicha avei Cristo ñeʼẽ ogueraha yvyporakuérape tekove opaveʼỹvape. 74 ary rupi Cristo mboyve.\n\nAlma 38\n\nShiblón hekojojágui oñemuña—Pe salvasiõ oĩ Cristo-pe, haʼéva yvóra rekove ha resape—Ejoko opa ne rembipotakuéra. 74 ary rupi Cristo mboyve.\n\nAlma 39\n\nPe angaipa meña rehegua haʼe peteĩ tembiapokyʼa—Coriantón angaipakuéra rupi zoramita-kuéra nohenduséi pe ñeʼẽ—Cristo rredensiõ ombaʼapo jepe osalva hag̃ua umi ijeroviarekovaʼekue haʼe ou mboyve. 74 ary rupi Cristo mboyve.\n\nAlma 40\n\nCristo ojapo opa yvypóra jeikovejey—Hekojojáva omanovaʼekue oho paraísope ha umi hekoñañáva ypytũ okapeguápe ohaʼarõ hag̃ua ára oikovejey hag̃ua—Opa mbaʼe oñemoĩjeýta oĩ haguéicha ha oĩporãmbáta pe jeikovejeýpe. 74 ary rupi Cristo mboyve.\n\nAlma 41\n\nPe jeikovejeýpe yvyporakuéra oikovejey peteĩ ñeime vyʼa opaveʼỹvape térã peteĩ tekoʼasy opaveʼỹvape—Tekoñaña ndahaʼeivaʼekue arakaʼeve vyʼapavẽ—Yvyporakuéra hoʼoñeiméva oĩ Tupãʼỹre yvórape—Pe ñemoĩjeýpe opavave yvypórape oñemeʼẽjey umi heko ha ijepokuaa ohupytyvaʼekue hekove ñemanokuaápe. 74 ary rupi Cristo mboyve.\n\nAlma 42\n\nKo ñemanokuaápe ñeime haʼe peteĩ pyʼaraʼãrã ñeime ohejáva yvypórape toñearrepenti ha tombaʼapo Tupãme g̃uarã—Pe jeʼa ogueruvaʼekue ñemano yvyʼarigua ha espíritu rehegua opa yvyporakuéra ári—Pe rredensiõ ou arrepentimiénto rupive—Tupãite voi oexpia angaipakuéra yvorapeguáre—Pe poriahuvereko haʼe umi oñearrepentívape g̃uarã—Opavave hembýva opyta Tupã hustísiape—Poriahuvereko ou pe expiasiõ rupi—Umi oñearrepenti añetéva añónte ojesalváta. 74 ary rupi Cristo mboyve.\n\nAlma 43\n\nAlma ha itaʼyrakuéra omboʼe pe ñeʼẽ—Zoramita-kuéra ha ambue nefita-kuéra ojeivaʼekuégui oiko lamanita-kuéra—Lamanita-kuéra ou ñorairõguasúpe nefita-kuéra rehe—Moroni oʼarma nefita-kuérape árma omoʼãva chupekuérape—Ñandejára ohechauka Alma-pe Lamanita-kuéra plan—Nefita-kuéra omoʼã hogakuéra, hekosãsokuéra, hogaguakuéra, ha irreligionkuéra—Moroni ha Lehi ehersitokuéra omongora lamanita-kuérape. 74 ary rupi Cristo mboyve.\n\nAlma 44\n\nMoroni heʼi lamanita-kuérape ojapo hag̃ua hikuái peteĩ konvénio pyʼaguapyrã térã oñehundíta chupekuéra—Zerahemna ombotove pe jerure, ha ñorairõ oñepyrũjey—Moroni ehersitokuéra ipuʼaka lamanita-kuérare. 74–73 ary rupi Cristo mboyve.\n\nAlma 45\n\nHelamán oguerovia Alma ñeʼẽ—Alma oprofetisa nefita-kuéra ñehundi—Haʼe ohovasa ha omoñeʼẽngái upe tetã—Ikatu oime Alma ojegueraharaʼe pe espíritu rehe, ojegueraha haguéicha Moisés—Hetave upe ñesẽ tupaógui. 73 ary rupi Cristo mboyve.\n\nAlma 46\n\nAmalickíah oporombotavy ojupi hag̃ua rréiramo—Moroni omopuʼã pe sãso poyvi—Haʼe omokyreʼỹ tavayguakuérape omoʼã hag̃ua irreligión—Umi ogueroviáva añetehápe oñehenói cristiano—Peteĩ José ñemoñare rembyre oñeñongatúta—Amalickíah ha umi osẽvaʼekue okañy Nefi retãme—Umi noipytyvõiva upe sãsorã ojejuka. 73 ary rupi Cristo mboyve.\n\nAlma 47\n\nAmalickíah oiporu ñuhã, jejuka, ha japu haʼe hag̃ua lamanita-kuéra rréi—Nefita-kuéra osẽvaʼekue iñañave ha iñarõve lamanita-kuéragui. 72 ary Cristo mboyve.\n\nAlma 48\n\nAmalickíah omokyreʼỹ lamanita-kuérape nefita-kuéra rehe—Moroni ombosakoʼi itavayguakuérape omoʼã hag̃ua Cristiano-kuéra mbaʼéva—Moroni hory pe tekosãso ha ñemosãsóme ha haʼe peteĩ Tupã rehegua kuimbaʼe ipuʼakapáva. 72 ary rupi Cristo mboyve.\n\nAlma 49\n\nLamanita-kuéra ojasuruvaʼekue ndaikatúi ojagarra Ammoníah ha Noé tavaguasukuéra ñemoʼãpyréva—Amalickíah omoñeʼẽngái Tupãme ha oñeʼẽmeʼẽ hoyʼutaha Moroni ruguy—Helamán ha ijoykeʼykuéra omombareténte hína pe tupao. 72 ary rupi Cristo mboyve.\n\nAlma 50\n\nMoroni omombarete nefita-kuéra retã—Omopuʼã hikuái heta tavaguasu pyahu—Ñorairõguasu ha ñehundi ohasavaʼekue nefita-kuéra ára hekoñaña ha hembiapovai jave—Teáncum ipuʼaka Moriantón ha umi osẽvaʼekue rehe—Nefíah omano, ha itaʼýra Pahorán oguapy pe apyka hudisiálpe. 72–67 ary rupi Cristo mboyve.\n\nAlma 51\n\nUmi rréi potaha omoambuese upe léi omoĩ hag̃ua peteĩ rréi—Pahorán ha umi kuimbaʼe isãsosévape oipytyvõ tavayguakuéra ñeʼẽ—Moroni omyaña umi rréi potahápe omoʼã hag̃ua hetã térã ohasáta hikuái ñemano—Amalickíah ha lamanita-kuéra ojagarra heta tavaguasu oñemoʼãvaʼekue—Teáncum ombojevy lamanita-kuéra jeike ha ojuka Amalickíah-pe hogaaópe. 67–66 ary rupi Cristo mboyve.\n\nAlma 52\n\nAmmorón opyta lamanita-kuéra rréiramo Amalickíah rendaguépe—Moroni, Teáncum, ha Lehi ogueraha nefita-kuérape peteĩ ñorairõguasu oñemotenondehápe lamanita-kuéra rehe—Ojejagarrajey tavaguasu Mulek, ha Jacob upe zoramita ojejuka. 66–64 ary rupi Cristo mboyve.\n\nAlma 53\n\nOjeiporu prisionerokuéra lamaníta oñemombarete hag̃ua tavaguasu Abundancia—Nefita-kuéragui ñesẽ ogueru lamanita-kuéra puʼaka—Helamán ojagarra dos mil mitãrusu Ammón tavayguakueragua oisãmbyhy hag̃ua. 64–63 ary rupi Cristo mboyve.\n\nAlma 54\n\nAmmorón ha Moroni oñemongeta ojapo hag̃ua prisionerokuéra ñemyengovia—Moroni ojerure lamanita-kuéra ojevy hag̃ua ha ombopaha hag̃ua iñorairõ jejukarã—Ammorón ojerure nefita-kuéra omeʼẽ hag̃ua hiʼárma ha oñemoĩ hag̃ua lamanita-kuéra poguýpe. 63 ary rupi Cristo mboyve.\n\nAlma 55\n\nMoroni ombotove oñemyengovia prisionerokuéra—Oñemokyreʼỹ lamanita-kuéra ñangarekoharakuéra okaʼu hag̃ua, ha oñemosãso opa prisionerokuéra nefitava—Ojejagarra tavaguasu Gid oñenohẽʼỹre tuguy. 63–62 ary rupi Cristo mboyve.\n\nAlma 56\n\nHelamán omondo peteĩ kuatiañeʼẽ Moroni-pe, omombeʼuhápe chupe mbaʼéichapa oĩ pe ñorairõguasu Lamanita-kuéra ndive—Antipus ha Helamán ohupyty tuicha puʼaka lamanita-kuéra ári—Umi dos mil Helamán raʼykuéra oñorairõ puʼaka techapyrãva reheve, ha avave ijapytepekuéra nomanói. Verso 1, 62 ary rupi Cristo mboyve; verso 2–19, 66 ary rupi Cristo mboyve; ha verso 20–57, 65–64 ary rupi Cristo mboyve.\n\nAlma 57\n\nHelamán omombeʼu tavaguasu Antipara ojejagarraramoguare ha tavaguasu Cumeni hoʼaramoguare ha oñemoʼãramoguare upe rire—Mitãrusu ammonita-kuéra oñorairõ pyʼaguasu reheve; opavave ojekutu, ha katu avave nomanói—Gid omeʼẽ momarandu lamanita-kuéra jejuka ha prisionerokuéra ñekañýgui. 63 ary rupi Cristo mboyve.\n\nAlma 58\n\nHelamán, Gid, ha Teómner ojagarra tavaguasu Manti peteĩ mbotavy rupi—Lamanita-kuéra okañy—Ammón tavayguakuéra raʼy oñeñongatu omoʼãvo pyʼaguasúpe hekosãso ha ijerovia. 63–62 ary rupi Cristo mboyve.\n\nAlma 59\n\nMoroni ojerure Pahorán-pe omombarete hag̃ua Helamán ehersitokuéra—Lamanita-kuéra ojagarra Nefíah tavaguasu—Moroni ipochy upe tetã ñeisãmbyhy ndive. 62 ary rupi Cristo mboyve.\n\nAlma 60\n\nMoroni ochiʼõ Pahorán-pe upe tetã ñeisãmbyhyha ndojesarekói haguére umi ehérsito rehe—Ñandejára oheja umi hekojojáva omano—Nefita-kuéra oiporuvaʼerã opa ipuʼaka ha ikatúva oñemosãso hag̃ua ihayhuʼỹhakuéragui—Moroni oñeʼẽpohýi oñorairõtaha pe tetã ñeisãmbyhyha ndive noñemeʼẽiramo pytyvõ ijehersitokuérape. 62 ary rupi Cristo mboyve.\n\nAlma 61\n\nPahorán omombeʼu Moroni-pe ñemoĩ ha ñepuʼã oĩva upe tetã ñeisambyhýre—Umi rréi potaha ojagarra Zarahemla ha oñembojoaju lamanita-kuéra ndive—Pahorán ojerure soldadokuéra ñeipytyvõ oñemoĩ hag̃ua umi opuaʼãvaʼekuére. 62 ary rupi Cristo mboyve.\n\nAlma 62\n\nMoroni oho oipytyvõ hag̃ua Pahorán-pe Gedeón retãme—Ojejuka umi rreipotaha nomoʼãséiva hetãme—Pahorán ha Moroni ojagarrajey Nefíahretã—Heta lamanita-kuéra ojoaju Ammón tavayguakuéra ndive—Teáncum ojuka Ammorón-pe ha omano avei haʼe—Lamanita-kuéra oñemosẽ upe tetãgui, ha oñemoĩ pyʼaguapy—Helamán ohojey pe ministériope ha omopuʼã pe tupao. 62–57 ary rupi Cristo mboyve.\n\nAlma 63\n\nShiblón ha upe rire Helamán oñangareko umi kuatiajehaipyre marangatúre—Heta nefita-kuéra oho yvy norteguápe—Hagot ojapo yga, ohóva yguasu kuarahyreiképe—Moroníah ipuʼaka lamanita-kuérare peteĩ ñorairõme. 56–52 ary rupi Cristo mboyve.\n\nHelamán\n\n\n\n\n\n\nHelamán 1\n\nPahorán mokõihágui oiko hue guasu ha Kishkumen ojuka chupe—Pacumeni oguapy apyka hudisiálpe—Coriántumr oisãmbyhy lamanita-kuéra ehérsito, ojagarra Zarahemla, ha ojuka Pacumeni-pe—Moroníah ipuʼaka lamanita-kuérare ha ojagarrajey Zarahemla, ha Coriántumr ojejuka. 52–50 ary rupi Cristo mboyve.\n\nHelamán 2\n\nHelamán, Helamán raʼy, haʼe hue guasu—Gadiantón oisãmbyhy Kishkumen atýpe—Peteĩ Helamán rembiguái ojuka Kishkumen-pe, ha Gadiantón aty oñani taveʼỹme. 50–49 ary rupi Cristo mboyve.\n\nHelamán 3\n\nHeta nefita-kuéra oho yvy nortegua gotyo—Omopuʼã hikuái heta óga seméntogui ha ogueraha hikuái heta kuatiajehaipyre—Hetaiterei yvypóra oñekonverti ha oñemongarai—Tupã ñeʼẽ ogueraha yvyporakuérape salvasiõme—Nefi, Helamán raʼy oguapy pe apyka hudisiálpe. 49–39 ary rupi Cristo mboyve.\n\nHelamán 4\n\nNefita-kuéra osẽvaʼekue ha lamanita-kuéra ombojoaju imbarete ha ojagarra Zarahemla retã—Nefita-kuéra hoʼa hekoñaña haguére—Pe tupao oñemoherakuãʼive, ha tavayguakuéra ikangy lamanita-kuéraicha. 38–30 ary rupi Cristo mboyve.\n\nHelamán 5\n\nNefi ha Lehi oñemoĩ oporomboʼe—Herakuéra omokyreʼỹ chupekuéra ogueraha hag̃ua hekovekuéra ituvakuéra rekovéicha—Cristo orredimi umi oñearrepentívape—Nefi ha Lehi okonverti hetápe ha ojeity chupekuéra kaʼirãime, ha oñemongora chupekuéra tata reheve—Peteĩ arai ypytũ oñuã trescientos tavayguakuérape—Pe yvy oryrýi, ha peteĩ ñeʼẽ heʼi tavayguakuérape oñearrepenti hag̃ua—Nefi ha Lehi oñeʼẽ angelkuéra ndive, ha umi atyguasupegua oñemongora tata reheve. 30 ary rupi Cristo mboyve.\n\nHelamán 6\n\nLamanita-kuéra hekojojáva omboʼe nefita-kuéra iñañávape—Mokõive tavayguakuéra oñakãrapuʼã peteĩ ára oĩ aja pyʼaguapy ha mbaʼeretaite—Lucifer, pe angaipa apohára, omokyreʼỹ iñañáva korasõ ha umi mondaha Gadiantón ndivegua jejuka ha tekoñañarã—Mondahakuéra ojagarra nefita retã ñeisãmbyhy. 29–23 ary rupi Cristo mboyve.\n\nHelamán 7\n\nNefi ojerrechasa nórtepe ha oujey Zarahemla-pe—Haʼe oñemboʼe tórre oĩva ijyvotytýpe ha upéi heʼi tavayguakuérape noñearrepentíriramo hikuái omanotaha. 23–21 ary rupi Cristo mboyve.\n\nHelamán 8\n\nHuekuéra ipokarẽva oñehaʼã omoĩ tavayguakuérape Nefi rehe—Abraham, Moisés, Zenós, Zenoc, Ezías, Isaías, Jeremías, Lehi, ha Nefi, maymáva haʼekuéra otestifika Cristo-gui—Iñapytuʼũroky rupi Nefi omombeʼu hue guasu ojejukaha. 23–21 ary rupi Cristo mboyve.\n\nHelamán 9\n\nMaranduharakuéra ojuhu hue guasu ojejukaha apyka hudisiálpe—Oñemoĩ chupekuéra kaʼirãime ha upe rire ojepoi chuguikuéra—Iñapytuʼũroky rupi Nefi oikuaa Seántum haʼeha pe oporojukavaʼekue—Oĩ tekove ohechaporãva Nefi-pe profétaramo. 23–21 ary rupi Cristo mboyve.\n\nHelamán 10\n\nÑandejára omeʼẽ Nefi-pe puʼaka osella hag̃ua—Oñemeʼẽ chupe puʼaka ojokua ha ojora hag̃ua yvy ha yvágape—Heʼi tavayguakuérape oñearrepenti hag̃ua térã omanóta—Pe Espíritu ogueraha chupe atyguasúgui atyguasúpe. 21–20 ary rupi Cristo mboyve.\n\nHelamán 11\n\nNefi oipyʼamovã Ñandejárape omyengovia hag̃ua ñorairõguasu ñembyahýi rehe—Heta yvypóra omano—Oñearrepenti hikuái, ha Nefi ojerure Ñandejárape ama rehe—Nefi ha Lehi-pe oñemeʼẽ heta rrevelasiõ—Gadiantón mondahakuéra oñemombarete upe tetãme. 20–6 ary rupi Cristo mboyve.\n\nHelamán 12\n\nYvyporakuéra oñemovã ha naiñarandúi ha ipyaʼe añarã—Ñandejára ojaʼo itavayguakuérape—Yvypóra ndahaʼéiva mbaʼeve oñembojoja Tupã puʼaka rehe—Huísio árape, yvyporakuéra ohupytýta tekove opaveʼỹva térã kondenasiõ. 6 ary rupi Cristo mboyve.\n\nHelamán 13\n\nSamuel upe lamanita oprofetisa nefita-kuéra ñehundi noñearrepentíriramo hikuái—Haʼekuéra ha ipirapirekuéra oñemoñeʼẽngái—Orrechasa ha oitaʼapi hikuái profetakuérape, ojere hesekuéra umi aña, ha oheka hikuái vyʼapavẽ ojapóvo tembiapovai. 6 ary rupi Cristo mboyve.\n\nHelamán 14\n\nSamuel oprofetisa oĩtaha tesape pyharekue ha ojekuaataha peteĩ mbyja pyahu Cristo heñói vove—Cristo orredimi yvypórape pe ñemano yvyʼarigua ha espíritu reheguávagui—Iñemano rechauka apytépe oĩta mbohapy ára ypytũ, itakuéra oñembojaʼóta, ha oĩta tuicha mbaʼevai. 6 ary rupi Cristo mboyve.\n\nHelamán 15\n\nÑandejára ohavira nefita-kuéra ohayhúgui chupekuéra—Lamanita-kuéra oñekonvertivaʼekue noñemovãi ha opyta ijeroviápe—Ñandejára oiporiahuverekóta lamanita-kuérape ára pahápe. 6 ary rupi Cristo mboyve.\n\nHelamán 16\n\nNefi omongarai Nefita-kuéra ogueroviáva Samuel-pe—Ndaikatúi ojuka Samuel-pe nefita-kuéra oñearrepentiʼỹva ita ha huʼykuéra—Oĩ omohatãva ikorasõ, ha ambue katu ohecha angelkuéra—Umi ogueroviaʼỹva heʼi naiñaranduiha Cristo rehe jeguerovia ni pe ijeju Jerusalén-pe. 6–1 ary rupi Cristo mboyve.\n\n3 Nefi\n\n\n\n\n\n\n3 Nefi 1\n\nNefi, Helamán raʼy, osẽ upe tetãgui, ha itaʼýra Nefi oñongatu umi kuatiajehaipyre—Jepeve oĩ heta techaukaha ha mbaʼeguasu, iñañáva ojapo plan ojuka hag̃ua hekojojávape—Og̃uahẽ Cristo heñoihague pyhare—Oñemeʼẽ techaukaha, ha ojekuaa peteĩ mbyja pyahu—Oñembohetave japu ha añeteguaʼỹ, ha Gadiantón mondahakuéra ojuka hetápe. 1–4 ary rupi Cristo rire.\n\n3 Nefi 2\n\nTembiapoñaña ha tembiapokyʼa hetave tavayguakuéra apytépe—Nefita ha lamanita-kuéra ojoaju oñemoʼã hag̃ua Gadiantón mondahakuéragui—Lamanita-kuéra oñekonvertivaʼekue oñemomorotĩ hikuái ha oñehenói chupekuéra nefita. 5–16 ary rupi Cristo rire.\n\n3 Nefi 3\n\nGiddiani, Gadiantón mburuvicha, ojerure Laconeo ha nefita-kuérape toñemoĩ ipoguypekuéra ha tomeʼẽ hikuái ijyvy—Laconeo ohenói Gidgiddoni-pe haʼe hag̃ua mburuvicha guasu umi ehérsito ári—Nefita-kuéra oñembyaty Zarahemla ha Abundancia retãme oñemoʼã hag̃ua. 16–18 ary rupi Cristo rire.\n\n3 Nefi 4\n\nNefita-kuéra ehérsito ipuʼaka Gadiantón mondahakuérare—Giddiani ojejuka, ha hendaguepegua, Zemnaríah, oñemosaingo—Nefita-kuéra omomorã Ñandejárape ohupytyvaʼekuére. 19–22 ary rupi Cristo rire.\n\n3 Nefi 5\n\nNefita-kuéra oñearrepenti ha oheja iñangaipakuéra—Mormón ohai itavayguakuéra rembiasakue ha omombeʼu upe ñeʼẽ ijapyraʼỹva—Israel oñembyatýta iñemosarambi pukúgui. 22–26 ary rupi Cristo rire.\n\n3 Nefi 6\n\nNefita-kuéra oñakãrapuʼã—Oñepyrũ orgúllo, mbaʼehepy, ha aty ñembojoavy—Tupao oñembojaʼo ñesẽnguéra rupi—Satana ogueraha tavayguakuéra otiʼỹme opuʼã hag̃ua—Heta profetakuéra ojerure pe arrepentimiénto ha ojejuka—Ijukaharekuéra opuʼã ojagarra hag̃ua upe tetã ñeisãmbyhy. 26–30 ary rupi Cristo rire.\n\n3 Nefi 7\n\nPe hue guasu ojejuka, ohundi hikuái upe tetã ñeisãmbyhy, ha tavayguakuéra oñembojaʼo trívupe—Jacob, peteĩ anti Cristo-gui, oiko rréi peteĩ mbaʼevai aty ñemígui—Nefi omboʼe arrepentimiénto ha jerovia—Angelkuéra oministra chupe opa ára, ha haʼe omopuʼã ijoykeʼýpe omanovaʼekue apytégui—Oĩ heta oñearrepenti ha oñemongaraíva. 30–33 ary rupi Cristo rire.\n\n3 Nefi 8\n\nAravai, yvyryrýi, tatarendy, torvellíno, ha tuicha mbaʼevai otestifika Cristo oñemoĩhague kurusúre—Heta tavayguakuéra oñehundi—Ypytũ oñuã upe tetã mbohapy ára aja—Umi oikovéva ojaheʼo mbaʼe ohaʼarõvare chupekuéra. 33–34 ary rupi Cristo rire.\n\n3 Nefi 9\n\nYpytũ apytépe, Cristo ñeʼẽ omomarandu oñehunditaha heta tavayguakuéra ha tavaguasukuéra hembiapoñaña rupi—Haʼe omombeʼu avei iverapy, omombeʼu Moisés léi oñekumplimaha, ha ohenói yvyporakuérape ou hag̃ua hendápe ha ojesalva hag̃ua. 34 ary rupi Cristo rire.\n\n3 Nefi 10\n\nOĩ kirirĩ upe tetãme heta aravo aja—Cristo ñeʼẽ oñeʼẽmeʼẽ ombyatytaha itavayguakuérape ryguasu ombyatyháicha iryguasuraʼykuérape—Tavaguasu pehẽngue hekojojavévape oñeñongatu. 34–35 ary rupi Cristo rire.\n\n3 Nefi 11\n\nTúva omeʼẽ testimónio Itaʼýra Ohayhuetévagui—Cristo ojehechauka ha omombeʼu iñexpiasiõ—Tavayguakuéra opoko jekutu rendaguépe ipo, ipy, ha ijyképe—Haʼekuéra osapukái Hosana—Haʼe ohechauka mbaʼéicha ha mbaʼeichaitépa oñemongaraivaʼerã—Pe espíritu joavy rehegua ou añágui—Cristo doctrína heʼi yvyporakuéra ogueroviavaʼerãha ha oñemongarai ha oñemeʼẽvaʼerãha chupekuéra upe Espíritu Santo. 34 ary rupi Cristo rire.\n\n3 Nefi 12\n\nJesús ohenói umi doce-pe ha oautorisa chupekuéra—Omeʼẽ nefita-kuérape peteĩ ñemoñeʼẽ ojoguáva Sermón del Monte-pe—Haʼe oñeʼẽ umi Bienaventuranza-re—Imboʼepykuéra tuichave ha imbaʼeguasuve Moisés léigui—Heʼi yvyporakuérape tahekoporãmbaite jepe haʼe ha Itúva hekoporãmbaiteháicha—Ñambojojavaʼerã Mateo 5 rehe. 34 ary rupi Cristo rire.\n\n3 Nefi 13\n\nJesús omboʼe nefita-kuérape Ñandejára ñemboʼe—Ombyatyvaʼerã hikuái mbaʼehepy yvágape—Heʼi umi doce-pe oministra aja ani ojepyʼapy umi mbaʼe yvyʼariguáva rehe—Oñembojojavaʼerã Mateo 6 rehe. 34 ary rupi Cristo rire.\n\n3 Nefi 14\n\nJesús heʼi: Ani pehusga; pejerure Tupãme; peñeñangarekóke proféta añeteguaʼỹvagui—Haʼe oñeʼẽmeʼẽ omeʼẽtaha salvasiõ umi ojapóvape Itúva rembipota—Ñambojojavaʼerã Mateo 7 rehe. 34 ary rupi Cristo rire.\n\n3 Nefi 15\n\nJesús omombeʼu Moisés léi oñekumplimaha ipype—Nefita-kuéra haʼe umi ambue ovecha oñeʼẽhaguégui Jerusalén-pe—Tembiapovai rupi, Ñandejára tavayguakuéra Jerusalén-pe ndoikuaái umi Israel ovechakuéra ambuégui oñemosarambivaʼekue. 34 ary rupi Cristo rire.\n\n3 Nefi 16\n\nJesús ohóta ambue Israel-gua ovechakuéra kañymbyre rendápe—Ára pahápe, upe evanhélio ohóta gentil-kuérape ha upe rire Israel rógape—Ñandejára tavayguakuéra ohecháta hesaite rupi haʼe ogueru jey vove Sión-pe. 34 ary rupi Cristo rire.\n\n3 Nefi 17\n\nJesús heʼi tavayguakuérape tojepyʼamongeta iñeʼẽnguérare ha toñemboʼe kuaapýre. Haʼe omonguera hasývape—Haʼe oñemboʼe tavayguakuérare, oiporúvo ñeʼẽ ndaikatúiva ojehai—Angelkuéra oministra imitãnguérape ha tata omongora chupekuéra. 34 ary rupi Cristo rire.\n\n3 Nefi 18\n\nJesús omoĩ upe Santa Cena nefita-kuéra apytépe—Heʼi chupekuéra oñemboʼe tapiavaʼerãha hérape—Umi hoʼúva hoʼo ha hoyʼúva huguy tekojojaʼỹme oñekondena—Omeʼẽ temimboʼekuérape puʼaka omeʼẽ hag̃ua Espíritu Santo. 34 ary rupi Cristo rire.\n\n3 Nefi 19\n\nUmi doce temimboʼe oministra tavayguakuérape ha oñemboʼe pe Espíritu Santo-re—Temimboʼekuéra oñemongarai ha oñemeʼẽ chupekuéra pe Espíritu Santo ha angelkuéra ministério—Jesús oñemboʼe oiporúvo ñeʼẽ ndaikatúiva ojehai—Haʼe omeʼẽ testimónio jerovia guasuete oguerekóvare umi nefita. 34 ary rupi Cristo rire.\n\n3 Nefi 20\n\nJesús omeʼẽ milágro rupi mbujape ha víno ha omeʼẽ jey upe sacramento tavayguakuérape—Jacob rembyre ojegueraháta Ñandejára Itupã jeikuaápe ha ohupytýta umi América—Jesús haʼe proféta Moiseichagua, ha nefita-kuéra katu haʼe profetakuéra raʼy—Ambue Ñandejára tavayguakuérava oñembyatýta Jerusalén-pe. 34 ary rupi Cristo rire.\n\n3 Nefi 21\n\nIsrael oñembyatýta osẽ vove tesakãme Mormón Kuatiañeʼẽ—Gentil-kuéra oñemoĩta América-pe tavayguakuéra isãsóvaicha—Ojesalváta hikuái oguerovia ha iñeʼẽrendúramo; ndaupéichairamo, oñemosẽta ha oñehundíta—Israel omopuʼãta Jerusalén Pyahu, ha umi trívu kañymbyre oujeýta. 34 ary rupi Cristo rire.\n\n3 Nefi 22\n\nUmi ára pahápe, Sión ha ijestakakuéra oñemopuʼãta, ha Israel oñembyatýta poriahuvereko ha mborayhúpe—Haʼekuéra osẽta tenonde—Ñambojojavaʼerã Isaías 54 rehe. 34 Ary rupi Cristo rire.\n\n3 Nefi 23\n\nJesús omoporã Isaías ñeʼẽnguéra—Heʼi tavayguakuérape tohesaʼỹijo profetakuéra—Samuel upe lamaníta ñeʼẽnguéra oñeʼẽva jeikovejey rehe oñemoĩve ikuatiajehaipyrekuérape. 34 ary rupi Cristo rire.\n\n3 Nefi 24\n\nÑandejára remimbou ombosakoʼíta tape Jejurã Mokõihápe g̃uarã—Cristo oguapýta ohusga hag̃ua—Ojeʼe Israel-pe ohepymeʼẽ hag̃ua umi diésmo ha temikuaveʼẽ—Ojehai peteĩ kuatiañeʼẽ momanduʼarã—Ñambojojavaʼerã Malaquías 3 rehe. 34 ary rupi Cristo rire.\n\n3 Nefi 25\n\nUpe jeju mokõihápe, ijorgullóso ha hembiapoñañáva ñanáicha ojehapýta—Elías upe proféta oúta pe ára tuicha ha oporomondyietéva mboyve—Ñambojojavaʼerã Malaquías 4 rehe. 34 ary rupi Cristo rire.\n\n3 Nefi 26\n\nJesús omombeʼu opa mbaʼe iñepyrũmby guive ipaha peve—Mitãraʼy ha mitãnguéra oñeʼẽ mbaʼe hechapyrãva ndaikatúiva ojehai—Cristo tupaogua oguereko míngape opa mbaʼe. 34 ary rupi Cristo rire.\n\n3 Nefi 27\n\nJesús heʼi chupekuéra omeʼẽ hag̃ua hikuái héra upe tupaópe—Imisiõ ha ijehasaʼasy expiatório haʼe pe iñevanhélio—Ojeʼe yvyporakuérape toñearrepenti ha toñemongarai oñemomarangatu hag̃ua Espíritu Santo rehe—Haʼekuéra haʼevaʼerã Jesúicha jepeve. 34–35 ary rupi Cristo rire.\n\n3 Nefi 28\n\nNueve umi doce apytégui oipota, ha oñeñeʼẽmeʼẽ chupekuéra peteĩ jehejapyre Cristo rréinope omano rire—Umi mbohapy nefita oipota ha oñemeʼẽ chupekuéra ñemano ári puʼaka opyta hag̃ua ko yvy ári Jesús ou jey peve—Ojegueraha chupekuéra ha ohecha hikuái mbaʼe ndaikatúiva ojeʼe, ha koʼág̃a oministra hína hikuái yvypóra apytépe. 34–35 ary rupi Cristo rire.\n\n3 Nefi 29\n\nMormón Kuatiañeʼẽ ñeguenohẽ haʼe peteĩ techaukaha Ñandejára oñepyrũmaha ombyaty Israel-pe ha okumpli ikonveniokuéra—Umi orrechasáva irrevelasiõnguéra ha idonkuéra ára pahapegua oñemoñeʼẽngáita hikuái. 34–35 ary rupi Cristo rire.\n\n3 Nefi 30\n\nÁra pahápe ojeʼe gentil-kuérape toñearrepenti, ha tou Cristo-pe, ojeipapa hag̃ua Israel rogagua ndive. 34–35 ary rupi Cristo rire.\n\n4 Nefi\n\nOpa nefita ha lamanita-kuéra oñekonverti Ñandejárape—Oguereko hikuái míngape opa mbaʼe, ojapo milágro, ha oñakãrapuʼã upe tetãme—Mokõi síglo rire, oĩ ñembojaʼo, tembiapovai, tupao añeteguaʼỹva, ha ñemuña—Trescientos ary rire, mokõivéva, nefita ha lamanita-kuéra hekoñaña—Ammarón oñomi kuatiajehaipyrekuéra marangatu. 35–321 ary rupi Cristo rire.\n\nMormón\n\n\n\n\n\n\nMormón 1\n\nAmmarón omboʼe Mormón-pe umi kuatiajehaipyre marangatúre—Oñepyrũ ñorairõguasu nefita ha lamanita-kuéra apytépe—Ojepeʼa umi mbohapy nefita-kuérape—Tekoñaña, jegueroviaʼỹ, paje, ha echiseriakuéra oñemotenonde. 321–326 ary rupi Cristo rire.\n\nMormón 2\n\nMormón omyakã nefita-kuéra ehérsito—Oĩ tuguy ha jejuka yvy ape ári—Nefita-kuéra ipyahẽ ha ojaheʼo oñekondenavaʼekue vyʼaʼỹicha reheve—Igrásia ára ohasáma—Mormón ohupyty Nefi planchakuéra—Ñorairõguasu ndopái. 327–350 ary rupi Cristo rire.\n\nMormón 3\n\nMormón omboʼe pe arrepentimiénto nefita-kuérape—Ohupyty hikuái tuicha puʼaka ha oñembotuicha imbarete haguére—Mormón noisãmbyhyséi chupekuéra, ha iñemboʼépe hesekuéra ndaipóri jerovia—Mormón Kuatiañeʼẽ heʼi umi doce trívu Israel-guápe oguerovia hag̃ua upe evanhélio. 360–362 ary rupi Cristo rire.\n\nMormón 4\n\nÑorairõguasu ha jejuka ndopái—Hekoñañáva ohavira hekoñañávape—Ndaipóriva arakaʼeve tembiapoñaña tuichavéva opa Israel róga apytépe—Oñeikuaveʼẽ kuña ha mitã idolokuérape—Lamanita-kuéra oñepyrũ omosẽ nefita-kuérape henonderãkuéra. 363–375 ary rupi Cristo rire.\n\nMormón 5\n\nMormón oisãmbyhy jey nefita-kuéra ehérsito tuguy ha jejuka rehegua ñorairõme—Mormón Kuatiañeʼẽ osẽta okonvense hag̃ua opa Israel-pe Jesús haʼeha upe Cristo—Ijegueroviaʼỹ rupi, lamanita-kuéra oñemosarambíta, ha pe Espíritu noñorairõmoʼãvéima hendivekuéra—Ára pahápe og̃uahẽta chupekuéra pe evanhélio gentil-kuéragui. 375–384 ary rupi Cristo rire.\n\nMormón 6\n\nNefita-kuéra oñembyaty Cumorah retãme ñorairõ paharã—Mormón oñomi kuatiajehaipyre marangatukuéra yvyty Cumorah-pe—Lamanita-kuéra ipuʼaka, ha nefita-kuéra retã oñehundi—Hetaiterei rasa yvypóra omano kysepuku rupive. 385 ary rupi Cristo rire.\n\nMormón 7\n\nMormón heʼi lamanita-kuéra ára pahaguápe oguerovia hag̃ua Cristo-pe, oguerohory hag̃ua iñevanhélio, ha ojesalva hag̃ua—Opavave ogueroviáva pe biblia ogueroviáta avei Mormón Kuatiañeʼẽ. 385 ary rupi Cristo rire.\n\nMormón 8\n\nLamanita-kuéra omuña ha ohundi nefita-kuérape—Mormón Kuatiañeʼẽ osẽta Tupã puʼaka rupive—Ojeʼe outaha mbaʼevai umi oipejúvare ñekoʼõi ha ñorairõ Ñandejára rembiapóre—Nefita-kuéra kuatiajehaipyre osẽta ára oĩ vove tekoñaña, tekokyʼa, ha ñesẽ. 400–421 ary rupi Cristo rire.\n\nMormón 9\n\nMoroni ohenói arrepentimiéntope umi Cristo-pe ndogueroviáivape—Haʼe oñeʼẽ peteĩ Tupã ojapóva milágrore, ha omeʼẽva rrevelasiõ, ha oñohẽva don ha techaukaha ijeroviarekóva ári—Milagrokuéra opa jegueroviaʼỹrupi—Techaukahakuéra oho umi ogueroviáva ndive—Ojeʼe yvyporakuérape iñakãguapy hag̃ua ha iñeʼẽrendu hag̃ua tembiapoukapykuérare. 401–421 ary rupi Cristo rire.\n\nÉter\n\n\n\n\n\n\nÉter 1\n\nMoroni omombyky umi Éter jehaipyre—Oñemombeʼu Éter genealogía—Noñemoypytũi jaredita-kuéra ñeʼẽ pe tórre de Babel-pe—Ñandejára oñeʼẽmeʼẽ oguerahataha chupekuéra peteĩ yvy poravopyrépe ha ojapotaha chuguikuéra peteĩ tetã guasu.\n\nÉter 2\n\nJaredita-kuéra oñembosakoʼi ijeʼoirã peteĩ yvy ñeʼẽmeʼẽnguépe—Haʼe peteĩ tetã jeiporavopyre yvypóra ombaʼapovaʼerãháme Cristo-pe g̃uarã térã oñehundíta—Ñandejára oñeʼẽ Jared joykeʼýpe mbohapy aravo aja—Jaredita-kuéra ojapo yga—Ñandejára ojerure Jared joykeʼýpe teʼi mbaʼéichapa oñembohesapéta umi yga.\n\nÉter 3\n\nJared joykeʼy ohecha Ñandejára kuã opoko jave umi diesiseis ita rehe—Cristo ohechauka ijespíritu rete Jared joykeʼýpe—Ndaikatúi oikeʼỹ pe vélo rupi umi oguerekóva peteĩ jeikuaa porã—Oñemoĩ intérprete osẽ hag̃ua tesakãme jaredita-kuéra kuatiajehaipyre.\n\nÉter 4\n\nOjeʼe Moroni-pe osella hag̃ua Jared joykeʼy ohaivaʼekue—Ndojehechaukamoʼãi ndahaʼéirõ yvyporakuéra oguereko vove jerovia jepeve Jared joykeʼýicha—Cristo heʼi yvyporakuérape oguerovia hag̃ua iñeʼẽ ha hemimboʼekuéra ñeʼẽ—Oñemeʼẽ yvyporakuérape tembiapoukapy oñearrepenti hag̃ua, tojerovia evanhéliore, ha tojesalva.\n\nÉter 5\n\nMbohapy testígo ha pe tembiapoitevoi haʼéta peteĩ testimónio Mormón Kuatiañeʼẽ añeteguaha.\n\nÉter 6\n\nYvytu omyaña Jaredita-kuéra yga yvy ñeʼẽmeʼẽngue gotyo—Tavayguakuéra omomorã Ñandejárape ipyʼaporãre—Oríah oñehenói rreirã hiʼarikuéra—Jared ha ijoykeʼy omano.\n\nÉter 7\n\nOríah orreina tekojojápe—Shule ha Cohor rréino, oñombohováiva, oñemoĩ ñemombaʼe ha ñorairõ mbytépe—Profetakuéra okondena tavayguakuéra tekoñaña ha taʼangarayhu, oñearrepentivaʼekue uperire.\n\nÉter 8\n\nOĩ joavy ha ñorairõ upe rréinore—Akish omoĩ mbaʼe vai ñemi ñeʼẽmeʼẽ rupi ojuka hag̃ua rréipe—Mbaʼe vai ñeminguéra aña mbaʼe ha ogueru tetãnguéra ñehundi—Ojeʼe gentil-kuéra ára pyahuguávape mbaʼe vai ñemi oñehaʼãtaha ohundi sãso oĩva opa yvy, yvyporakuéra oikohápe, ha tetãnguérape.\n\nÉter 9\n\nUpe rréino ohasa peteĩgui ambue ñemoñarépe, mbaʼeñemi ha jejuka rupi—Emer ohecha Tekojoja Raʼýpe—Heta proféta oñeʼẽʼasy arrepentimiéntogui—Peteĩ ñembyahýi vai ha mbói ipopĩava ombohasaʼasy tavayguakuérape.\n\nÉter 10\n\nPeteĩ rréi oñemoĩ ambue rendaguépe—Oĩ rréi hekojojáva; oĩ ambue hekoñañáva—Tekojoja oĩve jave, Ñandejára ohovasa ha omoakãrapuʼã tavayguakuérape.\n\nÉter 11\n\nÑorairõguasu, ñesẽ, ha tekoñaña ipuʼaka jaredita-kuéra rekovére—Profetakuéra oprofetisa jaredita-kuéra ñehundipa noñearrepentíriramo hikuái—Tavayguakuéra orrechasa profetakuéra ñeʼẽ.\n\nÉter 12\n\nProféta Éter heʼi tavayguakuérape ojerovia hag̃ua Tupãre—Moroni omombeʼu mbaʼeguasu ha milágro ojejapóva jerovia rupive—Upe jerovia oheja Jared joykeʼy ohecha Cristo-pe—Ñandejára omokangy yvyporakuérape oñemomirĩ hag̃ua—Jared joykeʼy omonguʼe Zerín yvyty jerovia rupi—Jerovia, ñehaʼarõ, ha karida oñeikotevẽ salvasiõrã—Moroni ohecha hovaitépe Jesús-pe.\n\nÉter 13\n\nÉter oñeʼẽ peteĩ Jerusalén Pyahu omopuʼãtavare América-pe José ñemoñare—Haʼe oprofetisa, oñemosẽ okápe, ohai jaredita-kuéra rembiasakue, ha heʼi oñehunditaha hikuái—Ñorairõguasu ojeipyso opa tetãme.\n\nÉter 14\n\nTavayguakuéra rembiapovai ogueru ñeʼẽngái upe tetã ári—Coriántumr ojapo ñorairõguasu Gilead rehe, Lib rehe, ha upéi Shiz rehe—Tuguy ha jejuka ojahoʼi upe tetã.\n\nÉter 15\n\nMillones jaredita-kuéra omano ñorairõme—Shiz ha Coriántumr ombyaty opa tavayguakuérape peteĩ ñorairõ jejukarãme—Ñandejára Espíritu noñorairõvéima hendivekuéra—Jaredita-kuéra retã oñehundipaite—Coriántumr añónte nomanói.\n\nMoroni\n\n\n\n\n\n\nMoroni 1\n\nMoroni ohai lamanita-kuéra ñeimeporãrã—Nefita-kuéra nonegaséiva Cristo-pe ojejuka. 401–421 ary rupi Cristo rire.\n\nMoroni 2\n\nJesús omeʼẽ umi doce temimboʼekuérape puʼaka omeʼẽ hag̃ua upe Espíritu Santo don. 401–421 ary rupi Cristo rire.\n\nMoroni 3\n\nElder-kuéra oʼordena presbítero ha mboʼeharakuéra poñemoĩ rupive. 401–421 ary rupi Cristo rire.\n\nMoroni 4\n\nOjeʼe mbaʼéichapa élder ha presbitero-kuéra omeʼẽ mbujape sacramento rehegua. 401–421 ary rupi Cristo rire.\n\nMoroni 5\n\nOjeʼe mbaʼéichapa oñemeʼẽvaʼerã pe víno sacramento rehegua. 401–421 ary rupi Cristo rire.\n\nMoroni 6\n\nYvyporakuéra oñearrepentíva oñemongarai ha oñembojoykeʼy hikuái—Tupaogua oñearrepentíva oñeperdona—Umi aty oñeisãmbyhy Espíritu Santo puʼaka rupive. 401–421 ary rupi Cristo rire.\n\nMoroni 7\n\nOñeinvita ojeike hag̃ua Ñandejára pytuʼúpe—Peñemboʼe añetehápe—Cristo Espíritu ombojoavykuaa yvyporakuérape ivaíva iporãvagui—Satana omokyreʼỹ yvyporakuérape onega hag̃ua Cristo-pe ha ojapo hag̃ua ivaíva—Profetakuéra ohechauka Cristo jeju—Jerovia rupi, ojejapo umi milágro ha angelkuéra oministra—Yvyporakuéra oguerekovaʼerã ñehaʼarõ ohupytytaha hikuái tekove opaveʼỹva ha oñemoag̃uivaʼerã karida rehe. 401–421 ary rupi Cristo rire.\n\nMoroni 8\n\nMitãnguéra ñemongarai haʼe peteĩ tembiapokyʼa vaiete—Mitã michĩ oikove Cristo-pe expiasiõ rupive—Jerovia, arrepentimiénto, tekomarangatu, ha korasõ ñemomirĩ, Espíritu Santo jehupyty, ha ñehaʼãmbaite ipahaite peve oporogueraha salvasiõme. 401–421 ary rupi Cristo rire.\n\nMoroni 9\n\nNefita ha lamanita-kuéra hekokyʼa ha hekovai—Ojotortura ha ojojuka hikuái. Mormón ojerure Tupã grásia ha mborayhu opyta hag̃ua Moroni ndive tapiaite peve. 401–421 ary rupi Cristo rire.\n\nMoroni 10\n\nOjehupyty peteĩ testimónio Mormón Kuatiañeʼẽgui Espíritu Santo puʼaka rupive—Umi don Espíritu reheguáva oñemeʼẽ ijeroviarekóvape—Umi don espíritu reheguáva tapiaite oho jerovia ndive—Moroni ñeʼẽnguéra oñeʼẽ yvytimbo guive—Peju Cristo rendápe, peñemoĩporãmba ipype, ha pemomarangatu pene ánga. 421 ary rupi Cristo rire.\n\nMormón Kuatiañeʼẽ Rechaukaha\n\nMormón Kuatiañeʼẽ, omeʼẽ testimónio Jesucristo imarangatuha ha oguereko Jesucristo evanhélio doctrina. Koʼã mbaʼe omeʼẽ tembiporu ñanemoingéva tavayguakuéra, tenda, doctrina ha jehasapy Mormón Kuatiañeʼẽ-reheguápe.\n\n", "js 0": "[center][font_size=26]Mormón Kuatiañeʼẽ[/font_size][/center]\n\nÑepyrumby ha Testimoniokuéra\n\n\n\n\n\n\nKuatiañeʼẽ ñepyrũha\n\n\nMormón Kuatiañeʼẽ ñepyrũha\n\nUpévare, haʼe peteĩ kuatiajehaipyre ñemombyky Nefi tavayguakuéra rehegua, ha avei lamanita-kuéra reheguágui—Ojehaíva lamanita-kuérape, haʼéva peteĩ Israel róga rembyre; ha avei Judio ha Gentil-pe—Ojehaíva tembiapoukapy rupive, ha avei pe espíritu profesía ha rrevelasiõ rehegua rupive—Ojehai ha ojesella, ha oñeñomíva Ñandejárape g̃uarã, ani hag̃ua oñehundi—Osẽvaʼerã pe don ha Tupã puʼaka rupive oñemyesakã hag̃ua—Ojeselláva Moroni po rupi, ha oñeñomíva Ñandejárape g̃uarã, osẽ hag̃ua araitépe gentil-kuéra rupive—Oñemyesakã hag̃ua pe Tupã don rupive.\n\nÑepyrũmby\n\nMormón Kuatiañeʼẽ haʼe peteĩ kuatiaʼaty marangatu Bíblia-pe ojoguáva. Haʼe peteĩ kuatiajehaipyre Tupã rembiapo rehegua umi yma oikovaʼekue Amerikakuérape ndive ha oguereko ipype evanhélio ijapyraʼỹva paha.\n\nPeteĩ Ñemyesakã Mbykymi Mormón Kuatiañeʼẽ Rehegua\n\nMormón Kuatiañeʼẽ haʼe peteĩ kuatiajehaipyre marangatu tavayguakuéra América ymaguare rehegua, ha ojehaivaʼekue peteĩ metal rogue ári. Irundy pláncha metalguiguá-re oñeñeʼẽ ko kuatiañeʼẽme voi:\n\nTaʼangakuéra\n\n\n\n1 Nefi\n\n\n\n\n\n\n1 Nefi 1\n\nNefi omoñepyrũ kuatiajehaipyre itavayguakuéra rehegua—Lehi ohecha techaukápe peteĩ pilar tataguigua ha omoñeʼẽ peteĩ kuatiañeʼẽ profesiakuéra rehegua—Omomorã Tupãme, omotenonde outaha pe Mesías, ha oprofetisa Jerusalén oñehunditaha—Omuña chupe judio-kuéra. 600 ary rupi Cristo mboyve.\n\n1 Nefi 2\n\nLehi ogueraha hogaguakuérape taveʼỹme pe Mar Rojo ypýpe—Oheja hikuái opa mbaʼe oguerekóva—Lehi oikuaveʼẽ peteĩ mymbajuka Ñandejárape ha omboʼe itaʼyrakuérape iñeʼẽrendu hag̃ua tembiapoukapykuérare—Lamán ha Lemuel okaguai itúva rehe—Nefi iñeʼẽrendu ha oñemboʼe jeroviápe; Ñandejára oñeʼẽ chupe, ha ojeiporavo chupe oisãmbyhy hag̃ua ijoykeʼykuérape. 600 ary rupi Cristo mboyve.\n\n1 Nefi 3\n\nLehi raʼykuéra oho jey Jerusalén-pe ogueru hag̃ua umi pláncha bronce-guigua—Labán nomeʼẽséi umi pláncha—Nefi oñemoñeʼẽ ha omokyreʼỹ ijoykeʼykuérape—Labán oipeʼa chuguikuéra imbaʼekuéra ha ojukase chupekuéra—Lamán ha Lemuel oinupã Nefi ha Sam-pe ha ojejaʼo hikuái peteĩ ángel rupi. 600–592 ary rupi Cristo mboyve.\n\n1 Nefi 4\n\nNefi ojuka Labán-pe Ñandejára heʼígui chupe ha ohupyty umi pláncha bronce-guigua katupyry rupive—Zoram ojoajuse Lehi rogaguakuéra ndive taveʼỹme. 600–592 ary rupi Cristo mboyve.\n\n1 Nefi 5\n\nSaríah okaguai Lehi rehe—Mokõive ovyʼa ou jey haguére imembykuéra—Oikuaveʼẽ hikuái mymbajuka—Umi pláncha bronce-guigua oguereko Moisés ha profetakuéra jehaipyre—Umi pláncha ohechauka Lehi haʼeha José ñemoñare—Lehi oprofetisa iñemoñare ha umi pláncha ñeñongatu rehe. 600–592 ary rupi Cristo mboyve.\n\n1 Nefi 6\n\nNefi ohai Tupã mbaʼekuéra rehegua—Nefi oipyʼamovãse yvyporakuérape ou hag̃ua Abraham Tupãme ha ojesalva hag̃ua. 600–592 ary rupi Cristo mboyve.\n\n1 Nefi 7\n\nLehi raʼykuéra ohojey Jerusalén-pe ha ojerure Ismael ha hogaguakuérape ojoaju hag̃ua hendivekuéra iguatápe—Lamán ha ambuekuéra ipochy—Nefi ojerureʼasy ijoykeʼykuérape oguereko hag̃ua jerovia Ñandejára rehe—Haʼekuéra ojokua chupe peteĩ sãme ha ohundise chupe—Haʼe isãso ijerovia puʼaka rupive—Ijoykeʼykuéra ojerure chupe perdón—Lehi ha umi ohóva hendive oikuaveʼẽ mymbajuka ha mymbajehapy. 600–592 ary rupi Cristo mboyve.\n\n1 Nefi 8\n\nLehi ohecha peteĩ techauka yvyramáta tekove rehegua—Hoʼu pe hiʼa ha hiʼãnte chupe hogaguakuéra ojapo avei upéicha—Ohecha peteĩ barra de hierro, peteĩ tape ipoʼietereíva, ha pe tatatĩ ypytũ oñuãva yvyporakuérape—Saríah, Nefi, ha Sam hoʼu pe hiʼágui ha Lamán ha Lemuel katu ndoʼuséi. 600–592 ary rupi Cristo mboyve.\n\n1 Nefi 9\n\nNefi ombosakoʼi mokõi kuatiajehaipyre—Mokõivévape oñembohéra Nefi planchakuéra—Umi pláncha tuichavéva oguereko peteĩ tembiasakue imarangatuʼỹva rehegua; umi michĩvéva katu mbaʼe imarangatúvagui meme. 600–592 ary rupi Cristo mboyve.\n\n1 Nefi 10\n\nLehi oprofetisa judio-kuéra ojeguerahataha ñeñapytĩmbýpe babilonio-kuérare.—Omombeʼu outaha judio-kuéra apytépe peteĩ Mesías, peteĩ Salvador, peteĩ Rredentor—Lehi omombeʼu avei outaha peteĩ omongaraivaʼerã pe Tupã Cordero-pe—Lehi omombeʼu pe Mesías ñemano ha jeikovejey rehe—Ombojoja pe Israel ñemosarambi ha pe iñembyatyjey peteĩ olívo rehe—Nefi oñeʼẽ Tupã Raʼy rehe, pe Espíritu Santo don-re, ha pe tekojoja tekotevẽháre. 600–592 ary rupi Cristo mboyve.\n\n1 Nefi 11\n\nNefi ohecha Ñandejára Espíritu ha ojehechauka chupe yvyramáta tekove rehegua peteĩ techaukápe—Ohecha Tupã Raʼy sýpe ha ohechakuaa pe Tupã pyʼaporã—Ohecha Tupã Cordero ñemongarai, iministério ha ijejuka kurusúre—Ohecha avei umi Doce Apóstoles del Cordero llamamiento ha iministério. 600–592 ary rupi Cristo mboyve.\n\n1 Nefi 12\n\nNefi ohecha techaukápe pe yvy ñeʼẽmeʼẽngue; umi oikóva ipype rekojoja, tembiapovai, ha jeʼa; Tupã Cordero jeju ijapytepekuéra; mbaʼéichapa umi doce temimboʼe ha doce apóstoles ohusgáta Israel-pe; pe ñeime vai ha kyʼa oguerekóva umi hoʼáva jegueroviaʼỹme. 600–592 ary rupi Cristo mboyve.\n\n1 Nefi 13\n\nNefi ohecha techaukápe oñemoĩramo aña tupao umi gentil-kuéra apytépe, ojejuhu ha ojeiko ypyramoguare América-pe, heta pehẽngue hesakã ha iporãitereíva Biblia-pegua okañy, mbaʼéichapa oñeime pe gentil-kuéra apostasía aja, pe evanhélio ñemoĩ jey, umi escritura ára pahaguáva ñesẽ, ha pe Sión ñemopuʼã. 600–592 ary rupi Cristo mboyve.\n\n1 Nefi 14\n\nPeteĩ ángel omombeʼu Nefi-pe umi jehovasa ha ñeʼẽngái hoʼátava gentil-kuéra ári—Mokõi tupao añónte oĩ: pe Tupã Cordero tupao ha pe aña tupao—Umi Tupã ndivegua imarangatúva oñemuña opa tetãme pe tupao tuicha ha ijejaʼeʼỹvévare—Apóstol Juan ohaíta pe yvóra paha rehegua. 600–592 ary rupi Cristo mboyve.\n\n1 Nefi 15\n\nLehi ñemoñarekuéra ohupytýta pe evanhélio gentil-kuéra rupive upe ára pahápe—Israel ñembyaty oñembojoja peteĩ olívo máta rakãite oñeinhertáva rehe—Nefi ohesaʼỹijo pe yvyramáta tekove rehegua techauka ha heʼi peTupã hustísia omopaʼũha iñañáva hekojojávagui. 600–592 ary rupi Cristo mboyve.\n\n1 Nefi 16\n\nUmi iñañáva ojuhu hatã pe añetegua—Lehi raʼykuéra omenda Ismael rajykuérare—Pe Liahona ohechauka tape ojagarravaʼerã hikuái taveʼỹre—Ojehaimimi jepi Ñandejára ñeʼẽ pe Liahona-pe—Ismael omano; hogaguakuéra okaguai ijeikoʼasýre. 600–592 ary rupi Cristo mboyve.\n\n1 Nefi 17\n\nOjeʼe Nefi-pe ojapo hag̃ua peteĩ yga—Ijoykeʼykuéra oñemoĩ hese—Haʼe oñemoñeʼẽ chupekuéra ha omombeʼu jey chupekuéra tembiasakue umi mbaʼe Tupã ojapovaʼekue Israel róga ndive—Nefi henyhẽ Tupã puʼakágui—Oñembotove ijoykeʼykuérape opoko hag̃ua hese, ani hag̃ua ikã hikuái peteĩ ñana pirúicha. 592–591 rupi Cristo mboyve.\n\n1 Nefi 18\n\nOjejapopa pe yga—Ojeʼe heñoiha Jacob ha José—Pe aty oho yvy ñeʼẽmeʼẽngue gotyo—Ismael raʼy ha hembirekokuéra ojoaju tekorei ha ñepuʼãme—Nefi ojejokua, ha pe yga ojegueraha tapykue gotyo peteĩ arapochy tuichaitereívare—Nefi oñemosãso, ha iñemboʼe rupi opa pe arapochy—Tavayguakuéra og̃uahẽ pe yvy ñeʼẽmeʼẽnguépe. 591–589 ary rupi Cristo mboyve.\n\n1 Nefi 19\n\nNefi ojapo pláncha metal-gui ha ohai ipype itavayguakuéra rembiasakue—Israel-gua Tupã oúta 600 ary Lehi osẽ rire Jerusalén-gui—Nefi oñeʼẽ ijehasaʼasy ha ijejuka kurusúre—judio-kuéra ndojehayhumoʼãi ha oñemosarambíta ára paha peve, ou jeýta vove hikuái Ñandejárape. 588–570 ary rupi Cristo mboyve.\n\n1 Nefi 20\n\nÑandejára ohechauka hembipotakuéra Israel-pe—Israel ojeiporavovaʼekue pe jeikoʼasy tatakuápe ha osẽvaʼerã Babilonia-gui—Oñembojojavaʼerã Isaías 48 ndive. 588–570 ary rupi Cristo mboyve.\n\n1 Nefi 21\n\nPe Mesías haʼéta tesapéramo gentil-kuérape ha omosãsóta umi ojejokuávape—Israel oñembyatýta puʼakápe ára pahápe—Rreikuéra imongakuaahárata—Oñembojojavaʼerã Isaías 49 rehe. 588–570 ary rupi Cristo mboyve.\n\n1 Nefi 22\n\nIsrael oñemosarambíta opa yvy ape ári—Gentil-kuéra omongakuaáta ha omboherekuáta Israel-pe evanhélio reheve ára pahápe—Israel oñembyatýta ha ojesalváta, ha umi iñañáva ojehapýta ñana pirúicha—Pe añaretã oñehundíta, ha Satana ojejokuáta. 588–570 ary rupi Cristo mboyve.\n\n2 Nefi\n\n\n\n\n\n\n2 Nefi 1\n\nLehi oprofetisa peteĩ tetã isãʼỹva rehe—Iñemoñarekuéra oñemosarambi ha ojepyʼajopýta orrechasáramo Israel-pegua Imarangatúvape—Haʼe oñemoñeʼẽ itaʼyrakuérape omoĩ hag̃ua ijehe tekojoja ñemiñuvã. 588–570 ary rupi Cristo mboyve.\n\n2 Nefi 2\n\nPe rredensiõ ou Mesías Imarangatúva rupive—Pe sãso jaiporavo hag̃ua (jeiporavokuaa) oñeikotevẽterei jaikove ha ñaneakãrapuʼã hag̃ua—Adán hoʼa yvyporakuéra oikove hag̃ua—Yvyporakuéra isãso oiporavo hag̃ua pe tekosãso ha tekove opaveʼỹva. 588–570 ary rupi Cristo mboyve.\n\n2 Nefi 3\n\nJosé Egipto-pe ohecha techaukápe Nefita-kuérape—Haʼe oprofetisa José Smith rehe, pe techapahára ára pahapegua; ha Moisés-rehe, oipeʼátava Israel-pe; ha pe Mormón Kuatiañeʼẽ ñeguenohẽre. 588–570 ary rupi Cristo mboyve.\n\n2 Nefi 4\n\nLehi oñemoñeʼẽ ha ohovasa iñemoñarépe—Haʼe omano ha oñeñotỹ—Nefi ovyʼaiterei pe Tupã pyʼaporãme—Nefi omoĩ ijerovia Ñandejára rehe tapiaite peve. 588–570 ary rupi Cristo mboyve.\n\n2 Nefi 5\n\nNefita-kuéra ojei Lamanita-kuéragui, oñongatu Moisés léi, ha omopuʼã hikuái peteĩ témplo—Ijeroviaʼỹ rupi, Lamanita-kuéra oñemosẽ Ñandejára renondégui, oñemoñeʼẽngái chupekuéra, ha oiko chuguikuéra Nefita-kuérape g̃uarã tukumbo. 588–559 ary rupi Cristo mboyve.\n\n2 Nefi 6\n\nJacob omombeʼu judio-kuéra rembiasakue: judio-kuéra ñeñapytĩmby Babilonia-pe ha ijeju jey; Israel-pegua Imarangatúva ministério ha ijejuka kurusúre; pe pytyvõ ojehupytýva gentil-kuéragui; ha pe judio-kuéra ñemoĩjey upe ára pahápe oguerovia vove hikuái pe Mesías-pe. 559–545 ary rupi Cristo mboyve.\n\n2 Nefi 7\n\nIsaías oñeʼẽ pe Mesías ñeʼẽme—Pe Mesías oguerekóta iñarandúva kũ—Omeʼẽta ilómo inupãhárape—Noñemoapañuamoʼãi—Pembojoja Isaías 50 rehe. 559–545 ary rupi Cristo mboyve.\n\n2 Nefi 8\n\nÁra pahakuérape, Ñandejára omoangapyhýta Sión-pe ha ombyatýta Israel-pe—Umi oñerredimíva oúta Sión-pe tuicha vyʼa paʼũme—Pembojojavaʼerã Isaías 51 ha 52:1–2 rehe. 559–545 ary rupi Cristo mboyve.\n\n2 Nefi 9\n\nJudio-kuéra oñembyatýta opa ijyvy ñeʼẽmeʼẽnguéme—Pe expiasiõ oipeʼa yvypórape Jeʼágui—Umi omanovaʼekue rete osẽta yvy guýgui, ha ijespiritukuéra pe añaretã ha pe paraísogui—Ojehusgáta chupekuéra—Pe expiasiõ oporosalva ñemanógui, añaretã, aña, ha vyʼaʼỹ opaveʼỹvagui—Umi hekojojáva ojesalváta Tupã rréinope—Oñemombeʼu pe angaipa oguerúva—Pe Israel-pegua Imarangatúva haʼe pe okẽ ñangarekoha. 559–545 ary rupi Cristo mboyve.\n\n2 Nefi 10\n\nJudio-kuéra ojukáta kurusúre Itupãme—Oñemosarambíta chupekuéra oñepyrũ meve ojerovia hese—América haʼéta peteĩ yvy sãso oĩháme ha mbaʼevéichagua rréi noisãmbyhymoʼãi—Peñemoĩporã Tupã ndive ha pehupyty pe salvasiõ igrásia rupive. 559–545 ary rupi Cristo mboyve.\n\n2 Nefi 11\n\nJacob ohecha Irredentórpe—Moisés léi omohaʼanga Cristo-pe ha ohechauka haʼe outaha. 559–545 ary rupi Cristo mboyve.\n\n2 Nefi 12\n\nIsaías ohecha Témplo ára pahapegua, Israel ñembyaty, pe huísio ha pyʼaguapy milenario—Umi ijorgullósova ha hembiapovaíva oñemotindýta pe Mokõiha Jejujeýpe—Ñambojojavaʼerã Isaías 2 ndive. 559–545 ary rupi Cristo mboyve.\n\n2 Nefi 13\n\nJudá ha Jerusalén ojehaviráta naiñeʼẽrendúigui—Ñandejára olitiga itavayguakuéra ndive ha ohusga chupekuéra—Sión membykuéra oñemoñeʼẽngái ha oñembohasaʼasy hembiapovaikuére—Ñambojojavaʼerã Isaías 3 rehe. 559–545 ary rupi Cristo mboyve.\n\n2 Nefi 14\n\nSión ha imembykuñakuéra oñerredimi ha oñemopotĩta pe ára milenario-pe—Ñambojojavaʼerã Isaías 4 ndive. 559–545 ary rupi Cristo mboyve.\n\n2 Nefi 15\n\nÑandejára víña (Israel) ojehejareíta, ha itavayguakuéra oñemosarambíta—Oúta hiʼarikuéra mbaʼevaieta iñeime ypytũ ha ñemosarambípe—Ñandejára omopuʼãta peteĩ aoveve ha ombyatýta Israel-pe—Oñembojojavaʼerã Isaías 5 rehe. 559–545 ary rupi Cristo mboyve.\n\n2 Nefi 16\n\nIsaías ohecha Ñandejárape—Isaías angaipakuéra oñeperdona—Oñehenói chupe oprofetisa hag̃ua—Oprofetisa judio-kuéra orrechasataha Cristo ñehekomboʼe—Peteĩ rembyre ou jeýta—Oñembojojavaʼerã Isaías 6 ndive. 559–545 ary rupi Cristo mboyve.\n\n2 Nefi 17\n\nEfraín ha Siria oñorairõ Judá ndive—Cristo heñóita peteĩ vírgen-gui—Oñembojojavaʼerã Isaías 7 rehe. 559–545 ary rupi Cristo mboyve.\n\n2 Nefi 18\n\nCristo haʼéta ita ñepysangaha ha ita ñekoʼõiha—Peheka Ñandejárape, ha ani umi adivíno heʼipávape—Pejujey léi ha testimóniope pehupyty hag̃ua tekomboʼe—Oñembojojavaʼerã Isaías 8 rehe. 559–545 ary rupi Cristo mboyve.\n\n2 Nefi 19\n\nIsaías oñeʼẽ pe Mesías-re—Tavayguakuéra oikovaʼekue pytũmbýpe ohecháta tuicha tesape—Peteĩ mitãkuimbaʼe oñemoheñói ñandéve—Haʼéta pe Príncipe de Paz ha oisãmbyhýta David apykajegua ári—Ñambojojavaʼerã Isaías 9 ndive. 559–545 ary rupi Cristo mboyve.\n\n2 Nefi 20\n\nAsiria ñehundi omohaʼanga iñañavakuéra ñehundi pe Mokõiha Jejujeýpe—Saʼi yvypóra opytáta Ñandejára ou jey rire—Jacob rembyre oujeýta upe árape—Ñambojojavaʼerã Isaías 10 rehe. 559–545 ary rupi Cristo mboyve.\n\n2 Nefi 21\n\nPe Isaí trónco (Cristo) ohusgáta tekojojápe—Milenio-pe Tupã jeikuaa ojahoʼíta yvy—Ñandejára omopuʼãta peteĩ aoveve ha ombyatýta Israel-pe—Ñambojojavaʼerã Isaías 11 rehe. 559–545 ary rupi Cristo mboyve.\n\n2 Nefi 22\n\nMilenio árape mayma yvypóra omomorãta Ñandejárape—Haʼe oikóta ijapytepekuéra—Ñambojojavaʼerã Isaías 12 rehe. 559–545 ary rupi Cristo mboyve.\n\n2 Nefi 23\n\nBabilonia ñehundi omohaʼanga pe ñehundi oútava Mokõiha Jejúpe—Haʼéta peteĩ ñekoʼõi ha vengánsa ára. Babilonia (pe yvóra) hoʼáta tapiaite g̃uarã—Ñambojojavaʼerã Isaías 13 rehe. 559–545 ary rupi Cristo mboyve.\n\n2 Nefi 24\n\nIsrael oñembyatýta ha ovyʼáta pytuʼu milenario-pe—Lucifer oñemosẽvaʼekue yvágagui iñepuʼãre—Israel ipuʼakáta Babilonia-re (pe yvóra)—Ñambojojavaʼerã Isaías 14 rehe. 559–545 ary rupi Cristo mboyve.\n\n2 Nefi 25\n\nNefi ovyʼa tesakãme—Ara pahápe oñeikũmbýta Isaías profesiakuéra—Judio-kuéra oujeýta Babilonia-gui, ojukáta hikuái Mesías-pe kurusúre; ha oñemosarambi ha ojeipyʼajopýta—Oñemoĩjeýta chupekuéra ojerovia vove Mesías-re—Haʼe ou ypýta 600 ary Lehi osẽ rire Jerusalén-gui—Nefita-kuéra iñeʼẽrendu Moisés léire ha ojerovia Cristo-re, haʼéva Israel-pegua Imarangatúva. 559–545 ary rupi Cristo mboyve.\n\n2 Nefi 26\n\nCristo oministráta Nefita-kuérape—Nefi ohecha itavayguakuéra ñehundi—Haʼekuéra oñeʼẽta yvytimbo guive—Gentil-kuéra omopuʼãta tupao añeteguaʼỹ ha mbaʼevai ñemi—Ñandejára ombotove yvyporakuéra ani hag̃ua ojapo umi sacerdote-kuéra mbaʼevaiñemi. 559–545 ary rupi Cristo mboyve.\n\n2 Nefi 27\n\nYpytũ ha apostasía oñuãta yvy ára pahápe—Mormón Kuatiañeʼẽ osẽta tesakãme—Mbohapy testígo omeʼẽta testimónio pe kuatiañeʼẽgui—Kuimbaʼe iñarandúva heʼíta ndaikatuiha omoñeʼẽ pe kuatiañeʼẽ ojeselláva—Ñandejára ojapóta peteĩ tembiapo tuicha ha techapyrã—Ñambojojavaʼerã Isaías 29 rehe. 559–545 ary rupi Cristo mboyve.\n\n2 Nefi 28\n\nHeta tupao añeteguaʼỹ oñemopuʼãta ára pahápe—Omboʼéta hikuái doctrina añeteguaʼỹ, vyrorei, ha tavy—Hetáta pe ñesẽ umi mboʼehára añeteguaʼỹ rupi—Aña ombopochýta yvyporakuéra korasõ—Haʼe omboʼéta opáichagua doctrina añeteguaʼỹ. 559–545 ary rupi Cristo mboyve.\n\n2 Nefi 29\n\nHeta gentil-kuéra orrechasáta pe Mormón Kuatiañeʼẽ—Heʼíta hikuái; noroikotevẽvéima Biblia—Ñandejára oñeʼẽ heta tetãme—Haʼe ohusgáta yvórape umi kuatiañeʼẽ ojehaivaʼekuére. 559–545 ary rupi Cristo mboyve.\n\n2 Nefi 30\n\nGentil-kuéra oñekonvertíva ojeipapáta konvénio tavayguakuéra apytépe—Heta lamaníta ha judio-kuéra ogueroviáta pe ñeʼẽ ha ojepotapyrãta hikuái—Israel oñemoĩjeýta ha iñañáva oñehundíta. 559–545 ary rupi Cristo mboyve.\n\n2 Nefi 31\n\nNefi omombeʼu mbaʼérepa Cristo oñemongarai—Yvyporakuéra ohovaʼerã Cristo ndive, oñemongarai, ha oñemeʼẽvaʼerã chupekuéra pe Espíritu Santo, ha oñehaʼãmbaitevaʼerã ipahaite peve ojesalva hag̃ua—Pe arrepentimiénto ha ñemongarai haʼe pe okẽ ha tape ipoʼietereíva—Umi iñeʼẽrendúva tembiapoukapykuérare oñemongarai rire ohupytýta jeikove opaveʼỹva. 559–545 ary rupi Cristo mboyve.\n\n2 Nefi 32\n\nAngelkuéra oñeʼẽ Espíritu Santo puʼaka rupive—Yvyporakuéra oñemboʼevaʼerã ha ohupyty kuaapy omeʼẽva Espíritu Santo. 559–545 ary rupi Cristo mboyve.\n\n2 Nefi 33\n\nNefi ñeʼẽnguéra añetegua—Koʼãva otestifika Cristo-gui—Umi ogueroviáva Cristo-pe ogueroviáta Nefi ñeʼẽnguéra, ha ãva opuʼãta peteĩ testígoramo pe huísio trivunal renondépe. 559–545 ary rupi Cristo mboyve.\n\nJacob\n\n\n\n\n\n\nJacob 1\n\nJacob ha José oñehaʼã oipyʼamovã yvyporakuérape oguerovia hag̃ua Cristo-pe ha iñeʼẽrendu hag̃ua hembiapoukapykuérare—Nefi omano—Oĩ hetave tekoñaña nefita-kuéra apytépe. 544–421 ary rupi Cristo mboyve.\n\nJacob 2\n\nJacob okondena pirapire jehayhu, orgúllo, ha tekopotĩʼỹ—Yvyporakuéra ikatu oheka pirapire oipytyvõ hag̃ua hapichápe—Jacob okondena pe tembiapo oñembotovéva haʼéva heta tembireko jeguereko—Ñandejára hory kuña rekopotĩme. 544–421 ary rupi Cristo mboyve.\n\nJacob 3\n\nUmi ikorasõ potĩva ohendu Tupã ñeʼẽ iporãitéva—Lamanita-kuéra hekojojave nefita-kuéragui—Jacob omomarandu tekokyʼa, tekotieʼỹ, ha opáichagua angaipáre. 544–421 ary rupi Cristo mboyve.\n\nJacob 4\n\nOpavave proféta otupaitũ Túvape Cristo rérape—Abraham oikuaveʼẽramo guare taʼýra Isaac-pe omohaʼanga Tupã ha Taʼýra Unihénitope—Yvyporakuéra oñemoĩporãvaʼerã Tupã ndive pe expiasiõ rupive—Judio-kuéra orrechasáta pe ita oñemopuʼãva ári opa mbaʼe. 544–421 ary rupi Cristo mboyve.\n\nJacob 5\n\nJacob omombeʼu Zenos ñeʼẽnguéra pe olívo oñeñotỹvaʼekue ha pe olívo kaʼaguy rehegua—Koʼãva ojogua Israel ha gentil-kuérape—Oñemohaʼanga Israel ñemosarambi ha ñembyaty—Oñeñeʼẽ nefita ha lamanita ha opa Israel rógare—Gentil-kuéra oñeinhertáta Israel-pe—Ipahaitépe ojehapýta pe parralty. 544–421 ary rupi Cristo mboyve.\n\nJacob 6\n\nÑandejára ombyatyjeýta Israel-pe ára pahápe—Yvóra ojehapýta tatápe—Yvyporakuéra ohovaʼerã Cristo ndive ani hag̃ua hoʼa pe lágo tata ha asufreguiguápe. 544–421 ary rupi Cristo mboyve.\n\nJacob 7\n\nSherem onega Cristo-pe, oñorairõ Jacob ndive, ojerure peteĩ techaukaha, ha Tupã oipyʼajopy chupe—Opavave profetakuéra oñeʼẽvaʼekue Cristo ha iñexpiasiõ rehe—Nefita-kuéra oiko ova ovávo, heñói hikuái jehasaʼasýpe ha lamanita-kuéra jehayhuʼỹme. 544–421 ary rupi Cristo mboyve.\n\nEnós\n\nEnós oñemboʼe mbarete ha ohupyty iñangaipa jora—Ñandejára ñeʼẽ ou iñapytuʼũme, oñeʼẽmeʼẽvo salvasiõ lamanita-kuérape g̃uarã peteĩ ára uperireguápe—Nefita-kuéra oñehaʼã oguerujey lamanita-kuérape—Enós ovyʼa Irredentor rehe. 420 ary rupi Cristo mboyve.\n\nJarom\n\nNefita-kuéra iñeʼẽrendu Moisés léire, ohaʼarõ pyʼarory reheve Cristo jeju ha iñakãrapuʼã pe yvýpe—Heta profetakuéra ombaʼapo omombyta hag̃ua tavayguakuérape tape añeteguápe. 399–361 ary rupi Cristo mboyve.\n\nOmni\n\nOmni, Amarón, Quemis, Abinadom, ha Amalekí, peteĩ teĩ, ohai umi kuatiajehaipyre—Mosíah ojuhu Zarahemla tavayguakuérape, og̃uahẽvaʼekue Jerusalén-gui Sedequías árape—Mosíah oñemoñandyry rréiramo hiʼarikuéra—Mulek ñemoñarekuéra Zarahemla-pegua ojuhúkuri Coriántumr-pe, ipaháva jaredita—Pe rréi Benjamín opyta Mosíah rendaguépe—Yvyporakuéra oikuaveʼẽvaʼerã Cristo-pe hiʼánga temikuaveʼẽramo. 323–130 ary rupi Cristo mboyve.\n\nMormón Ñeʼẽnguéra\n\nMormón omombyky umi Nefi pláncha tuichavéva—Haʼe omoĩ umi pláncha michĩvéva ambue planchakuéra ndive—Rréi Benjamín omoĩ pyʼaguapy upe tetãme. 385 ary rupi Cristo rire.\n\nMosíah\n\n\n\n\n\n\nMosíah 1\n\nRréi Benjamín omboʼe itaʼyrakuérape ituvakuéra ñeʼẽ ha profesiakuéra—Oñeñongatúkuri irreligión ha itekoarandukuéra umi kuatiajehaipyre rupi ojehaivaʼekue umi pláncha ári—Mosíah oñehenói rréiramo ha oñemeʼẽ chupe umi kuatiajehaipyre ha ambue mbaʼekuéra. 130–124 ary rupi Cristo mboyve.\n\nMosíah 2\n\nRréi Benjamín oñeʼẽ itavayguakuérape—Haʼe omombeʼu irreinopegua tekojoja, hustísia ha espiritualida—Oñemoñeʼẽ chupekuéra oipytyvõ hag̃ua Irréi Yvagaguápe—Umi Tupã rehe opuʼãva oñandúta peteĩ jehasaʼasy haʼéva peteĩ tata ogueʼỹvaicha. 124 ary rupi Cristo mboyve.\n\nMosíah 3\n\nRréi Benjamín oñemoñeʼẽve—Ñandejára Ipuʼakapáva oministráta yvyporakuéra apytépe peteĩ tete yvyguiguápe—Huguy osẽta opa ipirekua rupi oexpiávo yvóra angaipakuéra—Héraipi añónte og̃uahẽ pe salvasiõ—Yvyporakuéra ikatu oipeʼa ijehegui pe expiasiõ rupive tekove ñaña ha oiko chugui imarangatúva—Umi iñañáva jehasaʼasy haʼéta peteĩ lágo tata ha asufreguiguáicha. 124 ary rupi Cristo mboyve.\n\nMosíah 4\n\nRréi Benjamín oñemoñeʼẽve—Pe salvasiõ ou expiasiõ rupive—Peguerovia Cristo-pe pejesalva hag̃ua—Pejoko pene angaipa jora tekojoja rupive—Pemeʼẽ peguerekóvagui imboriahúvape—Pejapo opa mbaʼe akãguapy ha hekopete. 124 ary rupi Cristo mboyve.\n\nMosíah 5\n\nImarangatukuéravagui oiko Cristo raʼy ha rajykuéra jerovia rupive—Upéicha oñehenói chupekuéra Cristo réra rupi—Rréi Benjamín oñemoñeʼẽ chupekuéra toñemovãʼỹ ha topyta hikuái pe tembiapo porãme. 124 ary rupi Cristo mboyve.\n\nMosíah 6\n\nRréi Benjamín ohai tavayguakuéra réra ha ohenói sacerdote-kuéra omboʼe hag̃ua chupekuéra—Mosíah oisãmbyhy peteĩ rréi hekojojávaicha. 124–121 ary rupi Cristo mboyve.\n\nMosíah 7\n\nAmmón ojuhu Lehi-Nefi retã, Limhi orreinahápe. Limhi tavayguakuéra oĩ lamanita-kuéra poguýpe—Limhi omombeʼu hembiasakuéra—Peteĩ proféta (Abinadí) otestifikákuri Cristo haʼeha Tupã ha Túva opa mbaʼe ári—Umi oñotỹva mbaʼekyʼakuéra omonoʼõta pe yvytuʼatãjere, ha umi omoĩva ijerovia Ñandejárare oñemosãsóta. 121 ary rupi Cristo mboyve.\n\nMosíah 8\n\nAmmón omboʼe Limhi tavayguakuérape—Oikuaa umi veinticuatro pláncha jaredita-kuéragui—Umi techapahára ikatu ombohasa kuatiajehaipyre ymaguare—Ndaipóri don tuichavéva pe techapahára oguerekóvagui. 121 ary rupi Cristo mboyve.\n\nMosíah 9\n\nZeniff ogueraha peteĩ aty Zarahemla-guáva ohupyty hag̃ua Lehi-Nefi retã—Rréi lamanita oheja chupekuéra ohupyty upe tetã—Oĩ ñorairõguasu lamanita-kuéra ha Zeniff tavayguakuéra apytépe. 200–187 ary rupi Cristo mboyve.\n\nMosíah 10\n\nRréi Lamán omano—Itavayguakuéra hesaite ha iñarõ ha oguerovia jepokuaa añeteguaʼỹva—Zeniff ha itavayguakuéra ipuʼaka hesekuéra. 187–160 ary rupi Cristo mboyve.\n\nMosíah 11\n\nRréi Noé oisãmbyhy tekoñañáme—Haʼe hory tekovaípe hembireko ha ikuñanguéra ndive—Abinadí oprofetisa tavayguakuéra ojeguerahataha ñeñapytĩmbýpe—Ojukase chupe rréi Noé. 160–150 ary rupi Cristo mboyve.\n\nMosíah 12\n\nAbinadí oñemoĩ kaʼirãime oprofetisa haguére tavayguakuéra ñehundi ha rréi Noé ñemano—Sacerdote-kuéra añeteguaʼỹva oñeʼẽ escritura-kuérare ha heʼiguaʼu iñeʼẽrenduha Moisés léire—Abinadí oñepyrũ omboʼe umi diez tembiapoukapykuéra. 148 ary rupi Cristo mboyve.\n\nMosíah 13\n\nAbinadí oñemoʼã Tupã rehegua puʼaka rupive—Haʼe omboʼe umi diez tembiapoukapykuéra—Pe salvasiõ ndoúi Moisés léi rupive añónte—Tupãite voi ojapóta peteĩ expiasiõ ha orredimíta itavayguakuérape. 148 ary rupi Cristo mboyve.\n\nMosíah 14\n\nIsaías oñeʼẽ pe Mesías rehe—Oñemombeʼu pe Mesías ñemotĩndy ha jehasaʼasykuéra—Haʼe oikuaveʼẽ hiʼánga angaipakuérare ha oñemombyte umi tembiapovaiʼapoháre—Ñambojojavaʼerã Isaías 53 rehe. 148 ary rupi Cristo mboyve.\n\nMosíah 15\n\nMbaʼéicha Cristo haʼe pe Túva ha Taʼýra—Haʼe oñemombytéta ha ogueropuʼakáta itavaguakuéra rembiapovai—Haʼekuéra ha opavave proféta marangatu haʼe iñemoñare—Haʼe ojapo pe jeikovejey—Mitãnguéra michĩva oguereko jeikove opaveʼỹva. 148 ary rupi Cristo mboyve.\n\nMosíah 16\n\nTupã orredimi yvyporakuérape iñeime kañy ha jeʼágui—Umi oñemeʼẽva hete oipotávape opyta ndaiporiramoguáicha rredensiõ—Cristo ojapo peteĩ jeikovejey haʼéva tekove opaveʼỹva térã kondenasiõ opaveʼỹvape g̃uarã. 148 ary rupi Cristo mboyve.\n\nMosíah 17\n\nAlma oguerovia ha ohai Abinadí ñeʼẽnguéra—Abinadí ohasa ñemano tata rupi—Haʼe oprofetisa ijukaharekuéra ári mbaʼasy ha tata rupi ñemano. 148 ary rupi Cristo mboyve.\n\nMosíah 18\n\nAlma ohekomboʼe ñemiháme—Haʼe omboʼe pe konvénio ñemongarai rehegua ha oporomongarai Mormón ykuérape—Haʼe omopuʼã Cristo Tupao ha oʼordena sacerdote-kuéra—Haʼekuéra oñemongaru tembiapo ipopegua reheve ha omboʼe tavayguakuérape—Alma ha itavayguakuéra okañy taveʼỹme rréi Noé-gui. 147–145 ary rupi Cristo mboyve.\n\nMosíah 19\n\nGedeón ojukase rréi Noé-pe—Lamanita-kuéra oike upe tetãme—Rréi Noé ohasa tatápe ñemano—Limhi oisãmbyhy peteĩ tendotáicha ohepymeʼẽva tetãme jehepymeʼẽ. 145–121 ary rupi Cristo mboyve.\n\nMosíah 20\n\nLamanita-kuéra rajy apytégui oĩ oñemokañýva rréi Noé sacerdote-kuéra rupive—Lamanita-kuéra ou ñorairõrã Limhi ha itavayguakuéra ári—Lamanita-kuéra aty ojerrechasa ha oñembopyʼaguapy. 145–123 ary rupi Cristo mboyve.\n\nMosíah 21\n\nLamanita-kuéra oipyʼajopy ha ipuʼaka Limhi tavayguakuérare—Limhi tavayguakuéra ojotopa Ammón ndive ha oñekonverti hikuái—Haʼekuéra omombeʼu Ammón-pe umi veinticuatro pláncha jaredita-kuéra rehegua. 122–121 ary rupi Cristo mboyve.\n\nMosíah 22\n\nOñembohape tavayguakuéra oñemosãso hag̃ua lamanita-kuéra ñeñapytĩmbýgui—Lamanita-kuéra oñemongaʼu—Tavayguakuéra okañy, ohojey Zarahemla-pe, ha oñemoĩ rréi Mosíah poguýpe. 121–120 ary rupi Cristo mboyve.\n\nMosíah 23\n\nAlma ndoikoséi rréiramo—Oipytyvõ sumo sacerdote-icha—Ñandejára ohavira itavayguakuérape, ha lamanita-kuéra ojagarra Helam retã—Amulón, upe rréi Noé sacerdote-kuéra hekoñañáva tendota, oisãmbyhy lamanita-kuéra rréi po guýpe. 145–121 ary rupi Cristo mboyve.\n\nMosíah 24\n\nAmulón omyangekói Alma ha itavayguakuérape—Ojeipeʼáta chuguikuéra hekove oñemboʼéramo—Ñandejára ombovevýi imbaʼepohyikuéra—Haʼe omosãso chupekuéra ñeñapytĩmbýgui, ha ohojey hikuái Zarahemla-pe. 145–120 ary rupi Cristo mboyve.\n\nMosíah 25\n\nMulek ñemoñarekuéragui Zarahemla-pegua oiko nefita-kuéra—Oikuaa hikuái Alma ha Zeniff tavayguakuéragui—Alma omongarai Limhi ha opa itavayguakuérape—Mosíah heʼi Alma-pe omopuʼã hag̃ua Tupã tupao. 120 ary rupi Cristo mboyve.\n\nMosíah 26\n\nHeta tupaopeguápe ojegueraha angaipápe umi ijeroviaʼỹva rupi—Alma-pe oñeñeʼẽmeʼẽ tekove opaveʼỹva—Umi oñearrepenti ha oñemongaraíva oñeperdonáta—Umi tupaogua ojapóva angaipa ha oñearrepentíva ha omombeʼúva Alma ha Ñandejárape oñeperdonáta; ndaupéichairamo, ndojeipapamoʼãi tupaogua tavayguakuéra apytépe. 120–100 ary rupi Cristo mboyve.\n\nMosíah 27\n\nMosíah ombotove ñemuña ha omoĩuka tembijoja—Alma upe taʼýra ha irundy Mosíah raʼykuéra ohundise pe tupao—Peteĩ ángel ojehechauka ha heʼi chupekuéra oheja hag̃ua hape ñaña—Alma opyta ñeʼẽʼỹre—Opa yvypóra heñoijeyvaʼerã ohupyty hag̃ua salvasiõ—Alma ha Mosíah raʼykuéra omomarandu mbaʼe porã pyahu. 100–92 ary rupi Cristo mboyve.\n\nMosíah 28\n\nMosíah raʼykuéra omboʼe lamanita-kuérape—Oiporúvo umi mokõi ita techapahára, Mosíah ombohasa umi pláncha jaredita-kuéra rehegua. 92 ary rupi Cristo mboyve.\n\nMosíah 29\n\nMosíah heʼi ojeiporavo hag̃ua huekuéra rreirangue—Rreikuéra ndahekojojáiva ogueraha itavayguakuérape angaipápe—Alma pe taʼýra ojeiporavo hue mburuvicháramo tavayguakuéra ñeʼẽ rupi—Haʼe avei pe sumo sacerdote tupao ári—Omano Mosíah ha Alma upe túva. 92–91 ary rupi Cristo mboyve.\n\nAlma\n\n\n\n\n\n\nAlma 1\n\nNehor omboʼe doctrina añeteguaʼỹva, omopuʼã peteĩ tupao, omoinge upe sacerdote-kuéra mbaʼevaiñemi ha ojuka Gedeón-pe—Nehor-pe ojejuka hembiapovaikuére—Oñemosarambi tavayguakuéra apytépe upe sacerdote-kuéra mbaʼevaiñemi ha umi ñemuña—Sacerdote-kuéra okaru hembiapokuéra rupi, tavayguakuéra oñangareko imboriahúvare ha pe tupao oñakãrapuʼã. 91–88 ary rupi Cristo mboyve.\n\nAlma 2\n\nAmlici oikose rréiramo ha ojerrechasa tavayguakuéra ñeʼẽ rupi—Umi hapykuerigua ojapo chugui rréi—Amlicita-kuéra ojapo ñorairõguasu Nefita-kuérape ha koʼãva ipuʼaka hesekuéra—Lamanita ha amlicita-kuéra ombojoaju imbarete ha ipuʼaka hikuái hesekuéra—Alma ojuka Amlici-pe. 87 ary rupi Cristo mboyve.\n\nAlma 3\n\nAmlicita-kuéra oñemboparapa umi profesiakuérape heʼiháicha—Lamanita-kuéra oñemoñeʼẽngaivaʼekue iñepuʼãre—Yvyporakuéra ogueru hiʼári iñeʼẽngaikuéra—Nefita-kuéra ipuʼaka ambue lamanita-kuéra ehérsitore. 87–86 ary rupi Cristo mboyve.\n\nAlma 4\n\nAlma omongarai hetaiterei konvérsope—Tembiapovai oike tupaópe; ha pe tupao akãrapuʼã ojejoko—Nefíah oñehenói hue guasúramo—Alma; haʼévo sumo sacerdote; ombaʼapo pe ministériope. 86–83 ary rupi Cristo mboyve.\n\nAlma 5\n\nOjehupyty hag̃ua salvasiõ, yvyporakuéra oñearrepentivaʼerã ha iñeʼẽrenduvaʼerã tembiapoukapykuérare, heñoijeyvaʼerã, omopotĩvaʼerã ijaokuéra Cristo ruguy rupi, oñemomirĩ, oipeʼa ijehegui pe orgúllo ha potapy, ha ojapovaʼerã tembiapo ijojáva—Pe ovecharerekua marangatu ohenói itavayguakuérape—Umi ojapóva tembiapo ñaña haʼe aña raʼy—Alma omeʼẽ testimónio idoctrina añeteguaha ha heʼi yvyporakuérape oñearrepenti hag̃ua—Umi hekojojáva réra ojehaíta tekove rehegua kuatiañeʼẽme. 83 ary rupi Cristo mboyve.\n\nAlma 6\n\nTupao Zarahemla-pegua oñemopotĩ ha oñemohendaporã—Alma oho Gedeón-pe oporohekomboʼe hag̃ua. 83 ary rupi Cristo mboyve.\n\nAlma 7\n\nCristo heñóita María-gui—Haʼe ojoráta ñemano sã ha ogueropuʼakáta itavayguakuéra angaipa—Umi oñearrepentíva, oñemongaraíva ha iñeʼẽrendúva tembiapoukapykuérare ohupytýta tekove opaveʼỹva—Mbaʼekyʼa ndaikatúi ohupyty Tupã rréino—Oñeikotevẽ ñemomirĩ, jerovia, ñehaʼarõ, ha karida. 83 ary rupi Cristo mboyve.\n\nAlma 8\n\nAlma oporohekomboʼe ha omongarai Melek-pe—Haʼe ojerrechasa Ammoníah-pe ha osẽ upégui—Peteĩ ángel heʼi chupe ohojey hag̃ua ha oñeʼẽ hag̃ua arrepentimiéntore pe tavayguakuérape—Amulek omog̃uahẽ chupe ha mokõivéva oporohekomboʼe Ammoníah-pe. 82 ary rupi Cristo mboyve.\n\nAlma 9\n\nAlma heʼi Ammoníah tavayguakuérape oñearrepenti hag̃ua—Ñandejára iporiahuverekóta lamanita-kuéra ndive ára pahápe—Nefita-kuéra ohejáramo tesape, oñehundíta lamanita-kuéra rupive—Tupã Raʼy ou pyaʼéta—Haʼe orredimíta umi oñearrepentíva, oñemongaraíva, ha oguerekóva jerovia hérare. 82 ary rupi Cristo mboyve.\n\nAlma 10\n\nLehi haʼe Manasés ñemoñare—Amulek omombeʼu pe ángel heʼihague chupe oñangareko hag̃ua Alma-re—Hekojojakuérava ñemboʼe rupi tavayguakuéra noñehundíri—Avogadokuéra ha huekuéra hekojojaʼỹva omoĩ pe tavayguakuéra ñehundi pyenda. 82 ary rupi Cristo mboyve.\n\nAlma 11\n\nOñemombeʼu mbaʼéichapa nefita-kuéra pirapire repy—Amulek oñorairõ Zeezrom ndive—Cristo ndosalvamoʼãi tavayguakuérape iñangaipápe—Umi ohupytýva yvága rréino añónte ojesalváta—Opavave yvypóra opuʼãta ñemanoveʼỹme—Ndaipóri ñemano Jeikovejey rire. 82 ary rupi Cristo mboyve.\n\nAlma 12\n\nAlma oñorairõ Zeezrom ndive—Tupã mbaʼeñemimbykuéra ojeikuaauka umi ijeroviarekóvapente—Yvyporakuéra ojehusga ijepyʼamongeta, ijeguerovia, iñeʼẽ, ha hembiapokuérare—Umi iñañáva ohasáta ñemano espíritu reheguáva—Ko tekove omanokuaáva haʼe peteĩ ñeime pyʼaraʼãrã—Upe plan rredensiõ rehegua rupive oiko Jeikovejey ha, jerovia rupive, umi angaipa jora—Umi oñearrepentíva ojerurekuaa poriahuvereko pe Taʼýra Unihénito rupive. 82 ary rupi Cristo mboyve.\n\nAlma 13\n\nYvyporakuéra oñehenói haʼe hag̃ua sumo sacerdote tuicha ijerovia ha hembiapo porãkuéra rupi—Omboʼevaʼerã hikuái tembiapoukapykuéra—Tekojoja rupive oñemomarangatu ha oike hikuái Ñandejára pytuʼúpe—Melquisedec haʼékuri peteĩ koʼãva apytégui—Angelkuéra omombeʼu mbaʼe porã pyahu opa tetã tuichakue javére—Ohechaukáta hikuái pe Cristo jeju koʼág̃agua. 82 ary rupi Cristo mboyve.\n\nAlma 14\n\nAlma ha Amulek ojeity kaʼirãime ha oñenupã—Umi ogueroviáva ha ijescritura marangatukuéra ojehapy tatápe—Koʼã omanovaʼekue oñemog̃uahẽ verapýpe Ñandejárare—Kaʼirãi tapiakuéra ojeka ha hoʼa—Alma ha Amulek oñemosãso ha imuñahakuéra ojejuka. 82–81 ary rupi Cristo mboyve.\n\nAlma 15\n\nAlma ha Amulek oho Sidom-pe ha omopuʼã peteĩ tupao—Alma omonguera Zeezrom-pe, ha haʼe ojoaju pe tupaóre—Hetápe oñemongarai, ha pe tupao oñakãrapuʼã—Alma ha Amulek oho Zarahemla-pe. 81 ary rupi Cristo mboyve.\n\nAlma 16\n\nLamanita-kuéra ohundi Ammoníah tavayguakuérape—Zoram oisãmbyhy nefita-kuérape ipuʼaka hag̃ua lamanita-kuéra rehe—Alma ha Amulek ha heta ambuekuéra omboʼe upe ñeʼẽ—Haʼekuéra omboʼe Cristo oikovejey rire ojehechaukataha nefita-kuérape. 81–77 ary rupi Cristo mboyve.\n\nAlma 17\n\nMosíah raʼykuéra oguereko pe espíritu profesía ha rrevelasiõ rehegua—Haʼekuéra oho hapekuéra rehe omboʼe hag̃ua pe ñeʼẽ lamanita-kuérape—Ammón oho Ismael retãme ha oiko chugui rréi Lamoni rembiguái—Ammón osalva rréi Lamoni mymbaʼatykuéra ha ojuka ihayhuʼỹhakuérape Sebús ykuérape. Verso 1–3 peve, 77 ary rupi Cristo mboyve; verso 4, 91–77 ary rupi Cristo mboyve; ha verso 5–39 peve, 91 ary rupi Cristo mboyve.\n\nAlma 18\n\nRréi Lamoni oimoʼã Ammón haʼe pe Espíritu Guasu—Ammón omboʼe rréipe pe jejapoʼypýgui, Tupã rembiapo yvyporakuéra ndive, ha pe rredensiõgui oúva Cristo rupive—Lamoni oguerovia ha hoʼa yvýpe omanorõguáicha. 90 ary rupi Cristo mboyve.\n\nAlma 19\n\nLamoni ohupyty tekove opaveʼỹva resape ha ohecha upe Rredentórpe—Hogaguakuéra hoʼa peteĩ jeképe, ha heta ohecha angelkuéra—Ammón oñeñongatu milágro rupive—Haʼe omongarai hetápe ha omoĩ peteĩ tupao ijapytepekuéra. 90 ary rupi Cristo mboyve.\n\nAlma 20\n\nÑandejára omondo Ammón-pe Middoni-pe omosãso hag̃ua ijoykeʼykuéra oĩva jejokuapýpe—Ammón ha Lamoni ojuhu Lamoni rúpe, haʼéva rréi opa upe tetãme—Ammón ojopy upe rréi tujápe oheja hag̃ua isãso ijoykeʼykuéra. 90 ary rupi Cristo mboyve.\n\nAlma 21\n\nAarón omboʼe Amalekita-kuérape Cristo ha iñexpiasiõ rehe—Aarón ha ijoykeʼykuéra oñemoĩ kaʼirãime Middoni-pe—Oñemosãso rire chupekuéra, omboʼe hikuái sinagogakuérape ha okonverti hetápe—Lamoni omeʼẽ sãso tavayguakuérape oiporavo hag̃ua religión-kuéra Ismael retãme. 90–77 ary rupi Cristo mboyve.\n\nAlma 22\n\nAarón omboʼe Lamoni rúpe Jejapoʼypy rehegua, Adán jeʼa ha pe plan rredensiõ rehegua Cristo rupive—Pe rréi ha opa hogaguakuéra oñekonverti—Oñemyesakã mbaʼéichapa oñembojaʼo pe yvy nefita ha lamanita-kuéra apytépe. 90–77 ary rupi Cristo mboyve.\n\nAlma 23\n\nOñemombeʼu oĩha religión jeiporavokuaa—Siete tetã ha tavaguasupegua lamanita-kuéra oñekonverti—Oñembohéra hikuái anti-nefi-lehita ha ojeipeʼa chuguikuéra pe ñeʼẽngái—Amalekita ha amulonita-kuéra orrechasa pe añetegua. 90–77 ary rupi Cristo mboyve.\n\nAlma 24\n\nLamanita-kuéra ou Tupã tavayguakuéra rehe—Anti-nefi-lehitakuéra ovyʼa Cristo-pe ha angelkuéra ou hendapekuéra—Haʼekuéra oiporavo ohasa uvei ñemano oñemoʼã rãngue—Heta lamanita-kuéra oñekonverti. 90–77 ary rupi Cristo mboyve.\n\nAlma 25\n\nOñemosarambi lamanita-kuéra ñemuña—Sacerdote Noé ñemoñarekuéra omano Abinadí oprofetisa haguéicha—Heta lamanita-kuéra oñekonverti ha ojoaju Anti-nefi-lehi tavayguakuéra ndive—Oguerovia hikuái Cristo-pe ha iñeʼẽrendu Moisés léire. 90–77 ary rupi Cristo mboyve.\n\nAlma 26\n\nAmmón hory Ñandejárape—Ñandejára omombarete umi ijeroviarekóvape ha omeʼẽ chupekuéra kuaapy—Pe jerovia rupi, yvyporakuéra ikatu ogueru hetaiterei ángape arrepentimiéntope—Tupã oguereko opa puʼaka ha oikuaa opa mbaʼe. 90–77 ary rupi Cristo mboyve.\n\nAlma 27\n\nÑandejára heʼi Ammón-pe ogueraha hag̃ua Anti-nefi-lehi tavayguakuérape peteĩ tenda oĩporã hag̃uáme—Ojejuhúvo Alma ndive, Ammón vyʼa tuichaiterei ha omokangy imbarete—Nefita-kuéra omeʼẽ Jersón retã ijoykeʼykuéra anti-nefi-lehi tavayguakuérape—Oñehenói chupekuéra Ammón tavayguakuéra. 90–77 ary rupi Cristo mboyve.\n\nAlma 28\n\nLamanita-kuéra ojeity peteĩ ñorairõguasu vaípe—Deséna de milláres ojejuka—Umi iñañáva oñekondena peteĩ jehasaʼasy opaveʼỹva ñeimépe; umi hekojojáva ohupyty peteĩ vyʼa opaveʼỹva. 77–76 ary rupi Cristo mboyve.\n\nAlma 29\n\nAlma osapukaise pe arrepentimiénto umi ángel rehegua rakateʼỹ reheve—Ñandejára omeʼẽ mboʼehára opa tetãme—Alma hory Ñandejára rembiapópe ha Ammón ha ijoykeʼykuéra poʼa reheve. 76 ary rupi Cristo mboyve.\n\nAlma 30\n\nKorihor, pe anti Cristo, oñembohory Cristo-re, pe expiasiõ, ha pe espíritu de profesíare—Haʼe omboʼe ndaiporiha Tupã, ni yvypóra jeʼa, ni jehavira angaipáre, ha ndaiporiha Cristo. Alma otestifika Cristo outaha ha opa mbaʼe ohechaukaha oĩha peteĩ Tupã—Korihor ojerure peteĩ techaukaha ha opyta iñeʼẽngu—Pe aña ojehechaukákuri Korihor-pe haʼeramoguáicha peteĩ ángel ha omboʼe chupe umi heʼítava—Korihor ojeity ha oñepyrũmba hese omano meve. 76–74 ary rupi Cristo mboyve.\n\nAlma 31\n\nAlma omotenonde peteĩ misión oguerujey hag̃ua zoramita-kuérape hoʼavaʼekue jegueroviaʼỹme—Zoramita-kuéra onega Cristo-pe, oguerovia peteĩ ñeʼẽ añeteguaʼỹ jeiporavo rehegua, ha otupaitũ hikuái ñemboʼe peteĩme—Misionero-kuéra henyhẽ Espíritu Santo-gui—Ijehasaʼasykuéra ojegueropuʼaka Cristo vyʼápe. 74 ary rupi Cristo mboyve.\n\nAlma 32\n\nAlma omboʼe imboriahúvape umi ijehasaʼasy rupi oñemomirĩvaʼekue—Jerovia haʼe pe jahechaʼỹva ñehaʼarõ ha añeteguáva—Alma otestifika angelkuéra oministraha kuimbaʼe, ha kuña, ha mitãme—Alma ombojoja pe ñeʼẽ peteĩ yvaraʼỹi rehe—Kóva oñeñotỹ ha oñemongakuaavaʼerã—Upéicha okakuaa oiko peve chugui peteĩ yvyramáta oñemonoʼõhágui pe tekove opaveʼỹva yva. 74 ary Cristo mboyve rupi.\n\nAlma 33\n\nZenós omboʼékuri yvyporakuéra oñemboʼevaʼerãha ha otupaitũ opa tendápe, ha umi huísio ojeipeʼaha pe Taʼýra rupi—Zenoc omboʼevaʼekue pe poriahuvereko oñemeʼẽha pe Taʼýra rupi—Moisés omopuʼã taveʼỹme peteĩ Tupã Raʼy ñemohaʼanga. 74 ary rupi Cristo mboyve.\n\nAlma 34\n\nAmulek otestifika pe ñeʼẽ oĩha Cristo-pe salvasiõrã—Ndojejapóiramo peteĩ expiasiõ, opa yvypóra omanovaʼerã—Opa Moisés léi ohechauka pe Tupã Raʼy jehasaʼasýre—Upe ijapyraʼỹva plan rredensiõ rehegua oñemopyenda jerovia ha arrepentimiénto rehe—Peñemboʼe jehovasa yvyʼarigua, ha espíritu reheguáre—Kóva ko tekove haʼe ára yvypóra oñembosakoʼivaʼerãha oñemoĩ hag̃ua Tupã renondépe—Pembaʼapo pene salvasiõ rehe kyhyjépe Tupã renondépe. 74 ary rupi Cristo mboyve.\n\nAlma 35\n\nPe ñeʼẽ ñehekomboʼe ohundi zoramita-kuéra ñuhã—Omosẽ hikuái umi oñekonvertivaʼekuépe, ha umíva ojoaju Jersón-pe Ammón tavayguakuéra ndive—Alma ojepyʼapy itavayguakuéra rekoñañáre. 74 ary rupi Cristo mboyve.\n\nAlma 36\n\nAlma otestifika Helamán-pe mbaʼéichapa oñekonverti ohecha rire peteĩ ángel—Haʼe ohasa peteĩ ánga oñekondenáva jehasaʼasy; haʼe ohenói Jesús réra, ha upéi heñói Tupãgui—Vyʼa heʼẽva omyenyhẽ hiʼánga—Ohecha angelkuéra aty omomorãva Tupãme—Heta oñekonvertíva oñandu ha ohecha haʼe oñandu ha ohecha haguéicha. 74 ary rupi Cristo mboyve.\n\nAlma 37\n\nUmi pláncha bronce-guigua ha ambue escritura-kuéra oñeñongatu ogueraha hag̃ua angakuérape salvasiõ peve—Jaredita-kuéra oñehundivaʼekue hekoñaña rupi—Iñeʼẽmeʼẽ ha ikonvénio ñemimbykuéra oñeñomivaʼerã tavayguakuéragui—Eporandu Ñandejárape opa ne rembiaporãre—Pe Liahona ogueraha haguéicha Nefita-kuérape, upéicha avei Cristo ñeʼẽ ogueraha yvyporakuérape tekove opaveʼỹvape. 74 ary rupi Cristo mboyve.\n\nAlma 38\n\nShiblón hekojojágui oñemuña—Pe salvasiõ oĩ Cristo-pe, haʼéva yvóra rekove ha resape—Ejoko opa ne rembipotakuéra. 74 ary rupi Cristo mboyve.\n\nAlma 39\n\nPe angaipa meña rehegua haʼe peteĩ tembiapokyʼa—Coriantón angaipakuéra rupi zoramita-kuéra nohenduséi pe ñeʼẽ—Cristo rredensiõ ombaʼapo jepe osalva hag̃ua umi ijeroviarekovaʼekue haʼe ou mboyve. 74 ary rupi Cristo mboyve.\n\nAlma 40\n\nCristo ojapo opa yvypóra jeikovejey—Hekojojáva omanovaʼekue oho paraísope ha umi hekoñañáva ypytũ okapeguápe ohaʼarõ hag̃ua ára oikovejey hag̃ua—Opa mbaʼe oñemoĩjeýta oĩ haguéicha ha oĩporãmbáta pe jeikovejeýpe. 74 ary rupi Cristo mboyve.\n\nAlma 41\n\nPe jeikovejeýpe yvyporakuéra oikovejey peteĩ ñeime vyʼa opaveʼỹvape térã peteĩ tekoʼasy opaveʼỹvape—Tekoñaña ndahaʼeivaʼekue arakaʼeve vyʼapavẽ—Yvyporakuéra hoʼoñeiméva oĩ Tupãʼỹre yvórape—Pe ñemoĩjeýpe opavave yvypórape oñemeʼẽjey umi heko ha ijepokuaa ohupytyvaʼekue hekove ñemanokuaápe. 74 ary rupi Cristo mboyve.\n\nAlma 42\n\nKo ñemanokuaápe ñeime haʼe peteĩ pyʼaraʼãrã ñeime ohejáva yvypórape toñearrepenti ha tombaʼapo Tupãme g̃uarã—Pe jeʼa ogueruvaʼekue ñemano yvyʼarigua ha espíritu rehegua opa yvyporakuéra ári—Pe rredensiõ ou arrepentimiénto rupive—Tupãite voi oexpia angaipakuéra yvorapeguáre—Pe poriahuvereko haʼe umi oñearrepentívape g̃uarã—Opavave hembýva opyta Tupã hustísiape—Poriahuvereko ou pe expiasiõ rupi—Umi oñearrepenti añetéva añónte ojesalváta. 74 ary rupi Cristo mboyve.\n\nAlma 43\n\nAlma ha itaʼyrakuéra omboʼe pe ñeʼẽ—Zoramita-kuéra ha ambue nefita-kuéra ojeivaʼekuégui oiko lamanita-kuéra—Lamanita-kuéra ou ñorairõguasúpe nefita-kuéra rehe—Moroni oʼarma nefita-kuérape árma omoʼãva chupekuérape—Ñandejára ohechauka Alma-pe Lamanita-kuéra plan—Nefita-kuéra omoʼã hogakuéra, hekosãsokuéra, hogaguakuéra, ha irreligionkuéra—Moroni ha Lehi ehersitokuéra omongora lamanita-kuérape. 74 ary rupi Cristo mboyve.\n\nAlma 44\n\nMoroni heʼi lamanita-kuérape ojapo hag̃ua hikuái peteĩ konvénio pyʼaguapyrã térã oñehundíta chupekuéra—Zerahemna ombotove pe jerure, ha ñorairõ oñepyrũjey—Moroni ehersitokuéra ipuʼaka lamanita-kuérare. 74–73 ary rupi Cristo mboyve.\n\nAlma 45\n\nHelamán oguerovia Alma ñeʼẽ—Alma oprofetisa nefita-kuéra ñehundi—Haʼe ohovasa ha omoñeʼẽngái upe tetã—Ikatu oime Alma ojegueraharaʼe pe espíritu rehe, ojegueraha haguéicha Moisés—Hetave upe ñesẽ tupaógui. 73 ary rupi Cristo mboyve.\n\nAlma 46\n\nAmalickíah oporombotavy ojupi hag̃ua rréiramo—Moroni omopuʼã pe sãso poyvi—Haʼe omokyreʼỹ tavayguakuérape omoʼã hag̃ua irreligión—Umi ogueroviáva añetehápe oñehenói cristiano—Peteĩ José ñemoñare rembyre oñeñongatúta—Amalickíah ha umi osẽvaʼekue okañy Nefi retãme—Umi noipytyvõiva upe sãsorã ojejuka. 73 ary rupi Cristo mboyve.\n\nAlma 47\n\nAmalickíah oiporu ñuhã, jejuka, ha japu haʼe hag̃ua lamanita-kuéra rréi—Nefita-kuéra osẽvaʼekue iñañave ha iñarõve lamanita-kuéragui. 72 ary Cristo mboyve.\n\nAlma 48\n\nAmalickíah omokyreʼỹ lamanita-kuérape nefita-kuéra rehe—Moroni ombosakoʼi itavayguakuérape omoʼã hag̃ua Cristiano-kuéra mbaʼéva—Moroni hory pe tekosãso ha ñemosãsóme ha haʼe peteĩ Tupã rehegua kuimbaʼe ipuʼakapáva. 72 ary rupi Cristo mboyve.\n\nAlma 49\n\nLamanita-kuéra ojasuruvaʼekue ndaikatúi ojagarra Ammoníah ha Noé tavaguasukuéra ñemoʼãpyréva—Amalickíah omoñeʼẽngái Tupãme ha oñeʼẽmeʼẽ hoyʼutaha Moroni ruguy—Helamán ha ijoykeʼykuéra omombareténte hína pe tupao. 72 ary rupi Cristo mboyve.\n\nAlma 50\n\nMoroni omombarete nefita-kuéra retã—Omopuʼã hikuái heta tavaguasu pyahu—Ñorairõguasu ha ñehundi ohasavaʼekue nefita-kuéra ára hekoñaña ha hembiapovai jave—Teáncum ipuʼaka Moriantón ha umi osẽvaʼekue rehe—Nefíah omano, ha itaʼýra Pahorán oguapy pe apyka hudisiálpe. 72–67 ary rupi Cristo mboyve.\n\nAlma 51\n\nUmi rréi potaha omoambuese upe léi omoĩ hag̃ua peteĩ rréi—Pahorán ha umi kuimbaʼe isãsosévape oipytyvõ tavayguakuéra ñeʼẽ—Moroni omyaña umi rréi potahápe omoʼã hag̃ua hetã térã ohasáta hikuái ñemano—Amalickíah ha lamanita-kuéra ojagarra heta tavaguasu oñemoʼãvaʼekue—Teáncum ombojevy lamanita-kuéra jeike ha ojuka Amalickíah-pe hogaaópe. 67–66 ary rupi Cristo mboyve.\n\nAlma 52\n\nAmmorón opyta lamanita-kuéra rréiramo Amalickíah rendaguépe—Moroni, Teáncum, ha Lehi ogueraha nefita-kuérape peteĩ ñorairõguasu oñemotenondehápe lamanita-kuéra rehe—Ojejagarrajey tavaguasu Mulek, ha Jacob upe zoramita ojejuka. 66–64 ary rupi Cristo mboyve.\n\nAlma 53\n\nOjeiporu prisionerokuéra lamaníta oñemombarete hag̃ua tavaguasu Abundancia—Nefita-kuéragui ñesẽ ogueru lamanita-kuéra puʼaka—Helamán ojagarra dos mil mitãrusu Ammón tavayguakueragua oisãmbyhy hag̃ua. 64–63 ary rupi Cristo mboyve.\n\nAlma 54\n\nAmmorón ha Moroni oñemongeta ojapo hag̃ua prisionerokuéra ñemyengovia—Moroni ojerure lamanita-kuéra ojevy hag̃ua ha ombopaha hag̃ua iñorairõ jejukarã—Ammorón ojerure nefita-kuéra omeʼẽ hag̃ua hiʼárma ha oñemoĩ hag̃ua lamanita-kuéra poguýpe. 63 ary rupi Cristo mboyve.\n\nAlma 55\n\nMoroni ombotove oñemyengovia prisionerokuéra—Oñemokyreʼỹ lamanita-kuéra ñangarekoharakuéra okaʼu hag̃ua, ha oñemosãso opa prisionerokuéra nefitava—Ojejagarra tavaguasu Gid oñenohẽʼỹre tuguy. 63–62 ary rupi Cristo mboyve.\n\nAlma 56\n\nHelamán omondo peteĩ kuatiañeʼẽ Moroni-pe, omombeʼuhápe chupe mbaʼéichapa oĩ pe ñorairõguasu Lamanita-kuéra ndive—Antipus ha Helamán ohupyty tuicha puʼaka lamanita-kuéra ári—Umi dos mil Helamán raʼykuéra oñorairõ puʼaka techapyrãva reheve, ha avave ijapytepekuéra nomanói. Verso 1, 62 ary rupi Cristo mboyve; verso 2–19, 66 ary rupi Cristo mboyve; ha verso 20–57, 65–64 ary rupi Cristo mboyve.\n\nAlma 57\n\nHelamán omombeʼu tavaguasu Antipara ojejagarraramoguare ha tavaguasu Cumeni hoʼaramoguare ha oñemoʼãramoguare upe rire—Mitãrusu ammonita-kuéra oñorairõ pyʼaguasu reheve; opavave ojekutu, ha katu avave nomanói—Gid omeʼẽ momarandu lamanita-kuéra jejuka ha prisionerokuéra ñekañýgui. 63 ary rupi Cristo mboyve.\n\nAlma 58\n\nHelamán, Gid, ha Teómner ojagarra tavaguasu Manti peteĩ mbotavy rupi—Lamanita-kuéra okañy—Ammón tavayguakuéra raʼy oñeñongatu omoʼãvo pyʼaguasúpe hekosãso ha ijerovia. 63–62 ary rupi Cristo mboyve.\n\nAlma 59\n\nMoroni ojerure Pahorán-pe omombarete hag̃ua Helamán ehersitokuéra—Lamanita-kuéra ojagarra Nefíah tavaguasu—Moroni ipochy upe tetã ñeisãmbyhy ndive. 62 ary rupi Cristo mboyve.\n\nAlma 60\n\nMoroni ochiʼõ Pahorán-pe upe tetã ñeisãmbyhyha ndojesarekói haguére umi ehérsito rehe—Ñandejára oheja umi hekojojáva omano—Nefita-kuéra oiporuvaʼerã opa ipuʼaka ha ikatúva oñemosãso hag̃ua ihayhuʼỹhakuéragui—Moroni oñeʼẽpohýi oñorairõtaha pe tetã ñeisãmbyhyha ndive noñemeʼẽiramo pytyvõ ijehersitokuérape. 62 ary rupi Cristo mboyve.\n\nAlma 61\n\nPahorán omombeʼu Moroni-pe ñemoĩ ha ñepuʼã oĩva upe tetã ñeisambyhýre—Umi rréi potaha ojagarra Zarahemla ha oñembojoaju lamanita-kuéra ndive—Pahorán ojerure soldadokuéra ñeipytyvõ oñemoĩ hag̃ua umi opuaʼãvaʼekuére. 62 ary rupi Cristo mboyve.\n\nAlma 62\n\nMoroni oho oipytyvõ hag̃ua Pahorán-pe Gedeón retãme—Ojejuka umi rreipotaha nomoʼãséiva hetãme—Pahorán ha Moroni ojagarrajey Nefíahretã—Heta lamanita-kuéra ojoaju Ammón tavayguakuéra ndive—Teáncum ojuka Ammorón-pe ha omano avei haʼe—Lamanita-kuéra oñemosẽ upe tetãgui, ha oñemoĩ pyʼaguapy—Helamán ohojey pe ministériope ha omopuʼã pe tupao. 62–57 ary rupi Cristo mboyve.\n\nAlma 63\n\nShiblón ha upe rire Helamán oñangareko umi kuatiajehaipyre marangatúre—Heta nefita-kuéra oho yvy norteguápe—Hagot ojapo yga, ohóva yguasu kuarahyreiképe—Moroníah ipuʼaka lamanita-kuérare peteĩ ñorairõme. 56–52 ary rupi Cristo mboyve.\n\nHelamán\n\n\n\n\n\n\nHelamán 1\n\nPahorán mokõihágui oiko hue guasu ha Kishkumen ojuka chupe—Pacumeni oguapy apyka hudisiálpe—Coriántumr oisãmbyhy lamanita-kuéra ehérsito, ojagarra Zarahemla, ha ojuka Pacumeni-pe—Moroníah ipuʼaka lamanita-kuérare ha ojagarrajey Zarahemla, ha Coriántumr ojejuka. 52–50 ary rupi Cristo mboyve.\n\nHelamán 2\n\nHelamán, Helamán raʼy, haʼe hue guasu—Gadiantón oisãmbyhy Kishkumen atýpe—Peteĩ Helamán rembiguái ojuka Kishkumen-pe, ha Gadiantón aty oñani taveʼỹme. 50–49 ary rupi Cristo mboyve.\n\nHelamán 3\n\nHeta nefita-kuéra oho yvy nortegua gotyo—Omopuʼã hikuái heta óga seméntogui ha ogueraha hikuái heta kuatiajehaipyre—Hetaiterei yvypóra oñekonverti ha oñemongarai—Tupã ñeʼẽ ogueraha yvyporakuérape salvasiõme—Nefi, Helamán raʼy oguapy pe apyka hudisiálpe. 49–39 ary rupi Cristo mboyve.\n\nHelamán 4\n\nNefita-kuéra osẽvaʼekue ha lamanita-kuéra ombojoaju imbarete ha ojagarra Zarahemla retã—Nefita-kuéra hoʼa hekoñaña haguére—Pe tupao oñemoherakuãʼive, ha tavayguakuéra ikangy lamanita-kuéraicha. 38–30 ary rupi Cristo mboyve.\n\nHelamán 5\n\nNefi ha Lehi oñemoĩ oporomboʼe—Herakuéra omokyreʼỹ chupekuéra ogueraha hag̃ua hekovekuéra ituvakuéra rekovéicha—Cristo orredimi umi oñearrepentívape—Nefi ha Lehi okonverti hetápe ha ojeity chupekuéra kaʼirãime, ha oñemongora chupekuéra tata reheve—Peteĩ arai ypytũ oñuã trescientos tavayguakuérape—Pe yvy oryrýi, ha peteĩ ñeʼẽ heʼi tavayguakuérape oñearrepenti hag̃ua—Nefi ha Lehi oñeʼẽ angelkuéra ndive, ha umi atyguasupegua oñemongora tata reheve. 30 ary rupi Cristo mboyve.\n\nHelamán 6\n\nLamanita-kuéra hekojojáva omboʼe nefita-kuéra iñañávape—Mokõive tavayguakuéra oñakãrapuʼã peteĩ ára oĩ aja pyʼaguapy ha mbaʼeretaite—Lucifer, pe angaipa apohára, omokyreʼỹ iñañáva korasõ ha umi mondaha Gadiantón ndivegua jejuka ha tekoñañarã—Mondahakuéra ojagarra nefita retã ñeisãmbyhy. 29–23 ary rupi Cristo mboyve.\n\nHelamán 7\n\nNefi ojerrechasa nórtepe ha oujey Zarahemla-pe—Haʼe oñemboʼe tórre oĩva ijyvotytýpe ha upéi heʼi tavayguakuérape noñearrepentíriramo hikuái omanotaha. 23–21 ary rupi Cristo mboyve.\n\nHelamán 8\n\nHuekuéra ipokarẽva oñehaʼã omoĩ tavayguakuérape Nefi rehe—Abraham, Moisés, Zenós, Zenoc, Ezías, Isaías, Jeremías, Lehi, ha Nefi, maymáva haʼekuéra otestifika Cristo-gui—Iñapytuʼũroky rupi Nefi omombeʼu hue guasu ojejukaha. 23–21 ary rupi Cristo mboyve.\n\nHelamán 9\n\nMaranduharakuéra ojuhu hue guasu ojejukaha apyka hudisiálpe—Oñemoĩ chupekuéra kaʼirãime ha upe rire ojepoi chuguikuéra—Iñapytuʼũroky rupi Nefi oikuaa Seántum haʼeha pe oporojukavaʼekue—Oĩ tekove ohechaporãva Nefi-pe profétaramo. 23–21 ary rupi Cristo mboyve.\n\nHelamán 10\n\nÑandejára omeʼẽ Nefi-pe puʼaka osella hag̃ua—Oñemeʼẽ chupe puʼaka ojokua ha ojora hag̃ua yvy ha yvágape—Heʼi tavayguakuérape oñearrepenti hag̃ua térã omanóta—Pe Espíritu ogueraha chupe atyguasúgui atyguasúpe. 21–20 ary rupi Cristo mboyve.\n\nHelamán 11\n\nNefi oipyʼamovã Ñandejárape omyengovia hag̃ua ñorairõguasu ñembyahýi rehe—Heta yvypóra omano—Oñearrepenti hikuái, ha Nefi ojerure Ñandejárape ama rehe—Nefi ha Lehi-pe oñemeʼẽ heta rrevelasiõ—Gadiantón mondahakuéra oñemombarete upe tetãme. 20–6 ary rupi Cristo mboyve.\n\nHelamán 12\n\nYvyporakuéra oñemovã ha naiñarandúi ha ipyaʼe añarã—Ñandejára ojaʼo itavayguakuérape—Yvypóra ndahaʼéiva mbaʼeve oñembojoja Tupã puʼaka rehe—Huísio árape, yvyporakuéra ohupytýta tekove opaveʼỹva térã kondenasiõ. 6 ary rupi Cristo mboyve.\n\nHelamán 13\n\nSamuel upe lamanita oprofetisa nefita-kuéra ñehundi noñearrepentíriramo hikuái—Haʼekuéra ha ipirapirekuéra oñemoñeʼẽngái—Orrechasa ha oitaʼapi hikuái profetakuérape, ojere hesekuéra umi aña, ha oheka hikuái vyʼapavẽ ojapóvo tembiapovai. 6 ary rupi Cristo mboyve.\n\nHelamán 14\n\nSamuel oprofetisa oĩtaha tesape pyharekue ha ojekuaataha peteĩ mbyja pyahu Cristo heñói vove—Cristo orredimi yvypórape pe ñemano yvyʼarigua ha espíritu reheguávagui—Iñemano rechauka apytépe oĩta mbohapy ára ypytũ, itakuéra oñembojaʼóta, ha oĩta tuicha mbaʼevai. 6 ary rupi Cristo mboyve.\n\nHelamán 15\n\nÑandejára ohavira nefita-kuéra ohayhúgui chupekuéra—Lamanita-kuéra oñekonvertivaʼekue noñemovãi ha opyta ijeroviápe—Ñandejára oiporiahuverekóta lamanita-kuérape ára pahápe. 6 ary rupi Cristo mboyve.\n\nHelamán 16\n\nNefi omongarai Nefita-kuéra ogueroviáva Samuel-pe—Ndaikatúi ojuka Samuel-pe nefita-kuéra oñearrepentiʼỹva ita ha huʼykuéra—Oĩ omohatãva ikorasõ, ha ambue katu ohecha angelkuéra—Umi ogueroviaʼỹva heʼi naiñaranduiha Cristo rehe jeguerovia ni pe ijeju Jerusalén-pe. 6–1 ary rupi Cristo mboyve.\n\n3 Nefi\n\n\n\n\n\n\n3 Nefi 1\n\nNefi, Helamán raʼy, osẽ upe tetãgui, ha itaʼýra Nefi oñongatu umi kuatiajehaipyre—Jepeve oĩ heta techaukaha ha mbaʼeguasu, iñañáva ojapo plan ojuka hag̃ua hekojojávape—Og̃uahẽ Cristo heñoihague pyhare—Oñemeʼẽ techaukaha, ha ojekuaa peteĩ mbyja pyahu—Oñembohetave japu ha añeteguaʼỹ, ha Gadiantón mondahakuéra ojuka hetápe. 1–4 ary rupi Cristo rire.\n\n3 Nefi 2\n\nTembiapoñaña ha tembiapokyʼa hetave tavayguakuéra apytépe—Nefita ha lamanita-kuéra ojoaju oñemoʼã hag̃ua Gadiantón mondahakuéragui—Lamanita-kuéra oñekonvertivaʼekue oñemomorotĩ hikuái ha oñehenói chupekuéra nefita. 5–16 ary rupi Cristo rire.\n\n3 Nefi 3\n\nGiddiani, Gadiantón mburuvicha, ojerure Laconeo ha nefita-kuérape toñemoĩ ipoguypekuéra ha tomeʼẽ hikuái ijyvy—Laconeo ohenói Gidgiddoni-pe haʼe hag̃ua mburuvicha guasu umi ehérsito ári—Nefita-kuéra oñembyaty Zarahemla ha Abundancia retãme oñemoʼã hag̃ua. 16–18 ary rupi Cristo rire.\n\n3 Nefi 4\n\nNefita-kuéra ehérsito ipuʼaka Gadiantón mondahakuérare—Giddiani ojejuka, ha hendaguepegua, Zemnaríah, oñemosaingo—Nefita-kuéra omomorã Ñandejárape ohupytyvaʼekuére. 19–22 ary rupi Cristo rire.\n\n3 Nefi 5\n\nNefita-kuéra oñearrepenti ha oheja iñangaipakuéra—Mormón ohai itavayguakuéra rembiasakue ha omombeʼu upe ñeʼẽ ijapyraʼỹva—Israel oñembyatýta iñemosarambi pukúgui. 22–26 ary rupi Cristo rire.\n\n3 Nefi 6\n\nNefita-kuéra oñakãrapuʼã—Oñepyrũ orgúllo, mbaʼehepy, ha aty ñembojoavy—Tupao oñembojaʼo ñesẽnguéra rupi—Satana ogueraha tavayguakuéra otiʼỹme opuʼã hag̃ua—Heta profetakuéra ojerure pe arrepentimiénto ha ojejuka—Ijukaharekuéra opuʼã ojagarra hag̃ua upe tetã ñeisãmbyhy. 26–30 ary rupi Cristo rire.\n\n3 Nefi 7\n\nPe hue guasu ojejuka, ohundi hikuái upe tetã ñeisãmbyhy, ha tavayguakuéra oñembojaʼo trívupe—Jacob, peteĩ anti Cristo-gui, oiko rréi peteĩ mbaʼevai aty ñemígui—Nefi omboʼe arrepentimiénto ha jerovia—Angelkuéra oministra chupe opa ára, ha haʼe omopuʼã ijoykeʼýpe omanovaʼekue apytégui—Oĩ heta oñearrepenti ha oñemongaraíva. 30–33 ary rupi Cristo rire.\n\n3 Nefi 8\n\nAravai, yvyryrýi, tatarendy, torvellíno, ha tuicha mbaʼevai otestifika Cristo oñemoĩhague kurusúre—Heta tavayguakuéra oñehundi—Ypytũ oñuã upe tetã mbohapy ára aja—Umi oikovéva ojaheʼo mbaʼe ohaʼarõvare chupekuéra. 33–34 ary rupi Cristo rire.\n\n3 Nefi 9\n\nYpytũ apytépe, Cristo ñeʼẽ omomarandu oñehunditaha heta tavayguakuéra ha tavaguasukuéra hembiapoñaña rupi—Haʼe omombeʼu avei iverapy, omombeʼu Moisés léi oñekumplimaha, ha ohenói yvyporakuérape ou hag̃ua hendápe ha ojesalva hag̃ua. 34 ary rupi Cristo rire.\n\n3 Nefi 10\n\nOĩ kirirĩ upe tetãme heta aravo aja—Cristo ñeʼẽ oñeʼẽmeʼẽ ombyatytaha itavayguakuérape ryguasu ombyatyháicha iryguasuraʼykuérape—Tavaguasu pehẽngue hekojojavévape oñeñongatu. 34–35 ary rupi Cristo rire.\n\n3 Nefi 11\n\nTúva omeʼẽ testimónio Itaʼýra Ohayhuetévagui—Cristo ojehechauka ha omombeʼu iñexpiasiõ—Tavayguakuéra opoko jekutu rendaguépe ipo, ipy, ha ijyképe—Haʼekuéra osapukái Hosana—Haʼe ohechauka mbaʼéicha ha mbaʼeichaitépa oñemongaraivaʼerã—Pe espíritu joavy rehegua ou añágui—Cristo doctrína heʼi yvyporakuéra ogueroviavaʼerãha ha oñemongarai ha oñemeʼẽvaʼerãha chupekuéra upe Espíritu Santo. 34 ary rupi Cristo rire.\n\n3 Nefi 12\n\nJesús ohenói umi doce-pe ha oautorisa chupekuéra—Omeʼẽ nefita-kuérape peteĩ ñemoñeʼẽ ojoguáva Sermón del Monte-pe—Haʼe oñeʼẽ umi Bienaventuranza-re—Imboʼepykuéra tuichave ha imbaʼeguasuve Moisés léigui—Heʼi yvyporakuérape tahekoporãmbaite jepe haʼe ha Itúva hekoporãmbaiteháicha—Ñambojojavaʼerã Mateo 5 rehe. 34 ary rupi Cristo rire.\n\n3 Nefi 13\n\nJesús omboʼe nefita-kuérape Ñandejára ñemboʼe—Ombyatyvaʼerã hikuái mbaʼehepy yvágape—Heʼi umi doce-pe oministra aja ani ojepyʼapy umi mbaʼe yvyʼariguáva rehe—Oñembojojavaʼerã Mateo 6 rehe. 34 ary rupi Cristo rire.\n\n3 Nefi 14\n\nJesús heʼi: Ani pehusga; pejerure Tupãme; peñeñangarekóke proféta añeteguaʼỹvagui—Haʼe oñeʼẽmeʼẽ omeʼẽtaha salvasiõ umi ojapóvape Itúva rembipota—Ñambojojavaʼerã Mateo 7 rehe. 34 ary rupi Cristo rire.\n\n3 Nefi 15\n\nJesús omombeʼu Moisés léi oñekumplimaha ipype—Nefita-kuéra haʼe umi ambue ovecha oñeʼẽhaguégui Jerusalén-pe—Tembiapovai rupi, Ñandejára tavayguakuéra Jerusalén-pe ndoikuaái umi Israel ovechakuéra ambuégui oñemosarambivaʼekue. 34 ary rupi Cristo rire.\n\n3 Nefi 16\n\nJesús ohóta ambue Israel-gua ovechakuéra kañymbyre rendápe—Ára pahápe, upe evanhélio ohóta gentil-kuérape ha upe rire Israel rógape—Ñandejára tavayguakuéra ohecháta hesaite rupi haʼe ogueru jey vove Sión-pe. 34 ary rupi Cristo rire.\n\n3 Nefi 17\n\nJesús heʼi tavayguakuérape tojepyʼamongeta iñeʼẽnguérare ha toñemboʼe kuaapýre. Haʼe omonguera hasývape—Haʼe oñemboʼe tavayguakuérare, oiporúvo ñeʼẽ ndaikatúiva ojehai—Angelkuéra oministra imitãnguérape ha tata omongora chupekuéra. 34 ary rupi Cristo rire.\n\n3 Nefi 18\n\nJesús omoĩ upe Santa Cena nefita-kuéra apytépe—Heʼi chupekuéra oñemboʼe tapiavaʼerãha hérape—Umi hoʼúva hoʼo ha hoyʼúva huguy tekojojaʼỹme oñekondena—Omeʼẽ temimboʼekuérape puʼaka omeʼẽ hag̃ua Espíritu Santo. 34 ary rupi Cristo rire.\n\n3 Nefi 19\n\nUmi doce temimboʼe oministra tavayguakuérape ha oñemboʼe pe Espíritu Santo-re—Temimboʼekuéra oñemongarai ha oñemeʼẽ chupekuéra pe Espíritu Santo ha angelkuéra ministério—Jesús oñemboʼe oiporúvo ñeʼẽ ndaikatúiva ojehai—Haʼe omeʼẽ testimónio jerovia guasuete oguerekóvare umi nefita. 34 ary rupi Cristo rire.\n\n3 Nefi 20\n\nJesús omeʼẽ milágro rupi mbujape ha víno ha omeʼẽ jey upe sacramento tavayguakuérape—Jacob rembyre ojegueraháta Ñandejára Itupã jeikuaápe ha ohupytýta umi América—Jesús haʼe proféta Moiseichagua, ha nefita-kuéra katu haʼe profetakuéra raʼy—Ambue Ñandejára tavayguakuérava oñembyatýta Jerusalén-pe. 34 ary rupi Cristo rire.\n\n3 Nefi 21\n\nIsrael oñembyatýta osẽ vove tesakãme Mormón Kuatiañeʼẽ—Gentil-kuéra oñemoĩta América-pe tavayguakuéra isãsóvaicha—Ojesalváta hikuái oguerovia ha iñeʼẽrendúramo; ndaupéichairamo, oñemosẽta ha oñehundíta—Israel omopuʼãta Jerusalén Pyahu, ha umi trívu kañymbyre oujeýta. 34 ary rupi Cristo rire.\n\n3 Nefi 22\n\nUmi ára pahápe, Sión ha ijestakakuéra oñemopuʼãta, ha Israel oñembyatýta poriahuvereko ha mborayhúpe—Haʼekuéra osẽta tenonde—Ñambojojavaʼerã Isaías 54 rehe. 34 Ary rupi Cristo rire.\n\n3 Nefi 23\n\nJesús omoporã Isaías ñeʼẽnguéra—Heʼi tavayguakuérape tohesaʼỹijo profetakuéra—Samuel upe lamaníta ñeʼẽnguéra oñeʼẽva jeikovejey rehe oñemoĩve ikuatiajehaipyrekuérape. 34 ary rupi Cristo rire.\n\n3 Nefi 24\n\nÑandejára remimbou ombosakoʼíta tape Jejurã Mokõihápe g̃uarã—Cristo oguapýta ohusga hag̃ua—Ojeʼe Israel-pe ohepymeʼẽ hag̃ua umi diésmo ha temikuaveʼẽ—Ojehai peteĩ kuatiañeʼẽ momanduʼarã—Ñambojojavaʼerã Malaquías 3 rehe. 34 ary rupi Cristo rire.\n\n3 Nefi 25\n\nUpe jeju mokõihápe, ijorgullóso ha hembiapoñañáva ñanáicha ojehapýta—Elías upe proféta oúta pe ára tuicha ha oporomondyietéva mboyve—Ñambojojavaʼerã Malaquías 4 rehe. 34 ary rupi Cristo rire.\n\n3 Nefi 26\n\nJesús omombeʼu opa mbaʼe iñepyrũmby guive ipaha peve—Mitãraʼy ha mitãnguéra oñeʼẽ mbaʼe hechapyrãva ndaikatúiva ojehai—Cristo tupaogua oguereko míngape opa mbaʼe. 34 ary rupi Cristo rire.\n\n3 Nefi 27\n\nJesús heʼi chupekuéra omeʼẽ hag̃ua hikuái héra upe tupaópe—Imisiõ ha ijehasaʼasy expiatório haʼe pe iñevanhélio—Ojeʼe yvyporakuérape toñearrepenti ha toñemongarai oñemomarangatu hag̃ua Espíritu Santo rehe—Haʼekuéra haʼevaʼerã Jesúicha jepeve. 34–35 ary rupi Cristo rire.\n\n3 Nefi 28\n\nNueve umi doce apytégui oipota, ha oñeñeʼẽmeʼẽ chupekuéra peteĩ jehejapyre Cristo rréinope omano rire—Umi mbohapy nefita oipota ha oñemeʼẽ chupekuéra ñemano ári puʼaka opyta hag̃ua ko yvy ári Jesús ou jey peve—Ojegueraha chupekuéra ha ohecha hikuái mbaʼe ndaikatúiva ojeʼe, ha koʼág̃a oministra hína hikuái yvypóra apytépe. 34–35 ary rupi Cristo rire.\n\n3 Nefi 29\n\nMormón Kuatiañeʼẽ ñeguenohẽ haʼe peteĩ techaukaha Ñandejára oñepyrũmaha ombyaty Israel-pe ha okumpli ikonveniokuéra—Umi orrechasáva irrevelasiõnguéra ha idonkuéra ára pahapegua oñemoñeʼẽngáita hikuái. 34–35 ary rupi Cristo rire.\n\n3 Nefi 30\n\nÁra pahápe ojeʼe gentil-kuérape toñearrepenti, ha tou Cristo-pe, ojeipapa hag̃ua Israel rogagua ndive. 34–35 ary rupi Cristo rire.\n\n4 Nefi\n\nOpa nefita ha lamanita-kuéra oñekonverti Ñandejárape—Oguereko hikuái míngape opa mbaʼe, ojapo milágro, ha oñakãrapuʼã upe tetãme—Mokõi síglo rire, oĩ ñembojaʼo, tembiapovai, tupao añeteguaʼỹva, ha ñemuña—Trescientos ary rire, mokõivéva, nefita ha lamanita-kuéra hekoñaña—Ammarón oñomi kuatiajehaipyrekuéra marangatu. 35–321 ary rupi Cristo rire.\n\nMormón\n\n\n\n\n\n\nMormón 1\n\nAmmarón omboʼe Mormón-pe umi kuatiajehaipyre marangatúre—Oñepyrũ ñorairõguasu nefita ha lamanita-kuéra apytépe—Ojepeʼa umi mbohapy nefita-kuérape—Tekoñaña, jegueroviaʼỹ, paje, ha echiseriakuéra oñemotenonde. 321–326 ary rupi Cristo rire.\n\nMormón 2\n\nMormón omyakã nefita-kuéra ehérsito—Oĩ tuguy ha jejuka yvy ape ári—Nefita-kuéra ipyahẽ ha ojaheʼo oñekondenavaʼekue vyʼaʼỹicha reheve—Igrásia ára ohasáma—Mormón ohupyty Nefi planchakuéra—Ñorairõguasu ndopái. 327–350 ary rupi Cristo rire.\n\nMormón 3\n\nMormón omboʼe pe arrepentimiénto nefita-kuérape—Ohupyty hikuái tuicha puʼaka ha oñembotuicha imbarete haguére—Mormón noisãmbyhyséi chupekuéra, ha iñemboʼépe hesekuéra ndaipóri jerovia—Mormón Kuatiañeʼẽ heʼi umi doce trívu Israel-guápe oguerovia hag̃ua upe evanhélio. 360–362 ary rupi Cristo rire.\n\nMormón 4\n\nÑorairõguasu ha jejuka ndopái—Hekoñañáva ohavira hekoñañávape—Ndaipóriva arakaʼeve tembiapoñaña tuichavéva opa Israel róga apytépe—Oñeikuaveʼẽ kuña ha mitã idolokuérape—Lamanita-kuéra oñepyrũ omosẽ nefita-kuérape henonderãkuéra. 363–375 ary rupi Cristo rire.\n\nMormón 5\n\nMormón oisãmbyhy jey nefita-kuéra ehérsito tuguy ha jejuka rehegua ñorairõme—Mormón Kuatiañeʼẽ osẽta okonvense hag̃ua opa Israel-pe Jesús haʼeha upe Cristo—Ijegueroviaʼỹ rupi, lamanita-kuéra oñemosarambíta, ha pe Espíritu noñorairõmoʼãvéima hendivekuéra—Ára pahápe og̃uahẽta chupekuéra pe evanhélio gentil-kuéragui. 375–384 ary rupi Cristo rire.\n\nMormón 6\n\nNefita-kuéra oñembyaty Cumorah retãme ñorairõ paharã—Mormón oñomi kuatiajehaipyre marangatukuéra yvyty Cumorah-pe—Lamanita-kuéra ipuʼaka, ha nefita-kuéra retã oñehundi—Hetaiterei rasa yvypóra omano kysepuku rupive. 385 ary rupi Cristo rire.\n\nMormón 7\n\nMormón heʼi lamanita-kuéra ára pahaguápe oguerovia hag̃ua Cristo-pe, oguerohory hag̃ua iñevanhélio, ha ojesalva hag̃ua—Opavave ogueroviáva pe biblia ogueroviáta avei Mormón Kuatiañeʼẽ. 385 ary rupi Cristo rire.\n\nMormón 8\n\nLamanita-kuéra omuña ha ohundi nefita-kuérape—Mormón Kuatiañeʼẽ osẽta Tupã puʼaka rupive—Ojeʼe outaha mbaʼevai umi oipejúvare ñekoʼõi ha ñorairõ Ñandejára rembiapóre—Nefita-kuéra kuatiajehaipyre osẽta ára oĩ vove tekoñaña, tekokyʼa, ha ñesẽ. 400–421 ary rupi Cristo rire.\n\nMormón 9\n\nMoroni ohenói arrepentimiéntope umi Cristo-pe ndogueroviáivape—Haʼe oñeʼẽ peteĩ Tupã ojapóva milágrore, ha omeʼẽva rrevelasiõ, ha oñohẽva don ha techaukaha ijeroviarekóva ári—Milagrokuéra opa jegueroviaʼỹrupi—Techaukahakuéra oho umi ogueroviáva ndive—Ojeʼe yvyporakuérape iñakãguapy hag̃ua ha iñeʼẽrendu hag̃ua tembiapoukapykuérare. 401–421 ary rupi Cristo rire.\n\nÉter\n\n\n\n\n\n\nÉter 1\n\nMoroni omombyky umi Éter jehaipyre—Oñemombeʼu Éter genealogía—Noñemoypytũi jaredita-kuéra ñeʼẽ pe tórre de Babel-pe—Ñandejára oñeʼẽmeʼẽ oguerahataha chupekuéra peteĩ yvy poravopyrépe ha ojapotaha chuguikuéra peteĩ tetã guasu.\n\nÉter 2\n\nJaredita-kuéra oñembosakoʼi ijeʼoirã peteĩ yvy ñeʼẽmeʼẽnguépe—Haʼe peteĩ tetã jeiporavopyre yvypóra ombaʼapovaʼerãháme Cristo-pe g̃uarã térã oñehundíta—Ñandejára oñeʼẽ Jared joykeʼýpe mbohapy aravo aja—Jaredita-kuéra ojapo yga—Ñandejára ojerure Jared joykeʼýpe teʼi mbaʼéichapa oñembohesapéta umi yga.\n\nÉter 3\n\nJared joykeʼy ohecha Ñandejára kuã opoko jave umi diesiseis ita rehe—Cristo ohechauka ijespíritu rete Jared joykeʼýpe—Ndaikatúi oikeʼỹ pe vélo rupi umi oguerekóva peteĩ jeikuaa porã—Oñemoĩ intérprete osẽ hag̃ua tesakãme jaredita-kuéra kuatiajehaipyre.\n\nÉter 4\n\nOjeʼe Moroni-pe osella hag̃ua Jared joykeʼy ohaivaʼekue—Ndojehechaukamoʼãi ndahaʼéirõ yvyporakuéra oguereko vove jerovia jepeve Jared joykeʼýicha—Cristo heʼi yvyporakuérape oguerovia hag̃ua iñeʼẽ ha hemimboʼekuéra ñeʼẽ—Oñemeʼẽ yvyporakuérape tembiapoukapy oñearrepenti hag̃ua, tojerovia evanhéliore, ha tojesalva.\n\nÉter 5\n\nMbohapy testígo ha pe tembiapoitevoi haʼéta peteĩ testimónio Mormón Kuatiañeʼẽ añeteguaha.\n\nÉter 6\n\nYvytu omyaña Jaredita-kuéra yga yvy ñeʼẽmeʼẽngue gotyo—Tavayguakuéra omomorã Ñandejárape ipyʼaporãre—Oríah oñehenói rreirã hiʼarikuéra—Jared ha ijoykeʼy omano.\n\nÉter 7\n\nOríah orreina tekojojápe—Shule ha Cohor rréino, oñombohováiva, oñemoĩ ñemombaʼe ha ñorairõ mbytépe—Profetakuéra okondena tavayguakuéra tekoñaña ha taʼangarayhu, oñearrepentivaʼekue uperire.\n\nÉter 8\n\nOĩ joavy ha ñorairõ upe rréinore—Akish omoĩ mbaʼe vai ñemi ñeʼẽmeʼẽ rupi ojuka hag̃ua rréipe—Mbaʼe vai ñeminguéra aña mbaʼe ha ogueru tetãnguéra ñehundi—Ojeʼe gentil-kuéra ára pyahuguávape mbaʼe vai ñemi oñehaʼãtaha ohundi sãso oĩva opa yvy, yvyporakuéra oikohápe, ha tetãnguérape.\n\nÉter 9\n\nUpe rréino ohasa peteĩgui ambue ñemoñarépe, mbaʼeñemi ha jejuka rupi—Emer ohecha Tekojoja Raʼýpe—Heta proféta oñeʼẽʼasy arrepentimiéntogui—Peteĩ ñembyahýi vai ha mbói ipopĩava ombohasaʼasy tavayguakuérape.\n\nÉter 10\n\nPeteĩ rréi oñemoĩ ambue rendaguépe—Oĩ rréi hekojojáva; oĩ ambue hekoñañáva—Tekojoja oĩve jave, Ñandejára ohovasa ha omoakãrapuʼã tavayguakuérape.\n\nÉter 11\n\nÑorairõguasu, ñesẽ, ha tekoñaña ipuʼaka jaredita-kuéra rekovére—Profetakuéra oprofetisa jaredita-kuéra ñehundipa noñearrepentíriramo hikuái—Tavayguakuéra orrechasa profetakuéra ñeʼẽ.\n\nÉter 12\n\nProféta Éter heʼi tavayguakuérape ojerovia hag̃ua Tupãre—Moroni omombeʼu mbaʼeguasu ha milágro ojejapóva jerovia rupive—Upe jerovia oheja Jared joykeʼy ohecha Cristo-pe—Ñandejára omokangy yvyporakuérape oñemomirĩ hag̃ua—Jared joykeʼy omonguʼe Zerín yvyty jerovia rupi—Jerovia, ñehaʼarõ, ha karida oñeikotevẽ salvasiõrã—Moroni ohecha hovaitépe Jesús-pe.\n\nÉter 13\n\nÉter oñeʼẽ peteĩ Jerusalén Pyahu omopuʼãtavare América-pe José ñemoñare—Haʼe oprofetisa, oñemosẽ okápe, ohai jaredita-kuéra rembiasakue, ha heʼi oñehunditaha hikuái—Ñorairõguasu ojeipyso opa tetãme.\n\nÉter 14\n\nTavayguakuéra rembiapovai ogueru ñeʼẽngái upe tetã ári—Coriántumr ojapo ñorairõguasu Gilead rehe, Lib rehe, ha upéi Shiz rehe—Tuguy ha jejuka ojahoʼi upe tetã.\n\nÉter 15\n\nMillones jaredita-kuéra omano ñorairõme—Shiz ha Coriántumr ombyaty opa tavayguakuérape peteĩ ñorairõ jejukarãme—Ñandejára Espíritu noñorairõvéima hendivekuéra—Jaredita-kuéra retã oñehundipaite—Coriántumr añónte nomanói.\n\nMoroni\n\n\n\n\n\n\nMoroni 1\n\nMoroni ohai lamanita-kuéra ñeimeporãrã—Nefita-kuéra nonegaséiva Cristo-pe ojejuka. 401–421 ary rupi Cristo rire.\n\nMoroni 2\n\nJesús omeʼẽ umi doce temimboʼekuérape puʼaka omeʼẽ hag̃ua upe Espíritu Santo don. 401–421 ary rupi Cristo rire.\n\nMoroni 3\n\nElder-kuéra oʼordena presbítero ha mboʼeharakuéra poñemoĩ rupive. 401–421 ary rupi Cristo rire.\n\nMoroni 4\n\nOjeʼe mbaʼéichapa élder ha presbitero-kuéra omeʼẽ mbujape sacramento rehegua. 401–421 ary rupi Cristo rire.\n\nMoroni 5\n\nOjeʼe mbaʼéichapa oñemeʼẽvaʼerã pe víno sacramento rehegua. 401–421 ary rupi Cristo rire.\n\nMoroni 6\n\nYvyporakuéra oñearrepentíva oñemongarai ha oñembojoykeʼy hikuái—Tupaogua oñearrepentíva oñeperdona—Umi aty oñeisãmbyhy Espíritu Santo puʼaka rupive. 401–421 ary rupi Cristo rire.\n\nMoroni 7\n\nOñeinvita ojeike hag̃ua Ñandejára pytuʼúpe—Peñemboʼe añetehápe—Cristo Espíritu ombojoavykuaa yvyporakuérape ivaíva iporãvagui—Satana omokyreʼỹ yvyporakuérape onega hag̃ua Cristo-pe ha ojapo hag̃ua ivaíva—Profetakuéra ohechauka Cristo jeju—Jerovia rupi, ojejapo umi milágro ha angelkuéra oministra—Yvyporakuéra oguerekovaʼerã ñehaʼarõ ohupytytaha hikuái tekove opaveʼỹva ha oñemoag̃uivaʼerã karida rehe. 401–421 ary rupi Cristo rire.\n\nMoroni 8\n\nMitãnguéra ñemongarai haʼe peteĩ tembiapokyʼa vaiete—Mitã michĩ oikove Cristo-pe expiasiõ rupive—Jerovia, arrepentimiénto, tekomarangatu, ha korasõ ñemomirĩ, Espíritu Santo jehupyty, ha ñehaʼãmbaite ipahaite peve oporogueraha salvasiõme. 401–421 ary rupi Cristo rire.\n\nMoroni 9\n\nNefita ha lamanita-kuéra hekokyʼa ha hekovai—Ojotortura ha ojojuka hikuái. Mormón ojerure Tupã grásia ha mborayhu opyta hag̃ua Moroni ndive tapiaite peve. 401–421 ary rupi Cristo rire.\n\nMoroni 10\n\nOjehupyty peteĩ testimónio Mormón Kuatiañeʼẽgui Espíritu Santo puʼaka rupive—Umi don Espíritu reheguáva oñemeʼẽ ijeroviarekóvape—Umi don espíritu reheguáva tapiaite oho jerovia ndive—Moroni ñeʼẽnguéra oñeʼẽ yvytimbo guive—Peju Cristo rendápe, peñemoĩporãmba ipype, ha pemomarangatu pene ánga. 421 ary rupi Cristo rire.\n\nMormón Kuatiañeʼẽ Rechaukaha\n\nMormón Kuatiañeʼẽ, omeʼẽ testimónio Jesucristo imarangatuha ha oguereko Jesucristo evanhélio doctrina. Koʼã mbaʼe omeʼẽ tembiporu ñanemoingéva tavayguakuéra, tenda, doctrina ha jehasapy Mormón Kuatiañeʼẽ-reheguápe.\n\n", "explanation 0": "[center][font_size=26]Peteĩ Ñemyesakã Mbykymi Mormón Kuatiañeʼẽ Rehegua[/font_size][/center]\n\nMormón Kuatiañeʼẽ haʼe peteĩ kuatiajehaipyre marangatu tavayguakuéra América ymaguare rehegua, ha ojehaivaʼekue peteĩ metal rogue ári. Irundy pláncha metalguiguá-re oñeñeʼẽ ko kuatiañeʼẽme voi:\n\nNefi planchakuéra, haʼevaʼekue mokõichagua: umi Pláncha Michĩ ha Pláncha Guasu. Umi peteĩva oñeʼẽ mbaʼe imarangatúvare ha umi profetakuéra ministério ha hekomboʼekuérare, ha umi mokõiha katu ojeiporuve oñemoĩ hag̃ua umi tavayguakuéra rembiasakue (1 Nefi 9:2–4). Mosíah ára rire, katu, umi pláncha guasúpe oñemoĩ avei mbaʼe marangatu imbaʼeguasúva.\n\nMormón planchakuéra, haʼéva peteĩ ñemombyky ojapovaʼekue Mormón Nefi Pláncha Guasúgui, heta ñeʼẽve rehe. Koʼã pláncha avei oguereko peteĩ tembiasakue joapy Mormón ohaivaʼekue ha umi itaʼýra Moroni omoĩvevaʼekue hendive.\n\nÉter Planchakuéra, oguerekóva jaredita-kuéra rembiasakue. Kóva ko kuatiajehaipyre omombykyvaʼekue Moroni, ha kóva omoĩve ipype iñeʼẽ ha omoĩ pe kuatiajehaipyre opa tembiasakue ndive ha ombohéra “Éter Kuatiañeʼẽ”.\n\nUmi Pláncha Bronce-guigua Lehi tavayguakuéra oguerahavaʼekue Jerusalén-gui ary 600 Jesucristo mboyve. Koʼãva oguereko “umi po Moisés kuatiañeʼẽ, … Ha avei umi judio-kuéra kuatiajehaipyre iñepyrũmby guive … oñepyrũ meve Sedequías sãmbyhy, rréi Judá-pegua; Ha avei umi proféta imarangatúva profesiakuéra” (1 Nefi 5:11–13). Pe Mormón Kuatiañeʼẽme ojekuaa heta ñeʼẽ koʼã plánchapegua, omombeʼúva Isaías ha ambue bíblia ha ndahaʼéiva biblia-pegua profetakuéra rehegua.\n\nPe Mormón Kuatiañeʼẽ oguereko quince pehẽngue térã ñembojaʼo imbaʼeguasúva, ojeikuaáva, peteĩ añónte katu nahániri, kuatiañeʼẽicha, ogueraháva pe ohaivaʼekue réra. Pe tenda peteĩha, (térã umi peteĩva séi kuatiañeʼẽ, opáva Omni-pe) haʼe peteĩ ñeʼẽ ñembohasa Nefi Pláncha Michĩnguéra rehegua. Omni ha Mosíah kuatiañeʼẽ mbytépe oĩ peteĩ ñemoĩve hérava Mormón Ñeʼẽnguéra. Kóva ko ñemoĩve ombojoapy pe kuatiajehaipyre ojehaivaʼekue umi Pláncha Michĩnguérape pe Mormón ñemombyky umi Pláncha Guasu rehegua ndive.\n\nUpe pehẽngue ipukuvéva, Mosíah guive Mormón peve, ñembyaty 7, jepeve, haʼe peteĩ ñeʼẽ ñembohasa pe Mormón ñemombykýgui umi Nefi Pláncha Guasu rehegua. Upe pehẽngue opahápe, Mormón ñembyaty 8 guive opaite peve pe tembiapo, ojehaivaʼekue Moroni, Mormón raʼy rupive, ha péva, ojapopa rire itúva rekove kuatiajehaipyre, ojapo peteĩ ñemombyky jaredita-kuéra kutiajehaipyrégui (ojeheróva Éter Kuatiañeʼẽ) ha upe rire omoĩve umi tenda ojeikuaava Moroni Kuatiañeʼẽramo.\n\nPe ary 421 rupi Cristo rire, Moroni, proféta ha historiador nefita ipaháva, osella umi kuatiajehaipyre marangatu ha oñomi Ñandejára mbaʼepotarã, osẽ hag̃ua ára pahápe, pe Tupã ñeʼẽ heʼi haguéicha umi iproféta ymaguare rupive. Pe ary 1823 ñande árape, pe Moroni-etevoi, upéramo g̃uarã peteĩ tekove oikove jeýmava, ou proféta José Smith rendápe ha upe rire omeʼẽ chupe umi pláncha ojehaipyréva.\n\n", "1-ne 1": "[center][font_size=26]Nefi Kuatiañeʼẽ Peteĩha[/font_size][/center]\n\nIrreinádo Ha Iministério\n\nÑemombeʼu Lehi, ha hembireko Saríah, ha irundy itaʼyrakuéra, hérava, (oñepyrũvo ijypykuégui) Lamán, Lemuel, Sam ha Nefi rehegua. Ñandejára omomarandu Lehi-pe osẽ hag̃ua Jerusalén retãgui, haʼe oprofetisa haguére tavayguakuérape hembiapovaikuére, ha oñehaʼã hikuái oipeʼa chugui hekove. Haʼe ojeʼói mbohapy ára taveʼỹre hogaguakuéra ndive. Nefi ijoykeʼykuéra ndive oho jey tetã Jerusalén-pe judio-kuéra kuatiajehaipyre rekávo. Ijehasaʼasykuéra ñemombeʼu. Haʼekuéra ojagarra Ismael rajykuéra hembirekorã. Osẽ taveʼỹme hogaguakuéra ndive. Ijehasaʼasy ha ijeikoʼasykuéra taveʼỹre. Ijeʼoikuéra rape. Og̃uahẽ hikuái yguasúpe. Nefi rykeʼykuéra opuʼã hese. Haʼe omoypytũ chupekuéra ha ojapo peteĩ yga. Ombohéra hikuái upe tendápe Abundancia. Ohasa umi yguasu rupive og̃uahẽ meve pe yvy ñeʼẽmeʼẽnguéme, etc. Kóva haʼe Nefi omombeʼuháicha, térã ambue ñeʼẽme, che, Nefi, ahai koʼã kuatiajehaipyre.\n\n[center][font_size=26]Ñembyaty 1[/font_size][/center]\n\n[i]Nefi omoñepyrũ kuatiajehaipyre itavayguakuéra rehegua—Lehi ohecha techaukápe peteĩ pilar tataguigua ha omoñeʼẽ peteĩ kuatiañeʼẽ profesiakuéra rehegua—Omomorã Tupãme, omotenonde outaha pe Mesías, ha oprofetisa Jerusalén oñehunditaha—Omuña chupe judio-kuéra. 600 ary rupi Cristo mboyve.[/i]\n\n1 Che, Nefi, chereñói sy ha túva marangatúgui, upévare añehekomboʼeʼimi opa che ru arandukuaápe; ha ahecháramo jepe heta jeikoʼasy che rekove aja, upevére, heta avei añepytyvõ Ñandejárare opaite che ára; heẽ, ahupytývo peteĩ jeikuaa tuicháva Tupã pyʼaporã ha imbaʼeñemimbýgui, upévare, ahai peteĩ kuatiajehaipyre che ahasavaʼekue aikove aja rehegua.\n\n2 Heẽ, ajapo peteĩ kuatiajehaipyre che ru ñeʼẽme, oguerekóva judio-kuéra arandukuaa ha egipcio-kuéra ñeʼẽ.\n\n3 Ha aikuaa ko kuatiajehaipyre ahaíva haʼeha añetegua; ha ahai che po rupiete, ha ajapo che aikuaaháicha.\n\n4 Ha ojehu, oñepyrũvo peteĩha ary Sedequías rreinádo, rréi Judá-pegua (che ru, Lehi, oikovaʼekue Jerusalén-pe hiʼára pukukue jave); ha upe ary javete og̃uahẽ heta profetakuéra, oprofetisáva tavayguakuérape oñearrepentivaʼerãha, térã pe tavaguasu Jerusalén oñehundíta.\n\n5 Upéicha ojehu che ru, Lehi, oho jave hapére oñemboʼe Ñandejárape, heẽ, opa ikorasõite guive, itavayguakuéra rehe.\n\n6 Ha ojehu oñemboʼe jave Ñandejárape, ou peteĩ pilar tataguigua ha opyta peteĩ ita ári henondépe; ha ohecha ha ohendu heta mbaʼe; ha umi mbaʼe ohecha ha ohenduvaʼekuére ipirĩ ha oryrýi tuichaiterei.\n\n7 Ha ojehu ojevy hóga Jerusalén-pe; ha ojeity hupa ári, ipuʼakágui hese pe Espíritu ha umi mbaʼe ohechavaʼekue.\n\n8 Ha ipuʼakápe hese péicha pe Espíritu, ojegueraha chupe peteĩ techaukápe, ha upéicha ohecha ojepeʼárõ yvága, ha ohechávaicha Tupãme oguapývo ijapykajeguápe, ojerehápe hese jaipapakuaaʼỹva ángel aty opurahéiva ha omomorãva hína Itupãme.\n\n9 Ha ojehu ohecha Peteĩme oguejýva yvága mbytégui, ha ohecha pe hesape tuichaveha kuarahy asajepytégui.\n\n10 Ha ohecha avei ouha hapykuéri ambue doce, ha imimbikuéra ohasáva mbyjakuéra yvagapeguápe.\n\n11 Ha oguejy ha oho hikuái pe yvy ape ári; ha pe peteĩha ou ha oñemboʼy che ru renondépe, ha omeʼẽ chupe peteĩ kuatiañeʼẽ, ha heʼi chupe omoñeʼẽ hag̃ua.\n\n12 Ha ojehu haʼe omoñeʼẽ aja, henyhẽ Ñandejára Espíritugui.\n\n13 Ha omoñeʼẽ, ha heʼi: Áina, áina, Jerusalén, ahechágui nde rembiapokyʼakuéra! Heẽ, ha heta mbaʼe Jerusalén reheguáva omoñeʼẽ che ru—oñehundivaʼerãha, ha umi oikóva ipype, heta omanotaha kysepukúpe, ha hetápe ojeguerahataha ñeñapytĩmby Babilonia-pe.\n\n14 Ha ojehu che ru omoñeʼẽ ha ohecha rire heta mbaʼe tuicha ha iporãitereíva, heʼi momorãme heta mbaʼe Ñandejárape; kóicha: Tuicha ha iporãiterei ne rembiapokuéra, ¡Ha Ñandejára Tupã Ipuʼakapáva! ¡Nde apykajegua oĩ yvate yvágape, ha nde puʼaka, nde pyʼaporã, ha nde poriahuvereko ojepyso maymáva oikovéva yvy áripe; ha, ndeporiahuverekógui, nderehejamoʼãi umi oúva ndéve omano!\n\n15 Ha upeichagua ñeʼẽme che ru omomorã Itupãme; pe hiʼánga ovyʼaitereígui, ha opa ikorasõ henyhẽ, umi mbaʼe ohechavaʼekue rehe, heẽ, pe Ñandejára ohechaukavaʼekue chupe.\n\n16 Ha koʼág̃a che, Nefi, nameʼẽmbamoʼãi ñemombeʼu umi mbaʼe che ru ohaivaʼekuégui, haʼe ohaíkuri heta mbaʼe ohechavaʼekue techaukápe ha iképe; ha ohai avei heta mbaʼe oprofetisa ha oñeʼẽvaʼekue itaʼyrakuérape, ha umívagui nameʼẽmbamoʼãi ñemombeʼu.\n\n17 Ajapóta katu peteĩ ñemombeʼu umi mbaʼe che ahasavaʼekue aikove aja rehegua. Péina ápe, ajapo peteĩ ñemombyky che ru kuatiajehaipyrégui, umi pláncha ambosakoʼivaʼekue che po rupiete ári; upéicha, upéi amombyky rire che ru kuatiajehaipyre ahaíta ñemombeʼu che rekove rehegua.\n\n18 Upéicha, aipota peikuaa, Ñandejára ohechauka rire hetaite mbaʼe imbaʼeguasúva che ru, Lehi-pe, heẽ, pe Jerusalén ñehundi rehegua, péina ápe haʼe osẽ tavayguakuéra apytépe, ha oñepyrũ oprofetisa ha heʼi chupekuéra umi mbaʼe haʼe ohecha ha ohenduvaʼekue rehegua.\n\n19 Ha ojehu judio-kuéra oñembohory hese umi mbaʼe otestifika haguére hesekuéra; ha añetehápe otestifika hekoñañakuéra ha hembiapokyʼakuéragui; ha otestifika umi mbaʼe ohecha ha ohenduvaʼekuégui, ha avei umi mbaʼe omoñeʼẽvaʼekue pe kuatiañeʼẽme, ohechauka porãva outaha peteĩ Mesías, ha avei pe yvóra oñerredimitaha.\n\n20 Ha judio-kuéra ohendúvo koʼã mbaʼe ipochy hendive; heẽ, profetakuéra ymaguare ndiveguáicha, omosẽvaʼekuépe okápe, ha omboitaʼapi, ha ojuka; ha oñehaʼã avei hikuái oipeʼa chugui hekove. Upevérõ péina ape, che, Nefi, ahechaukáta peẽme pe tuichaite poriahuvereko oguerekóva Ñandejára ojepysoha maymáva umi, ijerovia rupive, haʼe oiporavovaʼekue omombarete hag̃ua oguereko peve puʼaka oñemosãso hag̃ua.\n\n", "1-ne 2": "[center][font_size=26]Ñembyaty 2[/font_size][/center]\n\n[i]Lehi ogueraha hogaguakuérape taveʼỹme pe Mar Rojo ypýpe—Oheja hikuái opa mbaʼe oguerekóva—Lehi oikuaveʼẽ peteĩ mymbajuka Ñandejárape ha omboʼe itaʼyrakuérape iñeʼẽrendu hag̃ua tembiapoukapykuérare—Lamán ha Lemuel okaguai itúva rehe—Nefi iñeʼẽrendu ha oñemboʼe jeroviápe; Ñandejára oñeʼẽ chupe, ha ojeiporavo chupe oisãmbyhy hag̃ua ijoykeʼykuérape. 600 ary rupi Cristo mboyve.[/i]\n\n1 Ha péina ápe, ojehu Ñandejára oñeʼẽ che rúpe, heẽ, iképe, ha heʼi chupe: Rejehovasáva nde Lehi, umi mbaʼe rejapovaʼekue rehe; ha ndejeroviareko haguére ha remombeʼu koʼã tavayguakuérape umi mbaʼe che haʼevaʼekue ndéve, péina ápe, oñehaʼã hikuái oipeʼa ndehegui nde rekove.\n\n2 Ha ojehu Ñandejára heʼi che rúpe, iképe, ojagarra hag̃ua hogaguakuérape ha osẽ taveʼỹme.\n\n3 Ha ojehu haʼe iñeʼẽrendu Ñandejára ñeʼẽre, upévare ojapo Ñandejára heʼiháicha chupe.\n\n4 Ha ojehu osẽ taveʼỹme. Ha oheja hóga, ha pe ijyvy ñeʼẽmeʼẽngue, ha hiʼóro, ha ipláta, ha imbaʼekuéra iporãva, ha ndoguerahái mbaʼeve hendive, hogaguakuéra añónte, ha hiʼupyrã, ha ogaaokuéra, ha osẽ taveʼỹme.\n\n5 Ha oguejy Mar Rojo jere rembeʼýre, ha oguata taveʼỹre pe Mar Rojo rembeʼy mbykyveha ypýpe; ha oguata taveʼỹre hogaguakuéra ndive, oĩ che sy, Saríah, ha che rykeʼykuéra, haʼéva Lamán, Lemuel, ha Sam.\n\n6 Ha ojehu oguata rire mbohapy ára taveʼỹre, omboguapy hogaao peteĩ yvytypaʼũ oĩva peteĩ ysyry rembeʼýpe.\n\n7 Ha ojehu omopuʼã peteĩ altar itágui, ha ojapo peteĩ kuaveʼẽ Ñandejárape, ha omeʼẽ aguyje Ñandejára ñane Tupãme.\n\n8 Ha ojehu ombohéra pe ysyrýpe, Lamán, ha péva hoʼa Mar Rojo-pe; ha pe yvytypaʼũ ojepyso pe ysyry rembeʼýre ha og̃uahẽ pe hoʼaha ypy peve.\n\n9 Ha che ru ohechávo pe y ysyrypegua hoʼaha Mar Rojo ykuápe, haʼe oñeʼẽ Lamán-pe, ha heʼi: ¡Ha rejoguangaʼuraʼe nde kóva ko ysyrýpe, osyrymemévo ykua opaite tekojoja reheguápe!\n\n10 Ha oñeʼẽ avei Lemuel-pe: ¡Ha rejoguangaʼuraʼe nde kóva ko yvytypaʼũme, hatã, ha nereñemovãiva, ha naneambuéiva neñeʼẽrendúvo Ñandejára rembiapoukapykuérare!\n\n11 Koʼãva haʼe oñeʼẽ pe pyʼa hatã oguerekóvare Lamán ha Lemuel; ha péina ápe okaguai hikuái itúva rehe heta mbaʼépe, haʼégui haʼe peteĩ yvypóra ohecha pukúva, ha oguenohẽ chupekuéra tetã Jerusalén-gui, ha oheja ijyvykuéra ñeʼẽmeʼẽngue, ha hiʼóro, ha ipláta, ha imbaʼe porãnguéra, omano hag̃ua taveʼỹme. Ha heʼi hikuái haʼe ojapoha koʼãva umi vyrorei oúva rehe ikorasõme.\n\n12 Ha péichakuri Lamán ha Lemuel, haʼéva ijypykue, okaguai itúva rehe. Ha okaguai hikuái ndoikuaáigui mbaʼéichapa ombaʼapo pe Tupã omoingovevaʼekue chupekuéra.\n\n13 Ha ndogueroviái avei hikuái pe Jerusalén, táva tuichaitéva, ikatuha oñehundi umi profetakuéra ñeʼẽ heʼiháicha. Ha ojogua hikuái judio-kuéra oĩva Jerusalén-pe, oipeʼaséva hekove che rúgui.\n\n14 Ha ojehu che ru oñeʼẽ chupekuéra pe yvytypaʼũ Lemuel-pe, puʼakápe, henyhẽgui Espíritugui, oryrýi peve hetekuéra henondépe. Ha omoypytũ chupekuéra, ha upéicha ndaikatuvéi oñeʼẽvai hikuái hese; upévare, ojapo hikuái pe haʼe heʼíva chupekuéra.\n\n15 Ha oiko che ru peteĩ ogaaópe.\n\n16 Ha ojehu che, Nefi, chemitãiterei gueteri, jepe che rete yvate, ha avei aguereko tuicha jeikuaase Tupã mbaʼeñemimbýgui, upévare, che ajerureʼasy Ñandejárape; ha péina ápe haʼe ou cherendápe, ha omokyrỹi che korasõ ha che aguerovia opaite ñeʼẽ heʼivaʼekue che ru, upévare, che napuʼãi hese ojapo haguéicha che joykeʼykuéra.\n\n17 Ha añeʼẽ Sam-pe, ha haʼe chupe umi mbaʼe Ñandejára heʼivaʼekue chéve Espíritu Santo rupive. Ha ojehu haʼe oguerovia che ñeʼẽ.\n\n18 Ha, péina ápe, Lamán ha Lemuel nohenduséi che ñeʼẽ; ha upémarõ ajepyʼapýgui ikorasõkuéra atãre che ajerureʼasy Ñandejárape hesekuéra.\n\n19 Ha ojehu Ñandejára oñeʼẽ chéve, ha heʼi: Rejehovasáva nde, Nefi, nde jerovia rupi, chereka haguére jesarekópe, ha korasõ mirĩme.\n\n20 Ha peneñeʼẽrenduháicha che rembiapoukapykuérare, peñakãrapuʼãta, ha pejegueraháta peteĩ yvy ñeʼẽmeʼẽnguéme; heẽ, peteĩ yvy che ambosakoʼivaʼekue peẽme g̃uarã; heẽ, peteĩ yvy ojeiporavóva opa ambue yvy árigui.\n\n21 Ha opuʼãháicha nderehe nde joykeʼykuéra, oñemosẽta chupekuéra Ñandejára renondégui.\n\n22 Ha neñeʼẽrenduháicha che rembiapoukapykuérare, romoĩta mburuvicha ha mboʼeháraramo nde joykeʼykuéra ári.\n\n23 Ha péina ápe, og̃uahẽrõ ára opuʼãramo cherehe hikuái, che amoñeʼẽngáita chupekuéra tuicha ñeʼẽngáipe, ha ndoguerekomoʼãi mbaʼevéichagua puʼaka ne ñemoñarekuéra rehe nopuʼãiramo avei hikuái cherehe.\n\n24 Ha opuʼãramo hikuái cherehe, haʼéta peteĩ tukumbo ne ñemoñarépe g̃uarã, omokyreʼỹ hag̃ua chupekuéra imanduʼa hag̃ua hikuái cherehe.\n\n", "1-ne 3": "[center][font_size=26]Ñembyaty 3[/font_size][/center]\n\n[i]Lehi raʼykuéra oho jey Jerusalén-pe ogueru hag̃ua umi pláncha bronce-guigua—Labán nomeʼẽséi umi pláncha—Nefi oñemoñeʼẽ ha omokyreʼỹ ijoykeʼykuérape—Labán oipeʼa chuguikuéra imbaʼekuéra ha ojukase chupekuéra—Lamán ha Lemuel oinupã Nefi ha Sam-pe ha ojejaʼo hikuái peteĩ ángel rupi. 600–592 ary rupi Cristo mboyve.[/i]\n\n1 Ha ojehu che, Nefi, aha jey añeʼẽ rire Ñandejára ndive, che ru ogaaópe.\n\n2 Ha ojehu haʼe oñeʼẽ chéve, ha heʼi: Péina ápe che ahecha che képe, Ñandejára heʼíramo chéve nde ha nde joykeʼykuéra peho jey hag̃ua Jerusalén-pe.\n\n3 Ha péina ápe, Labán oguereko judio-kuéra kuatiajehaipyre ha avei peteĩ genealogía che ypykuéra rehegua, ha ojehai pláncha bronce-guigua ári.\n\n4 Ha upévare, Ñandejára heʼi chéve nde ha nde joykeʼykuéra pehovaʼerãha Labán rógape, ha peheka umi kuatiajehaipyre, ha pegueru koʼápe taveʼỹme.\n\n5 Ha koʼág̃a, péina ápe nde joykeʼykuéra okaguai ha heʼi hasyetereiha pe mbaʼe che ajerurevaʼekue chupekuéra; ha péina ápe ndahaʼéi che ajeruréva chupekuéra, ha katu kóva haʼe peteĩ Ñandejára rembiapoukapy.\n\n6 Upévare tereho, che raʼy, ha Ñandejára nepytyvõta, nderekaguaíri haguére.\n\n7 Ha ojehu che, Nefi, haʼe che rúpe: Aháta ha ajapóta umi mbaʼe Ñandejára heʼivaʼekue, aikuaágui Ñandejára nomeʼẽiha tembiapoukapy yvypóra raʼykuérape, ombosakoʼiʼỹre pe tape ikatu hag̃uáicha haʼekuéra ojapo umi mbaʼe haʼe heʼivaʼekue chupekuéra.\n\n8 Ha ojehu che ru ohendúvo koʼã ñeʼẽ oñeñandu porãiterei, oikuaágui haʼe Ñandejára cherovasahague.\n\n9 Ha che, Nefi, ha che joykeʼykuéra rosẽ roho taveʼỹre, ore rogaao reheve, rojupi hag̃ua tetã Jerusalén-pe.\n\n10 Ha ojehu rojupívo tetã Jerusalén-pe, che ha che joykeʼykuéra roñemongeta oñondive.\n\n11 Ha roity poʼa—rohecha hag̃ua mávapa ore apytégui ohóta Labán rógape. Ha ojehu pe poʼa hoʼa Lamán ári; ha Lamán oho oike Labán rógape, ha oñeʼẽ hendive haʼe oguapy aja hógape.\n\n12 Ha ojerure Labán-pe umi kuatiajehaipyre ojehaivaʼekue umi pláncha bronce-guigua ári, oguerekóva che ru genealogía.\n\n13 Ha péina ápe, ojehu Labán ipochy, ha omosẽ chupe henondégui; ha ndoipotái haʼe oguereko umi kuatiajehaipyre. Upévare, heʼi chupe: Péina ápe nde haʼe peteĩ mondaha, ha che rojukáta.\n\n14 Ha katu Lamán oñani henondégui, ha omombeʼu oréve umi mbaʼe Labán ojapovaʼekue. Ha roñepyrũ rojepyʼapyeterei, ha che joykeʼykuéra oĩma oho jey hag̃uáicha che ru rendápe taveʼỹme.\n\n15 Ha péina ápe che haʼe chupekuéra: Ñandejára oikoveháicha, ha ñande jaikoveháicha, ndajaguejymoʼãi ñande ru rendápe taveʼỹme jajapo peve pe mbaʼe Ñandejára ojerurevaʼekue ñandéve.\n\n16 Upévare, ñandejeroviarekóna ñaneñeʼẽrendúvo Ñandejára rembiapoukapykuérare; upéicha jaguejy katu pe yvy oñemeʼẽvaʼekue ñande rúpe, ha péina ápe haʼe oheja hiʼóro ha ipláta, ha opaite mbaʼe oguerekóva. Ha ojapo koʼã mbaʼe Ñandejára rembiapoukapykuéra rehehápe.\n\n17 Haʼe oikuaágui Jerusalén oñehundivaʼerãha, tavayguakuéra hekoñañágui.\n\n18 Ha péina ápe, nohenduséi hikuái profetakuéra ñeʼẽ. Upévare, che ru opytárõ pe tetãme ojeʼe rire chupe osẽ hag̃ua pe tetãgui, péina ápe, haʼe omanovaʼerã avei. Upévare, osẽmantevaʼerã pe tetãgui.\n\n19 Ha péina ápe, iñarandu Tupãme jahupyty koʼã kuatiajehaipyre, ñañongatu hag̃ua ñande raʼykuérape g̃uarã ñande rukuéra ñeʼẽ;\n\n20 Ha avei ñañongatu hag̃ua chupekuéra umi ñeʼẽ osẽvaʼekue mayma profetakuéra imarangatúva jurúgui, oñemeʼẽvaʼekue chupekuéra pe Espíritu ha puʼaka Tupã oguerekóva rupive, yvy oñepyrũmby guive, kóva ko araite peve.\n\n21 Ha ojehu koʼãichagua ñeʼẽ rupi péicha aipyʼamovã che joykeʼykuérape, ijeroviareko hag̃ua hikuái iñeʼẽrendúvo Tupã rembiapoukapykuérare.\n\n22 Ha ojehu roguejy ore yvy rohupytyvaʼekuépe, ha rombyaty ore óro, ha ore pláta, ha opaite ore mbaʼe iporãva.\n\n23 Ha rombyaty rire koʼã mbaʼe, roho jey Labán rógape.\n\n24 Ha ojehu roike Labán oĩháme, ha rojerure chupe omeʼẽ hag̃ua oréve umi kuatiajehaipyre ojehaíva pláncha bronce-guigua ári, ha upévare ore romeʼẽtaha chupe ore óro, ha ore pláta, ha opaite ore mbaʼe iporãva.\n\n25 Ha ojehu Labán ohechávo ore mbaʼekuéra, ha tuichaitereiha, haʼe oipotapaite imbaʼerã, upévare oremosẽ okápe, ha ombou hembiguaikuérape orejuka hag̃ua, ikatu hag̃uáicha opyta ore mbaʼekuéra reheve.\n\n26 Ha ojehu rokañy Labán rembiguaikuéra renondégui, ha rohejámante upépe ore mbaʼekuéra, ha hoʼa Labán pópe.\n\n27 Ha ojehu rokañy taveʼỹme, ha Labán rembiguaikuéra ndaorerupytýi, ha rokañy peteĩ ita kuápe.\n\n28 Ha ojehu Lamán ipochyeterei chendive, ha avei che ru ndive, ha upéicha avei Lemuel, ojeguerahaukágui Lamán ñeʼẽ rehe. Upévare Lamán ha Lemuel oñeʼẽ heta ñeʼẽvai oréve, ijoykeʼy imitãvévape, ha orenupã hikuái peteĩ yvyrápe.\n\n29 Ha ojehu orenupã jave peteĩ yvyrápe, péina ápe, ou peteĩ Ñandejára ángel, ha oñemoĩ henondepekuéra ha oñeʼẽ chupekuéra, heʼívo: Mbaʼére piko peinupã pende joykeʼy imitãvévape peteĩ yvyrápe? Ndapeikuaái piko Ñandejára oiporavohague chupe oiko hag̃ua mburuvicháramo pende ári, ha kóva penerembiapovaikuére? Péina ápe pejupi jeýta Jerusalén-pe, ha Ñandejára omoĩta Labán-pe pende pópe.\n\n30 Ha oñeʼẽ rire oréve pe ángel, oho.\n\n31 Ha pe ángel oho rire, Lamán ha Lemuel oñepyrũ jey okaguai, ha heʼi: Mbaʼéicha piko Ñandejára omoĩta Labán-pe ñande pópe? Péina ápe, haʼe peteĩ yvypóra imbaretéva, ha omondokuaa cincuenta-pe, heẽ, avei ojukakuaa cincuenta-pe; ha mbaʼe rehe piko nahanirimoʼãi ñandéve?\n\n", "1-ne 4": "[center][font_size=26]Ñembyaty 4[/font_size][/center]\n\n[i]Nefi ojuka Labán-pe Ñandejára heʼígui chupe ha ohupyty umi pláncha bronce-guigua katupyry rupive—Zoram ojoajuse Lehi rogaguakuéra ndive taveʼỹme. 600–592 ary rupi Cristo mboyve.[/i]\n\n1 Ha ojehu añeʼẽ che joykeʼykuérape, ha haʼe chupekuéra: Jajupi jey Jerusalén-pe, ha ñandejeroviareko ñaneñeʼẽrendúvo Ñandejára rembiapoukapykuérare; ha péina ápe haʼe imbareteve opaite yvypeguágui, mbaʼére piko naimbaretevemoʼãi Labán ha icincuenta-gui, heẽ, térã avei umi idecenas de milláresgui?\n\n2 Ha upéicha jajupi katu; ha ñanembareténa Moiséicha; haʼéko añetehápe oñeʼẽ Mar Rojo-pegua ýpe ha ojepeʼa peteĩ ha ambue gotyo, ha ñande rukuéra osẽ, teko ñeñapytĩgui, yvy ikãva ári, ha Faraón ehersitokuéra omuña chupekuéra ha ojahoga Mar Rojo-pegua ýpe.\n\n3 Péina ápe peẽ peikuaa koʼãva añeteha; ha avei peikuaa peteĩ ángel oñeʼẽ hague peẽme; upéicharamo mbaʼéicha piko pendepyʼamokõita? Jajupi amoite peve; Ñandejára ikatu ñandejora, ñande rukuéraicha, ha ohundi Labán-pe, egipcio-kuéraicha.\n\n4 Ha añeʼẽmba vove koʼã ñeʼẽ, ipochy gueteri hikuái, ha okaguaivéntekuri; upevére oho hikuái che rapykuéri rog̃uahẽ meve Jerusalén tápia kupépe.\n\n5 Ha pyharéma, ha amokañy chupekuéra pe tápia kupépe. Ha okañy rire hikuái, che, Nefi, aike kañyháme pe tavaguasúpe ha aha Labán róga gotyo.\n\n6 Ha chegueraha pe Espíritu, aikuaa mboyveʼỹre mbaʼépa ajapovaʼerã.\n\n7 Upevére aha meme, ha añemoag̃uimívo Labán róga ypýpe ahecha peteĩ yvypóra, ha haʼe hoʼákuri pe yvýpe che renondépe, okaʼúgui vínope.\n\n8 Ha añemoag̃uívo hese ajuhu haʼeha Labán.\n\n9 Ha ahechávo ikysepuku, aipeʼa pe hyrúgui, ha pe hiʼýva haʼe oroiteguiguáva, ojejapóva techapyrãme, ha ahecha pe hogue ojejapo peteĩ acero iporãitereívagui.\n\n10 Ha ojehu añemyaña pe Espíriture ajuka hag̃ua Labán-pe; ha katu haʼe che korasõme: Arakaʼeve niko che nañohẽivaʼekue yvypóra ruguy. Ha chepirĩ ha hiʼãnte chéve ndajukái chupe.\n\n11 Ha pe Espíritu heʼi jey chéve: Péina ápe Ñandejára omoĩ chupe nde pópe. Heẽ, ha che avei aikuaa oipeʼasehague chehegui che rekove; heẽ, ha haʼe nohenduseiha Ñandejára rembiapoukapykuéra; ha avei oipeʼahague orehegui ore mbaʼekuéra.\n\n12 Ha ojehu heʼi jey chéve pe Espíritu: Ejuka chupe, Ñandejárama omoĩ chupe nde pópe;\n\n13 Péina ápe Ñandejára ojuka iñañávape oiko hag̃ua umi mbaʼe joja haʼe oipotáva. Hiʼãve omano peteĩ yvypóra ani peteĩ tetã hoʼa ha omano jegueroviaʼỹme.\n\n14 Ha che, Nefi, ahendúvo koʼã ñeʼẽ, chemanduʼa umi ñeʼẽ Ñandejára heʼivaʼekue chéve taveʼỹme, heʼíva: Peneñeʼẽrenduháicha che rembiapoukapykuérare, peñakãrapuʼãta pe yvy ñeʼẽmeʼẽnguéme.\n\n15 Heẽ, ha avei ahecha ndaikatumoʼãiha iñeʼẽrendu hikuái umi Ñandejára rembiapoukapykuérare pe Moisés léipe oĩháicha, oguerekoʼỹramo upéva upe léi.\n\n16 Ha avei aikuaa pe léi ojehaihague umi pláncha bronce-guigua ári.\n\n17 Ha avei, aikuaa Ñandejára omoĩhague Labán-pe che pópe upevaʼerã—che ahupyty hag̃ua umi kuatiajehaipyre hembiapoukapýpe oĩháicha.\n\n18 Upévare añeʼẽrendu pe Espíritu ñeʼẽre, ha ajagarra Labán-pe iñakãraguégui, ha añakãʼo chupe ikysepukúpe.\n\n19 Ha aikytĩ rire chugui iñakã ikysepukúpe, ajagarra Labán ao ha amoĩ chejehe; heẽ, amoĩmbaite peve jepe; ha amoĩmbaite che apére iñemiñuvã.\n\n20 Ha ajapopa rire opaite koʼãva, aha pe tenda oĩháme Labán mbaʼehepy. Ha añemoag̃uimívo upe tenda oĩháme Labán mbaʼehepy, péina ápe, ahecha Labán rembiguái oguerekóva umi llave pe tenda rehegua. Ha ajerure chupe ahaʼãvo Labán ñeʼẽ, oho hag̃ua chendive pe tenda oĩháme mbaʼehepy.\n\n21 Ha haʼe oimoʼã che haʼe ijára, Labán, ohechágui pe ijao ha avei pe kysepuku oĩva che kuʼa kuápe.\n\n22 Ha haʼe oñeʼẽ chéve umi karai judio-kuéra rehe, oikuaágui ijára, Labán, oĩhague ijapytepekuéra pyharekue.\n\n23 Ha añeʼẽ chupe che haʼeramoguáicha Labán.\n\n24 Ha avei haʼe chupe che aguerahavaʼerãha umi jehaipyre, oĩva umi pláncha bronce-guigua ári, che joykeʼykuéra tuichavévape, oĩva tápia kupépe.\n\n25 Ha avei haʼe chupe oho hag̃ua che rapykuéri.\n\n26 Ha haʼe, oimoʼãgui che añeʼẽ umi joykeʼykuéra tupaopeguáre, ha che haʼeha añetehápe Labán pe che ajukavaʼekue, upévare oho che rapykuéri.\n\n27 Ha oñeʼẽ heta chéve umi karai judio-kuéra rehe, aha aja hína che joykeʼykuéra rendápe, oĩva pe tápia kupépe.\n\n28 Ha ojehu Lamán cherechávo oñemondýi tuichaiterei, ha avei Lemuel ha Sam. Ha okañy hikuái che renondégui; oimoʼãgui hikuái haʼeha Labán, ha oipeʼahague che rekove ha ojukataha avei chupekuéra.\n\n29 Ha ojehu ahenói chupekuéra, ha haʼekuéra cherendu; ha upévare nokañyvéima hikuái che renondégui.\n\n30 Ha ojehu pe Labán rembiguái ohechávo che joykeʼykuérape oñepyrũ oryrýi, ha haimete okañy che renondégui ha oho jey tavaguasu Jerusalén-pe.\n\n31 Ha che, Nefi, haʼe peteĩ yvypóra hete tuicháva, ha oñemeʼẽ chéve heta mbarete Ñandejáragui, upévare ajagarra Labán rembiguáipe, ha ajoko chupe, ani hag̃ua okañy.\n\n32 Ha ojehu haʼe chupe, ohendúramo che ñeʼẽ, pe Ñandejára oikoveháicha, ha che aikoveháicha, ojapysakáramo ore ñeʼẽre, ndoroipeʼamoʼãiha chugui hekove.\n\n33 Ha añeʼẽ chupe ñeʼẽmeʼẽme, ndaiporiha mbaʼérepa okyhyjéta, ha oikotaha chugui yvypóra isãsóva oréicha oguejýramo orendive taveʼỹme.\n\n34 Ha añeʼẽ avei chupe, haʼévo: Añetehápe Ñandejára ojerure oréve rojapo hag̃ua koʼã mbaʼe, ha nañandejesarekoivaʼerã piko ñaneñeʼẽrendúvo Ñandejára rembiapoukapykuérare? Upévare, reguejýramo taveʼỹme oĩháme che ru oĩta nerendag̃ua orendive.\n\n35 Ha ojehu Zoram oñemombarete ohendúvo ñeʼẽ haʼéva chupe. Koʼág̃a Zoram haʼe ko tembiguái réra; ha omeʼẽ oréve iñeʼẽ oguejytaha taveʼỹme oĩháme ore ru. Heẽ, ha avei ojapo oréve ñeʼẽmeʼẽ opytataha orendive upe ára guive.\n\n36 Ha roipota opyta orendive kóvare, umi judio-kuéra ani hag̃ua oikuaa rohohague taveʼỹme, ani hag̃ua oremuña ha orerundi.\n\n37 Ha ojehu Zoram ojapo rire ñeʼẽmeʼẽ, opa ore kyhyje chugui.\n\n38 Ha ojehu rojagarra umi pláncha bronce-guigua ha Labán rembiguáipe, ha rojeʼói taveʼỹme, ha roho ore ru ogaao gotyo.\n\n", "1-ne 5": "[center][font_size=26]Ñembyaty 5[/font_size][/center]\n\n[i]Saríah okaguai Lehi rehe—Mokõive ovyʼa ou jey haguére imembykuéra—Oikuaveʼẽ hikuái mymbajuka—Umi pláncha bronce-guigua oguereko Moisés ha profetakuéra jehaipyre—Umi pláncha ohechauka Lehi haʼeha José ñemoñare—Lehi oprofetisa iñemoñare ha umi pláncha ñeñongatu rehe. 600–592 ary rupi Cristo mboyve.[/i]\n\n1 Ha ojehu roho rire taveʼỹme oĩha peve ore ru, péina ápe, haʼe henyhẽ vyʼágui, ha avei che sy, Saríah, ovyʼaiterei, añetehápe ojepyʼapýguikuri orerehe.\n\n2 Oimoʼãgui haʼe romanohague taveʼỹme; ha avei heta okaguai che ru rehe, haʼeha yvypóra ohechapukúva; ha heʼi: Péina ápe nde oreguenohẽ ñande yvy jehejapyrégui, ha che membykuéra ndaiporivéima, ha ñande ñamanóta taveʼỹme.\n\n3 Ha koʼãichagua ñeʼẽme che sy okaguai che ru rehe.\n\n4 Ha ojehu che ru oñeʼẽ chupe, heʼívo: che aikuaa haʼeha peteĩ yvypóra ahechapukúva; ha ndahecháirire Tupã mbaʼekuéra peteĩ techapukúpe ndaikuaaivaʼerãmoʼã Tupã pyʼaporã, ha katu apytavaʼerãmoʼã Jerusalén-pe ha amano che joykeʼykuéra ndive.\n\n5 Ha péina ápe, ahupyty peteĩ yvy ñeʼẽmeʼẽngue, ha avyʼa koʼã mbaʼe rehe; heẽ, ha che aikuaa Ñandejára oipeʼataha che raʼykuérape Labán pógui, ha ogueru jeytaha chupekuéra ñane rendápe taveʼỹme.\n\n6 Ha koʼãichagua ñeʼẽme che ru, Lehi, omoangapyhy che sy, Saríah-pe, ore rehe, roho aja taveʼỹre yvy Jerusalén gotyo, rohupyty hag̃ua judio-kuéra kuatiajehaipyre.\n\n7 Ha rojujey rire che ru ogaaópe, henyhẽ hikuái vyʼágui, ha che sy ipyʼaguapy.\n\n8 Ha haʼe oñeʼẽ, heʼívo: Koʼág̃a aikuaa porã Ñandejára heʼihague che ménape okañy hag̃ua taveʼỹme; heẽ, ha avei aikuaa porã Ñandejára omoʼãhague che membykuérape, ha oipeʼa chupekuéra Labán pógui, ha omeʼẽ chupekuéra puʼaka ojapo hag̃uáicha pe mbaʼe Ñandejára ojerurevaʼekue chupekuéra. Ha koʼãichagua ñeʼẽme oñeʼẽ haʼe.\n\n9 Ha ojehu ovyʼaiterei hikuái, ha oikuaveʼẽ mymbajuka ha mymbajehapy Ñandejárape; ha omeʼẽ hikuái aguyje Israel-gua Tupãme.\n\n10 Ha omeʼẽ rire hikuái aguyje Israel-gua Tupãme, che ru, Lehi, ojagarra umi kuatiajehaipyre oĩva umi pláncha bronce-guigua ári, ha ohesaʼỹijo iñepyrũmby guive.\n\n11 Ha ohecha oguerekoha umi po kuatiañeʼẽ Moisés mbaʼéva, omombeʼúva tembiasakue yvy ojejaporõguare, ha avei Adán ha Eva-gui, ñande ru ha ñande sy ypykue;\n\n12 Ha avei umi judio-kuéra kuatiajehaipyre iñepyrũmby guive, oñepyrũ meve Sedequías rreinádo, Judá-pegua rréi;\n\n13 Ha avei profetakuéra marangatu profesiakuéra, iñepyrũmby guive, oñepyrũ meve Sedequías rreinádo; ha avei heta profesía ojeʼevaʼekue Jeremías juru rupive.\n\n14 Ha ojehu che ru, Lehi, ojuhu avei umi pláncha bronce-guigua ári ituvakuéra genealogía; upévare haʼe oikuaa José ñemoñareha; heẽ, pe José haʼevaʼekue Jacob raʼy oñevendevaʼekue Egipto-pe, ha oñeñongatuvaʼekue Ñandejára po rupive, oñongatu hag̃ua itúva, Jacob-pe, ha mayma hogaguakuérape ani hag̃ua omano ñembyahýigui.\n\n15 Ha avei oñeguenohẽ chupekuéra ñeñapytĩmbýgui ha Egipto retãgui, pe Tupã oñongatuvaʼekue chupekuéra rehehápe.\n\n16 Ha péicha che ru, Lehi, ojuhu umi ituvakuéra genealogía. Ha Labán haʼe avei José ñemoñare, upévare haʼe ha ituvakuéra oguerahákuri umi kuatiajehaipyre.\n\n17 Ha che ru ohechávo opaite koʼã mbaʼe, henyhẽ Espíritugui, ha oñepyrũ oprofetisa iñemoñare rehe—\n\n18 Koʼã pláncha bronce-guigua ohotaha opaite tetã, avaretã, ñeʼẽ, ha tavayguakuéra haʼéva iñemoñare reheguápe.\n\n19 Upévare, haʼe heʼi koʼã pláncha bronce-guigua arakaʼeve noñehundimoʼãiha; ni noñembyaimoʼãiha ára jehasa rupive. Ha oprofetisa heta mbaʼe iñemoñare rehegua.\n\n20 Ha ojehu koʼã peve che ha che ru oreñeʼẽredúkuri umi tembiapoukapýre Ñandejára heʼivaʼekue oréve.\n\n21 Ha rohupyty umi kuatiajehaipyre Ñandejára ojerurevaʼekue oréve, ha rohesaʼỹijo ha rojuhu iporãitereiha; heẽ, hepýva oréve g̃uarã, ikatúgui péicha rupi roñongatu Ñandejára rembiapoukapykuéra ore raʼykuérape g̃uarã.\n\n22 Upévare, haʼe Ñandejára arandu rupive rogueraha koʼãva orendive, roho aja taveʼỹre pe yvy ñeʼẽmeʼẽngue gotyo.\n\n", "1-ne 6": "[center][font_size=26]Ñembyaty 6[/font_size][/center]\n\n[i]Nefi ohai Tupã mbaʼekuéra rehegua—Nefi oipyʼamovãse yvyporakuérape ou hag̃ua Abraham Tupãme ha ojesalva hag̃ua. 600–592 ary rupi Cristo mboyve.[/i]\n\n1 Ha koʼág̃a che, Nefi, nameʼẽi che rukuéra genealogía kóva ko che kuatiajehaipyrépe; ha nameʼẽmoʼãi avei arakaʼeve koʼã pláncha ahaíva hína ári; oñemeʼẽgui umi kuatiajehaipyre che ru oguerahavaʼekuépe; ha upévare, ndahaíri kóva ko tembiapópe.\n\n2 Oĩporãntema chéve haʼe ore haʼeha José ñemoñare.\n\n3 Ha ndahaʼéi chéve mbaʼeguasu añemoĩ amombeʼu opaite umi che ru mbaʼekuéra, ndaikatúigui ojehai koʼã pláncha ári, ahejaségui paʼũ ahai hag̃ua Tupã mbaʼekuéra.\n\n4 Ha pe che aipotavéva niko haʼe yvyporakuérape aipyʼamovã ou hag̃ua Abraham Tupãme, ha Isaac Tupãme, ha Jacob Tupãme, ojesalva hag̃ua.\n\n5 Upévare, ndahaíri umi mbaʼe yvoragua oguerohorýva, ha katu umi mbaʼe Tupã ha umi ndahaʼéiva yvoragua oguerohorýva.\n\n6 Upévare, ameʼẽta peteĩ tembiapoukapy che ñemoñarekuérape, ani hag̃ua omyenyhẽ hikuái koʼã pláncha umi mbaʼe ndahaʼéivape mbaʼehepy yvypóra raʼykuérape g̃uarã.\n\n", "1-ne 7": "[center][font_size=26]Ñembyaty 7[/font_size][/center]\n\n[i]Lehi raʼykuéra ohojey Jerusalén-pe ha ojerure Ismael ha hogaguakuérape ojoaju hag̃ua hendivekuéra iguatápe—Lamán ha ambuekuéra ipochy—Nefi ojerureʼasy ijoykeʼykuérape oguereko hag̃ua jerovia Ñandejára rehe—Haʼekuéra ojokua chupe peteĩ sãme ha ohundise chupe—Haʼe isãso ijerovia puʼaka rupive—Ijoykeʼykuéra ojerure chupe perdón—Lehi ha umi ohóva hendive oikuaveʼẽ mymbajuka ha mymbajehapy. 600–592 ary rupi Cristo mboyve.[/i]\n\n1 Ha koʼág̃a aipota peikuaa, pe che ru, Lehi, oprofetisapa rire, iñemoñare rehe, ojehu Ñandejára oñeʼẽ jey chupe, ha heʼi chupe noĩporãiha haʼe, Lehi, ogueraha umi hogaguakuérape año taveʼỹme; ha katu pe itaʼyrakuéra ojagarravaʼerã kuña hembirekorã, omopuʼã hag̃ua ñemoñare Ñandejárape yvy ñeʼẽmeʼẽnguéme.\n\n2 Ha ojehu Ñandejára heʼi chupe che, Nefi, ha che joykeʼykuéra, rohojey hag̃ua tetã Jerusalén-pe, ha rogueraha hag̃ua Ismael ha hogaguakuérape taveʼỹme.\n\n3 Ha ojehu che, Nefi, che joykeʼykuéra ndive, roguata jey taveʼỹre rojupi hag̃ua Jerusalén-pe.\n\n4 Ha ojehu rog̃uahẽ Ismael rógape, ha roʼa porã Ismael resápe, ha upémarõ roʼe chupe Ñandejára ñeʼẽ.\n\n5 Ha ojehu Ñandejára omohuʼũ Ismael korasõ, ha avei hogaguakuérape, ha upévare ojeʼói hikuái orendive taveʼỹme ore ru ogaao gotyo.\n\n6 Ha ojehu roho aja pe taveʼỹre, péina ápe Lamán ha Lemuel, ha mokõi Ismael rajy, ha mokõi Ismael raʼy ha hogaguakuéra, opuʼã orerehe; heẽ, cherehe, Nefi, ha Sam, ha ituvakuéra, Ismael, ha hembireko, ha umi ambue mbohapy itajýra rehe.\n\n7 Ha ojehu pe iñemopuʼãme, ohose jey hikuái tetã Jerusalén-pe.\n\n8 Ha che, Nefi, che pyʼajopýgui pe ikorasõ atãkuéra, upévare añeʼẽ chupekuéra, ha haʼe, heẽ, Lamán ha Lemuel-pe jepe: Péina ápe peẽ niko haʼe che rykeʼy, ha mbaʼéicha piko pene korasõ atãite, ha iñypytũ pene apytuʼũ, ha peikotevẽ che, pende ryvy, añeʼẽ peẽme, heẽ, ha ameʼẽ peẽme techaukarã?\n\n9 Mbaʼéicha piko napehendúi pe Ñandejára ñeʼẽ?\n\n10 Mbaʼéicha piko penderesarái pehechahague peteĩ Ñandejára ángel?\n\n11 Heẽ, ha mbaʼéicha piko penderesarái hetaite mbaʼeguasu Ñandejára ojapovaʼekue ñande rehe, ñandeipeʼávo Labán pógui, ha avei jahupytývo umi kuatiajehaipyre?\n\n12 Heẽ, ha mbaʼéicha piko penderesarái Ñandejára oguerekoha puʼaka ojapo hag̃ua opaite mbaʼe oipotaháicha, yvypóra raʼykuérape g̃uarã, omombaʼapóramo hikuái ijerovia hese? Upévare, ñandejeroviarekóna hese.\n\n13 Ha ñandejeroviarekóramo hese, jahupytýta pe yvy ñeʼẽmeʼẽngue; ha peikuaáta peteĩ ára oúvape oikotaha pe Ñandejára ñeʼẽ heʼíva Jerusalén oñehunditaha; heẽ opaite mbaʼe Ñandejára heʼivaʼekue pe Jerusalén ñehundi rehe oikovaʼerã.\n\n14 Ha péina ápe, Ñandejára Espíritu koʼẽrõite noñehaʼãmoʼãvéima hesekuéra; ha péina ápe, ndoroviái hikuái profetakuérape, ha omombo Jeremías-pe peteĩ kaʼirãime. Ha oñehaʼã hikuái oipeʼa che rúgui hekove, omosẽ meve chupe upe tetãgui.\n\n15 Koʼág̃a péina ápe, che haʼe peẽme pehojeýramo Jerusalén-pe pemanóta avei hendivekuéra. Ha koʼág̃a, peipotáramo, pejupi upe tetãme, ha penemanduʼa umi ñeʼẽ haʼéva peẽme, pehóramo pemanotaha avei; upéicha heʼi jey jey chéve pe Ñandejára Espíritu añeʼẽvaʼerãha.\n\n16 Ha ojehu che, Nefi, añeʼẽvo koʼã ñeʼẽ che joykeʼykuérape, ipochy chendive hikuái. Ha ojehu omopuʼã hikuái ipo cherehe, péina ápe, ipochyetereígui, ha sãme chejokua, oipeʼaségui chehegui hikuái che rekove, upéi cherejarei hag̃ua taveʼỹme chemokõ hag̃ua mymbakuéra saite.\n\n17 Ha ojehu añemboʼe Ñandejárape, haʼévo: Ha! Ñandejára, chejeroviaháicha nderehe, cheipeʼamína che joykeʼykuéra pógui; heẽ, emeʼẽ chéve mbarete amondoho hag̃ua koʼã sã chejokuáva.\n\n18 Ha ojehu haʼévo koʼã ñeʼẽ, péina ápe, ojejora umi che po ha che py sã, ha añemboʼy che joykeʼykuéra renondépe, ha añeʼẽ jey chupekuéra.\n\n19 Ha ojehu ipochy jey chendive hikuái, ha omoĩse jey hikuái ipo che ári; ha péina ápe, peteĩ Ismael rajy, heẽ, ha avei isy, ha peteĩ Ismael raʼy, ojerureʼasy che joykeʼykuérape, ha upéicha omohuʼũ ikorasõkuéra; ha noñehaʼãvéi hikuái oipeʼa chehegui che rekove.\n\n20 Ha ojehu oñeñanduvaieterei hikuái, hekoñaña rupi, oñemomirĩ meve che renondépe, ha ojerureʼasy chéve aperdona hag̃ua chupekuéra umi mbaʼe ojapovaʼekuére cherehe.\n\n21 Ha ojehu aperdona añete chupekuéra opaite ojapovaʼekuére hikuái cherehe, ha haʼe porã chupekuéra ojerure hag̃ua Ñandejára Itupãme operdona hag̃ua chupekuéra. Ha ojehu ojapo hikuái upéicha. Ha oñemboʼe rire hikuái Ñandejárape rohojey ore ru ogaao gotyo.\n\n22 Ha ojehu roguejy ore ru ogaaópe. Ha che ha che joykeʼykuéra ha maymáva Ismael rogaygua rog̃uahẽvo che ru ogaaópe, haʼekuéra omeʼẽ aguyje Ñandejára Itupãme; ha oikuaveʼẽ chupe mymbajuka ha mymbajehapy.\n\n", "1-ne 8": "[center][font_size=26]Ñembyaty 8[/font_size][/center]\n\n[i]Lehi ohecha peteĩ techauka yvyramáta tekove rehegua—Hoʼu pe hiʼa ha hiʼãnte chupe hogaguakuéra ojapo avei upéicha—Ohecha peteĩ barra de hierro, peteĩ tape ipoʼietereíva, ha pe tatatĩ ypytũ oñuãva yvyporakuérape—Saríah, Nefi, ha Sam hoʼu pe hiʼágui ha Lamán ha Lemuel katu ndoʼuséi. 600–592 ary rupi Cristo mboyve.[/i]\n\n1 Ha ojehu rombyaty opa mbaʼe raʼỹi opaichaguáva, haʼéva opáichagua gráno raʼỹi, ha avei opáichagua yva raʼỹi.\n\n2 Ha ojehu che ru oĩ jave taveʼỹme oñeʼẽ oréve, heʼívo: Péina ápe, ahecha che képe peteĩ kerarecha; térã ambue ñeʼẽme, ahecha peteĩ techauka.\n\n3 Ha péina ápe, umi mbaʼe ahechavaʼekue rupi, aguereko mbaʼérepa avyʼávo Ñandejárape Nefi ha Sam-re; aguerekógui mbaʼérepa aimoʼã hag̃ua haʼekuéra, ha avei heta iñemoñarekuéra, ojesalvataha.\n\n4 Ha péina ápe, Lamán ha Lemuel, akyhyjeterei penderehe; péina ápe, haʼetévaicha chéve ahecha che képe, peteĩ taveʼỹ iñypytũva ha ojevyʼaʼỹhápe.\n\n5 Ha ojehu ahecha peteĩ yvypóra, oñemondéva peteĩ ahoja morotĩme; ha haʼe ou ha oñemboʼy che renondépe.\n\n6 Ha ojehu oñeʼẽ, ha heʼi chéve aha hag̃ua hapykuéri.\n\n7 Ha ojehu aha aja hapykuéri ahecha aimeha peteĩ yvy ojeikoʼỹhápe iñypytũva ha ojevyʼaʼỹhápe.\n\n8 Ha aguata rire heta aravo pytũmbýre, añepyrũ añemboʼeʼasy Ñandejárape cheporiahuvereko hag̃ua, umi iporiahuvereko kyrỹi hetaite rupive.\n\n9 Ha ojehu añemboʼe rire Ñandejárape ahecha peteĩ ñu tuicha ha ipyrusúva.\n\n10 Ha ojehu ahecha peteĩ yvyramáta, pe hiʼa ojeipotáva ñanembovyʼa hag̃ua.\n\n11 Ha ojehu aha ha haʼu pe hiʼa; ha añandu heʼẽtereiha, heʼẽve opa mbaʼe che haʼumavaʼekuégui. Heẽ, ha ahecha pe hiʼa morotĩha, ha ohasa opaite morotĩ che ahechavaʼekuépe arakaʼeve.\n\n12 Ha haʼúvo pe hiʼa che ánga henyhẽ peteĩ vyʼa tuichaitereívagui, ha upévare, aipota che rogaguakuéra hoʼu avei; aikuaágui pe hiʼa ojeipotaveha opaitévagui.\n\n13 Ha amaʼẽvo pe jerére, peichahágui ahecháramo g̃uarã che rogaguakuérape avei, ahecha peteĩ ysyry; ha osyry ipukukue jave, ha ohasa pe yvyramáta hiʼa che haʼuvaʼekue ypýpe.\n\n14 Ha amaña ahecha hag̃ua moõguipa ou; ha ahecha ijyvu namombyryetéi, ha pe ijyvúpe ahecha pende sy Saríah-pe, ha Sam, ha Nefi-pe; ha oñemboʼy hikuái ndoikuaairamoguáicha moõ gotyopa ohóta.\n\n15 Ha ojehu ajepoity chupekuéra; ha avei haʼe chupekuéra ñeʼẽ sapukáipe ou hag̃ua che aĩháme ha hoʼu hag̃ua pe yva, ojeipotavéva opaite apytégui.\n\n16 Ha ojehu ou hikuái che aĩháme ha avei hoʼu pe yva.\n\n17 Ha ojehu che aipota Lamán ha Lemuel ou ha hoʼu avei upéva pe yva; ha upévare, agueraha che resa ysyry ykuayvu gotyo, peichahágui ahecháramo g̃uarã chupekuéra.\n\n18 Ha ojehu ahecha chupekuéra, ha ndouséi hikuái che rendápe hoʼu hag̃ua pe yva.\n\n19 Ha ahecha peteĩ barra de hierro, ojepysóva pe ysyry rembeʼýre, ha oho pe yvyramáta che aĩha meve.\n\n20 Ha ahecha avei peteĩ tape ipoʼietereíva, ohóva pe barra de hierro pukukue jave, pe yvyramáta che aĩha ykére peve; ha avei ohasa oĩháme pe ykuayvu, peteĩ ñu tuicha ha ipyrusúva peve, ojoguáva peteĩ yvórape.\n\n21 Ha ahecha hetaiterei jaipapakuaaʼỹva yvypóra, ha heta oñemotenonde, og̃uahẽ hag̃ua pe tape ogueraháva pe yvyramáta che aĩha meve.\n\n22 Ha ojehu oñemotenonde hikuái, ha oñepyrũ oguata pe tape ohóva yvyramáta peve.\n\n23 Ha ojehu opuʼã peteĩ tatatĩ iñypytũva, heẽ, peteĩ tuichaiterei tatatĩ iñypytũva, upéichagui umi oikevaʼekue upe tapépe osẽ tapégui, ha okañy ha oñehundi hikuái.\n\n24 Ha ojehu ahecha ambuekuéra oñemotenondéva, ha og̃uahẽ ha ojejagarra pe barra de hierro apýrare; ha ohasa pe tatatĩ iñypytũva rupive, ojejagarrahápe pe barra de hierro rehe, og̃uahẽ meve ha hoʼu pe yvyramataʼa.\n\n25 Ha hoʼu rire hikuái pe yvyramataʼa omaña ijerére ku otĩramoguáicha.\n\n26 Ha che avei amaʼẽ upe jerére, ha ahecha pe ysyry mboypýri, peteĩ óga tuichapajepéva ha ipyrusúva; haʼetévaicha opuʼãva pe arapytúpe, yvateterei yvy ári.\n\n27 Ha henyhẽ yvypóragui, ikaʼaru ha imitãrusúva, kuimbaʼe ha kuña; ha pe ao omondéva hikuái iporãiterei; ha haʼetévaicha oñembohorýva ha ohechaukáva ikuãme umi og̃uahẽvaʼekuépe ha hoʼúva hína pe yva.\n\n28 Ha hoʼu rire hikuái pe yva, otĩ umi oñembohorýva hesekuéragui; ha hoʼa tape oñembotovévape ha okañy hikuái.\n\n29 Ha koʼág̃a, che, Nefi, namombeʼupái opaite che ru ñeʼẽ.\n\n30 Ha katu, ahai mbyky hag̃ua, péina ápe, haʼe ohecha ambue yvyporaita oñemotenondéva; ha og̃uahẽ ha ojejagarra pe barra de hierro apýrare; ha oho tenondevévo, ojejagarra memévo pe barra de hierro-re, og̃uahẽ meve ha ojaivy ha hoʼu pe yvyramataʼágui.\n\n31 Ha ohecha avei ambue atyguasu oho pyaʼéva hína pe óga tuicha ha ipyrusúva gotyo.\n\n32 Ha ojehu heta ojahoga pe yvu ipypukuvehápe; ha heta okañy hesa renondégui, ohóvo tape ndojeikuaáiva rehe.\n\n33 Ha tuicha pe atyguasu oikéva upe óga techapyrãme. Ha oike rire hyepýpe ohechauka ikuãme ñembohorýpe cherehe ha avei umi hoʼúvare hína pe yva; ha katu noropenái hesekuéra.\n\n34 Koʼãva haʼe che ru ñeʼẽ: Ha mayma ohendúva chupekuéra, okañy.\n\n35 Ha ni Lamán ni Lemuel ndoʼúi pe yvágui, heʼi che ru.\n\n36 Ha ojehu che ru omombeʼu rire opaite ñeʼẽ ikepegua térã techaukapegua, hetaitereíva, heʼi oréve, koʼã mbaʼe rupi ohechavaʼekue techaukápe, okyhyjetereiha Lamán ha Lemuel rehe, heẽ, okyhyje oñemosẽramo g̃uarã hikuái Ñandejára renondégui.\n\n37 Ha upémarõ heʼi porã chupekuéra opaite oñandúva peteĩ túva mborayhu rupive, ohendu hag̃ua hikuái iñeʼẽ, ikatu hag̃ua péicha Ñandejára oiporiahuvereko, ha nomosẽi chupekuéra; heẽ, che ru oñemoñeʼẽ chupekuéra.\n\n38 Ha oñemoñeʼẽ rire chupekuéra, ha avei oprofetisa rire heta mbaʼégui, ojerure chupekuéra iñeʼẽrendu hag̃ua Ñandejára rembiapoukapykuérare; ha noñeʼẽvéi chupekuéra.\n\n", "1-ne 9": "[center][font_size=26]Ñembyaty 9[/font_size][/center]\n\n[i]Nefi ombosakoʼi mokõi kuatiajehaipyre—Mokõivévape oñembohéra Nefi planchakuéra—Umi pláncha tuichavéva oguereko peteĩ tembiasakue imarangatuʼỹva rehegua; umi michĩvéva katu mbaʼe imarangatúvagui meme. 600–592 ary rupi Cristo mboyve.[/i]\n\n1 Ha opaitéva koʼã mbaʼe che ru ohecha, ha ohendu, ha heʼi, oikove aja peteĩ ogaaópe, pe yvytypaʼũ Lemuel-pe, ha avei hetaitereive mbaʼe, ndaikatúiva ojehai koʼã pláncha ári.\n\n2 Ha koʼág̃a, añeʼẽmarõ hína peẽme koʼã pláncha rehe, péina ápe ndahaʼéi umi pláncha ahai haguépe ñemombeʼu opaite che tavayguakuéra rembiasakue rehegua; ha umi amombeʼupaite haguépe che tavayguakuéra rehegua niko ambohéra Nefi; ha upéicha, héra Nefi planchakuéra, che réraicha; ha koʼãva koʼã pláncha héra avei Nefi planchakuéra.\n\n3 Ha katu, oñemeʼẽ chéve peteĩ Ñandejára rembiapoukapy ajapo hag̃ua koʼã pláncha, ikatu hag̃uáicha ojehai pe ñemombeʼu che tavayguakuéra ministério rehegua.\n\n4 Umi ambue pláncha ári ojehaivaʼerã ñemombeʼu rreikuéra rreinádo rehegua, ha umi ñorairõguasu ha joavy che tavayguakuéra rehegua; upévare hetave hendápe koʼã pláncha haʼe pe ministério rehegua, ha umi ambuéva haʼe rreikuéra rreinadorãnte ha umi ñorairõguasu ha joavy che tavayguakuéra rehegua.\n\n5 Upévare, Ñandejára ojerure chéve ajapo hag̃ua koʼã pláncha peteĩ imbaʼe iñarandúvape g̃uarã, che ndaikuaáiva.\n\n6 Ha katu Ñandejára oikuaapa opa mbaʼe iñepyrũmby guive; upévare, haʼe ombosakoʼi pe tape ojapo hag̃ua opaite hembiapo yvyporakuéra raʼy apytépe; ha péina ápe, haʼe oguereko opa puʼaka oñekumpli hag̃ua opaite iñeʼẽ. Ha upéicha. Amén.\n\n", "1-ne 10": "[center][font_size=26]Ñembyaty 10[/font_size][/center]\n\n[i]Lehi oprofetisa judio-kuéra ojeguerahataha ñeñapytĩmbýpe babilonio-kuérare.—Omombeʼu outaha judio-kuéra apytépe peteĩ Mesías, peteĩ Salvador, peteĩ Rredentor—Lehi omombeʼu avei outaha peteĩ omongaraivaʼerã pe Tupã Cordero-pe—Lehi omombeʼu pe Mesías ñemano ha jeikovejey rehe—Ombojoja pe Israel ñemosarambi ha pe iñembyatyjey peteĩ olívo rehe—Nefi oñeʼẽ Tupã Raʼy rehe, pe Espíritu Santo don-re, ha pe tekojoja tekotevẽháre. 600–592 ary rupi Cristo mboyve.[/i]\n\n1 Ha koʼág̃a che, Nefi, añemoĩ ajapo peteĩ ñemombeʼu koʼã pláncha ári che rembiapo rehegua, ha che rreinádo ha ministério; upévare, ajapo hag̃ua che ñemombeʼu, añeʼẽvaʼerã michĩmi che ru mbaʼekuéra rehe, ha avei che joykeʼykuéra rehegua.\n\n2 Ha péina ápe, ojehu che ru omombeʼupa rire pe ikepegua ñeʼẽ, ha avei ojerure porã rire chupekuéra opa jesareko, oñeʼẽ chupekuéra judio-kuérare—\n\n3 Pe oñehundi rire hikuái, upe tavaguasu Jerusalén jepeve, ha heta ijapytepekuéragui ojegueraha rire ñeñapytĩmbýpe Babilonia-pe, ou jeytaha hikuái pe ára Ñandejára heʼi vove, heẽ, ou jeýta hikuái iñeñapytĩmbýgui; ha ou rire iñeñapytĩmbýgui oguereko jeýta hikuái upe ijyvy jehejapyre.\n\n4 Heẽ, seisiénto ary pe ára che ru osẽ rire Jerusalén-gui, Tupã Ñandejára omopuʼãta peteĩ proféta judio-kuéra apytégui—peteĩ Mesías jepe, térã, ambue ñeʼẽme, peteĩ Salvador del mundo.\n\n5 Ha avei oñeʼẽ profetakuérare, hetaite ijapytepekuéra otestifikahague koʼã mbaʼégui, kóva ko Mesías rehegua, haʼe oñeʼẽvaʼekuégui, térã kóva ko Rredentor del mundo.\n\n6 Upévare, opaite yvypóra oĩ peteĩ ñehundi ha jeʼa ñeimépe, ha oĩtakuri upéicha tapiaite ojeroviaʼỹramo hikuái kóva ko Rredentor rehe.\n\n7 Ha avei oñeʼẽ chupekuéra peteĩ proféta rehe omotenondétava pe Mesías-pe, ombosakoʼi hag̃ua Ñandejára rape—\n\n8 Heẽ, osẽtaha ha oñeʼẽ pe taveʼỹme: Pembosakoʼi Ñandejára rape, ha pemoĩporã hapekuéra; oĩgui pende apytépe peteĩ peẽ peikuaaʼỹva; ha ipuʼakave chehegui, ha ndacherekomarangatúi ajora hag̃ua chugui isapatu sã. Ha che ru oñeʼẽ heta kóva ko mbaʼére.\n\n9 Ha che ru heʼi oporomongaraitaha Betábara-pe, Jordán mboypýri; ha avei heʼi oporomongaraitaha ýpe, ha Mesías-pe jepe ýpe omongaraitaha.\n\n10 Ha omongarai rire ýpe Mesías-pe, ohecha ha omeʼẽtaha testimónio omongaraihague Tupã Cordero-pe, oipeʼátava angaipa yvy ape árigui.\n\n11 Ha ojehu che ru heʼi rire koʼã ñeʼẽ oñeʼẽ che joykeʼykuérape umi evanhélio oñemboʼétava judio-kuéra apytépe rehe, ha avei umi judio-kuéra hoʼataha jeroviaʼỹme. Ha haʼekuéra ojuka rire pe Mesías, ouvaʼerãme, ha haʼe ojejuka rire opuʼã jeytaha omanomavaʼekue apytégui, ha ojehechaukataha pe Espíritu Santo rupive, gentil-kuérape.\n\n12 Heẽ, heta oñeʼẽ che ru umi gentil-kuéra rehe, ha avei pe Israel róga rehe, oñembojojataha chupekuéra peteĩ olívore, hakã ojeipeʼátava ha oñemosarambi opaite yvy ape ári.\n\n13 Upévare, heʼi rojeguerahavaʼerãha peteĩchapa pe yvy ñeʼẽmeʼẽnguéme, oñekumpli hag̃ua Ñandejára ñeʼẽ, roñemosarambitaha opa yvy ape ári.\n\n14 Ha pe Israel róga oñemosarambi rire oñembyaty jeýta; térã, peteĩ ñeʼẽme, umi gentil-kuéra ohendu rire pe evanhélio plenitud, umi olívo rakãitéva, térã, umi Israel rogapegua rembyre, oñemopuʼãta, térã og̃uahẽta hikuái pe Mesías añeteguáva jeikuaápe, Iñandejára ha Irredentor.\n\n15 Ha koʼãichagua ñeʼẽme che ru oprofetisa ha oñeʼẽ che joykeʼykuérape, ha avei heta ambue mbaʼe ndahaíriva kóva ko kuatiañeʼẽme; ahai haguére ambue che kuatiañeʼẽme umi che aimoʼãva oĩporã.\n\n16 Ha opaite koʼã mbaʼe, añeʼẽhague, oikovaʼekue che ru oikove aja peteĩ ogaaópe pe yvytypaʼũ Lemuel-pe.\n\n17 Ha ojehu che, Nefi, ahendu rire opa che ru ñeʼẽ, umi mbaʼe itechaukápe ohechavaʼekue reheguáva, ha avei umi mbaʼe oñeʼẽvaʼekue pe Espíritu Santo puʼaka rupive, puʼaka ohupytyvaʼekue pe jerovia oguerekóvare Tupã Raʼýre—ha pe Tupã Raʼy haʼékuri pe Mesías ouvaʼerã—che, Nefi, añandu ahechaseha, ahenduse ha aikuaaseha avei koʼã mbaʼégui, pe Espíritu Santo puʼaka rupive, haʼéva pe don Tupã omeʼẽva maymáva umi ohekávape chupe jesarekópe, ára ohasavaʼekuepeguáicha ha pe ára haʼete voi ojehechaukatahápeicha umi yvyporakuéra raʼýpe.\n\n18 Haʼe niko akói peteĩcha kuehe, koʼág̃a, ha akoiete; ha pe tape oñembosakoʼi maymáva yvypórape g̃uarã yvy ojejapo ypy guive, oñearrepentíramo ha oúramo hendápe.\n\n19 Ha pe jesarekópe ohekáva, ojuhúta; ha umi Tupã mbaʼeñemimby ojeipeʼáta chupe, pe Espíritu Santo puʼaka rupive, ko árape ha umi ára ohasavaʼekuepeguáicha, ha upeichaite ára ohasavaʼekuépe ha umi oútavape; ha upévare, Ñandejára rape haʼe peteĩ ára ojeréva apyraʼỹ meve.\n\n20 Upévare nemanduʼáke, Ha! yvypóra, opaite ne rembiapo rehe rejeguerutaha huísiope.\n\n21 Upévare, peñehaʼãramo pejapo pe ivaíva ára pejepyʼaraʼã aja, upéicharamo pejejuhúta potĩʼỹ Tupã trivunal renondépe; ha mbaʼevéichagua mbaʼe ipotĩʼỹva ndoikokuaái Tupã ndive; ha upévare, peñemosẽvaʼerã tapiaite peve.\n\n22 Ha pe Espíritu Santo omeʼẽ chéve autorida haʼe hag̃ua koʼã mbaʼe, ha ani hag̃ua ajejoko.\n\n", "1-ne 11": "[center][font_size=26]Ñembyaty 11[/font_size][/center]\n\n[i]Nefi ohecha Ñandejára Espíritu ha ojehechauka chupe yvyramáta tekove rehegua peteĩ techaukápe—Ohecha Tupã Raʼy sýpe ha ohechakuaa pe Tupã pyʼaporã—Ohecha Tupã Cordero ñemongarai, iministério ha ijejuka kurusúre—Ohecha avei umi Doce Apóstoles del Cordero llamamiento ha iministério. 600–592 ary rupi Cristo mboyve.[/i]\n\n1 Ha ojehu aikuaase rire umi mbaʼe che ru ohechavaʼekue, ha ajerovia Ñandejára ikatuha oikuaauka chéve, aguapy jave ajepyʼamongeta koʼãvare ajegueraha pe Ñandejára Espíritu-pe, heẽ, peteĩ yvyty ijyvatetereíva ári, arakaʼeve upe mboyve che ndahechaivaʼekue, ha arakaʼeve che py namoĩrivaʼekue hiʼári.\n\n2 Ha pe Espíritu heʼi chéve: Péina ápe, mbaʼépa nde reipota?\n\n3 Ha che haʼe: Ahechase umi mbaʼe che ru ohechavaʼekue.\n\n4 Ha pe Espíritu heʼi chéve: Eguerovia piko nde ru ohechahague pe yvyramáta haʼe oñeʼẽvaʼekuére?\n\n5 Ha che haʼe: Heẽ, nde niko reikuaa che agueroviaha opa che ru ñeʼẽnguéra.\n\n6 Ha haʼévo koʼã ñeʼẽ, pe Espíritu oñeʼẽ hatã, heʼívo: Hosana Ñandejárape, pe Tupã yvatevéva; haʼe niko Tupã opa yvy ári, heẽ, opa mbaʼe ári. Ha rejehovasáva nde, Nefi, eguerovia haguére pe Tupã Ijyvatevéva Raʼýpe; upévare, rehecháta umi mbaʼe rehechaséva.\n\n7 Ha péina ápe kóva oñemeʼẽta ndéve techaukaháramo: Rehecha rire pe yvyramáta omeʼẽvaʼekue pe yva nde ru hoʼuvaʼekue, avei rehecháta peteĩ yvypóra oguejýva yvágagui, ha nde reiméta remaña hag̃ua hese; ha upéi remaña rire hese remeʼẽta testimónio haʼeha Tupã Raʼy.\n\n8 Ha ojehu heʼi chéve pe Espíritu: Emaʼẽ! Ha amaʼẽ ha ahecha peteĩ yvyramáta; ha ojogua pe yvyramáta che ru ohechavaʼekuépe; ha iporãitereive, heẽ, ohasa opa porã ambuépe; ha imorotĩngue ohasa pe niéve morotĩnguépe.\n\n9 Ha ojehu ahecha rire pe yvyramáta, haʼe pe Espíritu-pe: Ahecha rehechaukahague chéve pe yvyramáta iporãvéva opavavégui.\n\n10 Ha haʼe heʼi chéve: Mbaʼépa nde reipota?\n\n11 Ha haʼe chupe: Aikuaase mbaʼépa heʼise upéva—añeʼẽgui chupe oñeʼẽháicha yvypóra; ahechágui ojoguaha yvypórape; upevére, che aikuaa haʼeha Ñandejára Espíritu; ha haʼe oñeʼẽkuri chéve peteĩ yvypóra oñeʼẽháicha ambue ndive.\n\n12 Ha ojehu haʼe heʼi chéve: Emaʼẽ! Ha amaʼẽ ahecha hag̃ua, ha ndahechavéi chupe, ojeígui che renondégui.\n\n13 Ha ojehu amaʼẽ ha ahecha pe tavaguasu Jerusalén, ha avei ambue tavakuéra. Ha ahecha pe táva Nazaret; ha pe táva Nazaret-pe ahecha peteĩ vírgen, ha iporãiterei ha morotĩ.\n\n14 Ha ojehu ahecha ojepeʼa pe yvága; ha peteĩ ángel oguejy ha oñemboʼy che renondépe; ha heʼi chéve: Nefi, mbaʼépa rehecha?\n\n15 Ha haʼe chupe: Peteĩ vírgen, iporãve ha ipotĩvéva mayma ambue vírgengui.\n\n16 Ha heʼi chéve: Rehechakuaápa pe Tupã pyʼaporã?\n\n17 Ha haʼe chupe: Che aikuaa haʼe ohayhuha itaʼyrakuérape; upevére, ndaikuaapái mbaʼépa heʼise opa mbaʼe.\n\n18 Ha heʼi chéve: Péina ápe, pe vírgen nde rehecháva haʼe pe Tupã Raʼy sy, hetepeguáva.\n\n19 Ha ojehu ahecha ojegueraha chupe pe Espíritu-pe; ha upéi ojegueraha rire pe Espíritu-pe peteĩ ára oñeʼẽ chéve pe ángel, ha heʼi: Emaʼẽ!\n\n20 Ha amaʼẽ ha ahecha jey pe vírgenpe, ha ogueraha peteĩ mitã ijyva ári.\n\n21 Ha pe ángel heʼi chéve: Péina ápe pe Tupã Cordero, heẽ, pe Túva Ijapyraʼỹva Raʼy! Reikuaápa mbaʼe heʼise pe yvyramáta nde ru ohechavaʼekue?\n\n22 Ha ambohovái chupe, haʼévo: Heẽ, haʼe pe Tupã mborayhu, oñehẽmbáva yvyporakuéra raʼy korasõme; upévare, haʼe pe ojeipotavéva opa mbaʼégui.\n\n23 Ha haʼe oñeʼẽ chéve, heʼívo: Heẽ, ha pe tuichavéva vyʼapavẽ ñane ángape g̃uarã.\n\n24 Ha heʼi rire koʼã ñeʼẽ, heʼi chéve: Emaʼẽ! Ha amaʼẽ, ha ahecha pe Tupã Raʼy ohóramo yvyporakuéra raʼy apytépe; ha ahecha heta hoʼáva ipy renondépe ha otupaitũ chupe.\n\n25 Ha ojehu ahecha pe barra de hierro, che ru ohechavaʼekue, haʼeha Tupã ñeʼẽ, oporogueraháva pe y oikovéva yvúpe, térã pe yvyramáta tekove reheguápe; ha koʼã y heʼise pe Tupã mborayhu; ha avei ahecha pe yvyramáta tekove rehegua heʼiseha pe Tupã mborayhu.\n\n26 Ha pe ángel heʼi jey chéve: Emaʼẽ ha ehecha pe Tupã pyʼaporã!\n\n27 Ha amaʼẽ ha ahecha pe Rredentor del mundo, che ru oñeʼẽhague; ha ahecha avei pe proféta ombosakoʼítava pe tape henonderãme. Ha pe Tupã Cordero oñemotenonde ha oñemongaraika hese; ha oñemongarai rire, ahecha ojepeʼa yvága, ha pe Espíritu Santo oguejy yvágagui ha opyta hiʼári pykasúicha.\n\n28 Ha ahecha osẽramo ojapo iministério tavayguakuéra apytépe, puʼaka ha tuicha verapy reheve; ha ijaty opavave ohendu hag̃ua chupe; ha ahecha omosẽha chupe hikuái ijapytepekuéragui.\n\n29 Ha ahecha avei ambue doce ohóva hapykuéri. Ha ojehu ojegueraha chupekuéra pe Espíritu-pe che rova renondégui, ha ndahechavéi chupekuéra.\n\n30 Ha ojehu pe ángel oñeʼẽ jey chéve, heʼívo: Emaʼẽ! Ha amaʼẽ, ha ahecha yvága ojepeʼa jey, ha oguejy angelkuéra yvyporakuéra raʼy ári; ha oministra chupekuéra.\n\n31 Ha oñeʼẽ jey chéve, ha heʼi: Emaʼẽ! Ha amaʼẽ, ha ahecha pe Tupã Cordero ohóramo yvyporakuéra raʼy apytépe. Ha ahecha hetaiterei yvypóra hasýva, ha ohasaʼasýva opaichagua mbaʼasy rehe, ha añakuéra ha espíritu kyʼa rupi; ha pe ángel oñeʼẽ ha ohechauka chéve opaitéva koʼã mbaʼe. Ha oñemonguera chupekuéra pe Tupã Cordero puʼaka rupive; ha umi aña ha espíritu kyʼa oñemosẽ okápe.\n\n32 Ha ojehu oñeʼẽ jey chéve pe ángel, heʼívo: Emaʼẽ! Ha amaʼẽ ha ahecha pe Tupã Cordero-pe, ha ojagarraha chupe tavayguakuéra, heẽ, ahecha pe Tupã Ijapyraʼỹva Raʼy ojehusgáramo yvórare; ha che ahecha ha ameʼẽ testimónio.\n\n33 Ha che, Nefi, ahecha haʼe oñemopuʼãha kurusu ári ha ojejuka yvóra angaipakuérare.\n\n34 Ha ojejuka rire ahecha mayma oikovéva yvy ári, ha ijatyha hikuái oñorairõ hag̃ua umi apóstoles del Cordero ndive; upéicha ohenóigui Ñandejára ángel umi docepe.\n\n35 Ha ijaty mayma oikovéva yvy ári; ha ahecha oĩha hikuái peteĩ óga tuicha ha ipyrusúvape, pe óga che ru ohechavaʼekueichaguápe. Ha pe Ñandejára ángel oñeʼẽ jey chéve, ha heʼi: Péina ápe pe yvóra ha iñarandukuéra; heẽ, péina ápe Israel róga oñembyaty oñorairõ hag̃ua umi doce apóstoles del Cordero ndive.\n\n36 Ha ojehu ahecha ha ameʼẽ testimonio, pe óga tuicha ha ipyrusúva haʼeha pe yvóra orgúllo; ha hoʼa, ha pe ijeʼa tuichaiterei. Ha Ñandejára ángel oñeʼẽ jey chéve, heʼívo: Péichata opa tetãnguéra, avaretãnguéra, ñeʼẽnguéra ha tavakuéra ñehundi, oñorairõtava umi doce apóstoles del Cordero ndive.\n\n", "1-ne 12": "[center][font_size=26]Ñembyaty 12[/font_size][/center]\n\n[i]Nefi ohecha techaukápe pe yvy ñeʼẽmeʼẽngue; umi oikóva ipype rekojoja, tembiapovai, ha jeʼa; Tupã Cordero jeju ijapytepekuéra; mbaʼéichapa umi doce temimboʼe ha doce apóstoles ohusgáta Israel-pe; pe ñeime vai ha kyʼa oguerekóva umi hoʼáva jegueroviaʼỹme. 600–592 ary rupi Cristo mboyve.[/i]\n\n1 Ha ojehu heʼi chéve pe ángel: Emaʼẽ, ha ehecha umi ne ñemoñare, ha avei nde joykeʼykuéra ñemoñare. Ha amaʼẽ ha ahecha pe yvy ñeʼẽmeʼẽngue; ha ahecha hetaiterei yvyporakuéra, heẽ, hetaiterei hikuái pe yvykuʼi oĩva yguasu rembeʼýicha.\n\n2 Ha ojehu ahecha umi atyguasu oñembyatýramo oñorairõ hag̃ua, peteĩva ambue ndive; ha ahecha ñorairõguasukuéra, ha ñorairõguasu rerakuã, ha ahecha pe tuichaite jejuka oikóva kysepukúpe che tavayguakuéra apytépe.\n\n3 Ha ojehu ahecha ohasa heta ñemoñare, ñorairõguasu ha jeikovaípe yvy ape ári; ha ahecha heta tavaguasu, heẽ, hetaiterei ndaikatúiva aipapa.\n\n4 Ha ojehu ahecha peteĩ tatatĩ iñypytũva pe yvy ñeʼẽmeʼẽngue ape ári; ha ahecha aravera, ha ahendu arasunu ha yvyryrýi, ha opáichagua mbaʼe ryapu vai; ha ahecha umi yvy ha itakuéra, ojeka; ha ahecha yvytykuéra pehẽngue hoʼapa; ha ahecha umi yvy ijojaʼasýva, ojoavypáramo; ahecha heta tavaguasu oho yvyguýpe; ha ahecha heta ambuéva okái tatápe; ha ahecha heta hoʼáva yvýpe, umi yvyryrýi rupi.\n\n5 Ha ojehu ahechapa rire koʼã mbaʼe, ahecha pe tatatĩ iñypytũva, ha ojei pe yvy ape árigui; ha péina ápe, ahecha umi atyguasu ndoʼaivaʼekue umi tuicha ha ivaietéva Ñandejára huísio rupi.\n\n6 Ha ahecha pe yvága ojepeʼa, ha pe Tupã Cordero oguejy yvágagui; ha oguejy ha ojehechauka chupekuéra.\n\n7 Ha avei ahecha ha ameʼẽ testimónio pe Espíritu Santo oguejyha ambue doce ári; ha oñeordenákuri chupekuéra Tupã rehe, ha ojeiporavo.\n\n8 Ha pe ángel oñeʼẽ chéve, heʼívo: Péina ápe umi doce Cordero remimboʼe, ojeiporavovaʼekue oministra hag̃ua ne ñemoñarépe.\n\n9 Ha heʼi chéve: Nemanduʼápa umi doce apóstoles del Cordero-re? Péina ápe haʼekuéra haʼe ohusgátava umi doce trívu Israel-pegua; upévare, umi doce ministro ne ñemoñare rehegua ojehusgáta hesekuéra rupi; peẽ haʼe haguére Israel rogapegua.\n\n10 Ha koʼã doce ministro nde rehecháva ohusgáta ne ñemoñarépe. Ha, péina ápe, hekojoja hikuái ára apyraʼỹ meve; ha ijerovia rupi pe Tupã Cordero-re ijaokuéra oñemomorotĩ huguýpe.\n\n11 Ha pe ángel heʼi chéve: Emaʼ ẽ! Ha amaʼẽ ha ahecha omanoha tekojojápe mbohapy ñemoñare; ha ijaokuéra imorotĩ pe Tupã Cordero-icha. Ha heʼi chéve pe ángel: koʼãva oñemomorotĩ pe Cordero ruguýpe, pe ijerovia rupi hese.\n\n12 Ha che, Nefi, ahecha avei heta umi irundy ñemoñareguáva omano tekojojápe.\n\n13 Ha ojehu ahecha umi atyguasu yvy arigua oñembyaty.\n\n14 Ha pe ángel heʼi chéve: Péina ápe ne ñemoñare, ha avei umi nde joykeʼykuéra ñemoñare.\n\n15 Ha ojehu amaʼẽ ha ahecha umi che ñemoñare oñembyaty atyguasúpe umi che joykeʼykuéra ñemoñare rehe; ha ijaty hikuái oñorairõ hag̃ua.\n\n16 Ha pe ángel oñeʼẽ chéve, heʼívo: Péina ápe pe y kyʼa yvu nde ru ohechavaʼekue; heẽ, pe ysyry haʼe oñeʼẽhague; ha umi ipypukukue haʼe pe aña retã pypukukue.\n\n17 Ha umi tatatĩ iñipytũva haʼe pe aña jeipyʼaraʼã, omoypytũva tesa, ha omohatã umi yvyporakuéra raʼy korasõ, ha ogueraha chupekuéra tape pyrusúre, ha péicha okañy, ha oñehundi hikuái.\n\n18 Ha pe óga tuicha ha ipyrusúva, nde ru ohechavaʼekue, heʼise umi mbaʼepotarei ha orgúllo oguerekóva yvyporakuéra raʼy. Ha peteĩ tuicha ha ivaietereíva yvykua huguaʼỹva omopaʼũ chupekuéra; heẽ, haʼéva pe Tupã Ijapyraʼỹva hustísia ñeʼẽ, ha pe Mesías haʼéva pe Tupã Cordero, omeʼẽvagui testimónio pe Espíritu Santo, ára ñepyrũmby guive koʼag̃aite peve, ha koʼág̃a guive tapiaite peve.\n\n19 Ha pe ángel heʼi jave koʼã ñeʼẽ, amaʼẽ ha ahecha che joykeʼykuéra ñemoñare oñorairõramo che ñemoñare ndive, pe ángel ñeʼẽ heʼi haguéicha; ha pe che ñemoñare orgúllo rupi, ha aña jepyʼaraʼãgui, ahecha umi che joykeʼykuéra ñemoñare ipuʼaka che ñemoñarére.\n\n20 Ha ojehu amaʼẽ, ha ahecha umi che joykeʼykuéra ñemoñare ipuʼaka che ñemoñarére; ha oñemosarambi hikuái atyguasúpe yvy ape ári.\n\n21 Ha ahecha oñembyatýramo hikuái atyguasúpe; ha ahecha ijapytepekuéra ñorairõguasu ha ñorairõguasu terakuã; ha ñorairõguasu ha ñorairõguasu terakuãme ahecha ohasa heta ñemoñareʼaty.\n\n22 Ha pe ángel heʼi chéve: Péina ápe koʼãva hoʼáta jeroviaʼỹme.\n\n23 Ha ojehu ahecha, hoʼa rire hikuái jeroviaʼỹme, oiko chuguikuéra, yvypóra hũ ha ikyʼa ha oporombojeguarúva, henyhẽva ateʼỹ ha opáichagua tembiapokyʼágui.\n\n", "1-ne 13": "[center][font_size=26]Ñembyaty 13[/font_size][/center]\n\n[i]Nefi ohecha techaukápe oñemoĩramo aña tupao umi gentil-kuéra apytépe, ojejuhu ha ojeiko ypyramoguare América-pe, heta pehẽngue hesakã ha iporãitereíva Biblia-pegua okañy, mbaʼéichapa oñeime pe gentil-kuéra apostasía aja, pe evanhélio ñemoĩ jey, umi escritura ára pahaguáva ñesẽ, ha pe Sión ñemopuʼã. 600–592 ary rupi Cristo mboyve.[/i]\n\n1 Ha ojehu pe ángel oñeʼẽ chéve, heʼívo: Emaʼẽ! Ha amaʼẽ, ha ahecha heta tetã ha avaretãnguéra.\n\n2 Ha pe ángel heʼi chéve: Mbaʼépa rehecha? Ha che haʼe: Ahecha heta tetã ha avaretãnguéra.\n\n3 Ha haʼe heʼi chéve: Koʼãva haʼe umi gentil-kuéra retã ha avaretãnguéra.\n\n4 Ha ojehu ahecha umi gentil-kuéra retã apytépe oñemopuʼãramo peteĩ tupao tuichaitereíva.\n\n5 Ha pe ángel heʼi chéve: Péina ápe oñemopuʼã peteĩ tupao haʼéva ijejaʼeʼỹvéva opaite ambue tupaógui, ojukáva umi Tupã ndivegua imarangatúvape, heẽ, ha oipyʼajuka ha ojopy chupekuéra, ha ojokua chupekuéra yúgo hierro-guiguápe, ha oity chupekuéra ñeñapytĩmbýpe.\n\n6 Ha ojehu ahecha ko tuicha ha ijejaʼeʼỹvéva tupao; ha ahecha pe aña haʼeha imopuʼãhare.\n\n7 Ha ahecha avei óro, ha pláta, ha sedakuéra, ha escarlata, ha líno ojeipyaha porãitereíva, ha opáichagua ao techapyrãva; ha ahecha heta kuña hekovaíva.\n\n8 Ha pe ángel oñeʼẽ chéve, heʼívo: Péina ápe pe óro, ha pe pláta, ha umi séda, ha escarlata, ha umi líno ojeipyaha porãitereíva, ha umi ao hechapyrãva, ha umi kuña hekovaíva, ha ãva niko haʼe pe tupao tuicha ha ijejaʼeʼỹvéva oipotáva.\n\n9 Ha avei pe yvóra ñemomorã rupive ohundi hikuái umi Tupã ndivegua imarangatúvape, ha oity chupekuéra ñeñapytĩmbýpe.\n\n10 Ha ojehu amaʼẽ ha ahecha heta y; ha koʼãva omopaʼũ umi gentil-kuérape che joykeʼykuéra ñemoñarégui.\n\n11 Ha ojehu pe ángel heʼi chéve: Péina ápe Tupã pochy oĩ nde joykeʼykuéra ñemoñare ári.\n\n12 Ha amaʼẽ ha ahecha umi gentil-kuéra apytépe peteĩ kuimbaʼe, oñemopaʼũva che joykeʼykuéra ñemoñarégui umi y heta rupive; ha ahecha pe Tupã Espíritu, ha oguejy ha ombaʼapo pe yvypórare; ha haʼe oho umi heta y ári, umi che joykeʼykuéra ñemoñare oĩha meve, pe yvy ñeʼẽmeʼẽnguéme.\n\n13 Ha ojehu ahecha pe Tupã Espíritu, ha ombaʼapo ambue gentil-kuéra ári; ha osẽ hikuái iñeñapytĩmbýgui, ha ohasa umi y heta ári.\n\n14 Ha ojehu ahecha heta gentil-kuéra atyguasu pe yvy ñeʼẽmeʼẽngue ári; ha ahecha pe Tupã pochy, ha oĩ che joykeʼykuéra ñemoñare ári; ha oñemosarambi hikuái gentil-kuéra renondépe ha ojeipyʼajopy.\n\n15 Ha ahecha pe Ñandejára Espíritu, ha oĩ gentil-kuéra ári, ha oñakãrapuʼã ha ohupyty hikuái pe yvy ijehejapyréramo; ha ahecha haʼekuéra morotĩ, ha iporãiterei ha hechapyrã, umi che tavayguakuéraicha ojejuka mboyve.\n\n16 Ha ojehu che, Nefi, ahecha gentil-kuéra osẽvaʼekue ñeñapytĩmbýgui oñemomirĩ Ñandejára renondépe; ha pe Ñandejára puʼaka oĩ hendivekuéra.\n\n17 Ha ahecha gentil-kuéra retã sy oñembyaty umi y ári, ha avei yvy ári, oñorairõ hag̃ua hendivekuéra.\n\n18 Ha ahecha pe Tupã puʼaka oĩha hendivekuéra, ha avei pe Tupã pochy oĩha maymáva umi oñembyatyvaʼekue oñorairõ hag̃ua hendivekuéra ári.\n\n19 Ha che, Nefi, ahecha umi gentil-kuéra osẽvaʼekue ñeñapytĩmbýgui oñemosãso Tupã puʼaka rupive ambue tetãnguéra pógui.\n\n20 Ha ojehu che, Nefi, ahecha oñakãrapuʼã hikuái yvy ári; ha ahecha peteĩ kuatiañeʼẽ, ha ojegueraha ijapytepekuéra.\n\n21 Ha pe ángel heʼi chéve: Eikuaápa nde mbaʼe heʼise pe kuatiañeʼẽ?\n\n22 Ha che haʼe chupe: Ndaikuaái.\n\n23 Ha haʼe heʼi: Péina ápe ou peteĩ judío jurúgui. Ha che, Nefi, ahecha; ha haʼe heʼi chéve: Pe kuatiañeʼẽ rehecháva haʼe peteĩ judio-kuéra kuatiajehaipyre, oguerekóva Ñandejára konveniokuéra, haʼe ojapovaʼekue Israel róga ndive; avei oguereko heta profesiakuéra umi proféta imarangatúva mbaʼe; ha haʼe peteĩ kuatiajehaipyre ojoguáva umi jehai oĩva pláncha bronce-guigua áripe, jepe imbovyve; upevére, oguereko umi Ñandejára konvénio, haʼe ojapovaʼekue Israel róga ndive; upévare, hepy tuichaite gentil-kuérape g̃uarã.\n\n24 Ha Ñandejára ángel heʼi chéve: rehecha pe kuatiañeʼẽ osẽ hague peteĩ judío jurúgui; ha osẽramoguare peteĩ judío jurúgui oguereko pe evanhélio plenitud Ñandejára mbaʼéva, omeʼẽvagui testimónio umi doce apóstoles; ha haʼekuéra otestifika pe añetegua oĩháicha Tupã Cordero-pe.\n\n25 Upévare, koʼã mbaʼe osẽ potĩ judio-kuéragui gentil-kuérape, pe añetegua oĩháicha Tupãme.\n\n26 Ha osẽ rire umi doce apóstoles del Cordero po rupi, ha judio-kuéragui gentil-kuérape, nde rehecha opuʼãha peteĩ tupao tuicha ha ijejaʼeʼỹvéva, haʼéva pe ijejaʼeʼỹvéva opaite ambue tupaógui; ha péina ápe, haʼekuéra oipeʼa pe Cordero evanhéliogui heta henda hesakã ha iporãitereíva; ha oipeʼa avei heta Ñandejára konvénio.\n\n27 Ha ojapo haʼekuéra opaitéva ã mbaʼe ombyai hag̃ua pe Ñandejára rape ikareʼỹva, ikatu hag̃uáicha omoypytũ hikuái tesakuéra ha omopyʼahatã yvyporakuéra raʼy.\n\n28 Upévare, nde rehecha pe kuatiañeʼẽ ohasa rire pe tupao tuicha ha ijejaʼeʼỹvéva po rupive, ojeipeʼa heta mbaʼe hesakã ha iporãitereíva upe kuatiañeʼẽgui, haʼéva pe Tupã Cordero kuatiañeʼẽ.\n\n29 Ha ojeipeʼa rire koʼã mbaʼe hesakã ha iporãitereíva oho mayma gentil-kuéra retãme; ha oho rire mayma gentil-kuéra retãme, heẽ, jepeve ohasávo umi yeta rehechavaʼekue, gentil-kuéra osẽvaʼekue ñeñapytĩmbýgui apytépe, nde rehecha—ojeipeʼa haguére pe kuatiañeʼẽgui umi heta mbaʼe hesakã ha iporãitereíva, ha koʼã mbaʼe hesakã yvyporakuéra raʼy akãme g̃uarã, pe tesakã oĩháicha Tupã Cordero-pe—ha koʼã mbaʼe ojeipeʼa haguére pe Cordero evanhéliogui, ou tuichaiterei ñepysanga, heẽ, ha upéicha Satana oguereko tuicha puʼaka hesekuéra.\n\n30 Upevére, nde rehecha gentil-kuéra osẽvaʼekue ñeñapytĩmbýgui, ha Tupã puʼaka rupive oñemopuʼãve maymáva ambue tetã, oĩva yvy ape árigui haʼéva peteĩ yvy ojeiporavopyréva maymáva yvykuéra ári, haʼéva pe yvy Tupã Ñandejára omeʼẽvaʼekue konvéniope nde rúpe haʼe hag̃ua ijyvy jehejapyre iñemoñarépe; upévare, rehecha pe Tupã Ñandejára ndohejamoʼãiha gentil-kuéra ohundipaite umi ne ñemoñare joparáva, oĩva nde joykeʼykuéra apytépe.\n\n31 Ha ndohejamoʼãi avei umi gentil-kuéra ohundi nde joykeʼykuéra ñemoñarépe.\n\n32 Ha ndohejamoʼãi Tupã Ñandejára gentil-kuéra opyta tapiaite pe tekove ypytũme, rehechahápe oĩ hikuái, umi pehẽngue hesakã ha iporãitereíva pe Cordero evanhéliogui oipeʼa haguére pe ijaʼeʼỹvéva tupao, iñemopuʼã nde rehechavaʼekue.\n\n33 Upévare heʼi pe Tupã Cordero: Aiporiahuverekóta gentil-kuérape, ha aháta umi Israel rogagua rembyrépe tuicha huísio reheve.\n\n34 Ha ojehu Ñandejára ángel oñeʼẽ chéve, ha heʼi: Péina ápe, heʼi pe Tupã Cordero, aha rire umi Israel rogagua rembyrépe—ha kóva ko tembyre añeʼẽha haʼe nde ru ñemoñare—upévare, aha rire chupekuéra huísio reheve, ha aipyʼajopy rire chupekuéra gentil-kuéra po rupive, ha upéi gentil-kuéra oñepysanga heta rire, umi pehẽngue hesakã ha iporãitereíva ojeipeʼavaʼekuére pe Cordero evanhéliogui péva pe tupao ijejaʼeʼỹvéva rupive, haʼéva umi hekovaikuéra sy, heʼi pe Cordero—aiporiahuverekóta gentil-kuérape upe árape, ha upéicha amog̃uahẽta chupekuéra, che puʼaka rupive, heta mbaʼe che evanhéliogui, hesakã ha iporãitereítava, heʼi pe Cordero.\n\n35 Ha, péina ápe, heʼi pe Cordero: Chete voi ajehechaukáta umi ne ñemoñarépe, ha upévare ohaíta hikuái heta mbaʼe che ameʼẽtava chupekuéra, ha koʼãva hesakã ha iporãitereíta; ha ne ñemoñare oñehundi, ha hoʼa rire jeroviaʼỹme, ha avei nde joykeʼykuéra ñemoñare, péina ápe, koʼã mbaʼe oñeñomíta, oñemeʼẽ hag̃ua gentil-kuérape, upe Cordero don ha puʼaka rupive.\n\n36 Ha umívape ojehaíta che evanhélio, heʼi pe Cordero, ha che ita ha che salvasiõ.\n\n37 Ha ojehovasapyre umi oñehaʼãva omopuʼã che Sión upe árape, haʼekuéra oguerekótagui pe Espíritu Santo don ha puʼaka; ha oñehaʼãmbaitéramo hikuái ipahaite peve, oñemopuʼãta pe ára pahápe, ha ojesalváta pe Cordero rréino ijapyraʼỹvape; ha umi omombeʼúva pyʼaguapy, heẽ, mbaʼe pyahu vyʼa rehegua, iporãitéta piko hikuái yvytyguasu ári.\n\n38 Ha ojehu ahecha che joykeʼykuéra ñemoñare rembyre, ha avei ahecha pe Tupã Cordero kuatiañeʼẽ, osẽvaʼekue pe judío jurúgui, oúramo gentil-kuéragui umi che joykeʼykuéra ñemoñare rembyrépe.\n\n39 Ha ou rire chupekuéra ahecha ambue kuatiañeʼẽnguéra, oúva pe Cordero puʼaka rupive, gentil-kuéragui chupekuéra, okonvense hag̃ua gentil-kuéra ha che joykeʼykuéra ñemoñare rembyrépe, ha avei umi judio-kuéra isarambíva opa yvy ape áripe, añeteha umi Cordero profetakuéra ha doce apóstoles kuatiajehaipyre.\n\n40 Ha pe ángel oñeʼẽ chéve, heʼívo: Koʼã kuatiajehaipyre paha, rehecháva gentil-kuéra apytépe, ohechaukáta umi peteĩha añeteguaha, haʼéva umi doce apóstoles del Cordero mbaʼéva, ha oikuaaukáta umi mbaʼe hesakã ha iporãitéva ojeipeʼavaʼekue chugui; ha oikuaaukáta maymáva avaretãnguéra, ñeʼẽnguéra ha tavayguakuérape, pe Tupã Cordero haʼeha pe Túva Ijapyraʼỹva Raʼy, ha haʼeha pe yvóra Salvador; ha maymáva yvyporakuéra ouvaʼerãha chupe, térã ndojesalvamoʼãi.\n\n41 Ha ouvaʼerã hikuái heʼiháicha umi ñeʼẽ oñemoĩtava pe Cordero juru rupive; ha umi Cordero ñeʼẽ ojeikuaaukáta ne ñemoñare kuatiajehaipyrépe, ha avei umi doce apóstoles del cordero kuatiajehaipyrépe; ha upéicha mokõivéva oñemoĩta peteĩ añóme; oĩgui peteĩ Tupã ha peteĩ Pastor opaite yvy ári.\n\n42 Ha oúta ára haʼe ojehechaukataha mayma tetãme, judio-kuéra ha avei gentil-kuérape; ha ojehechauka rire judio-kuéra ha avei gentil-kuérape, upéi ojehechaukáta gentil-kuérape ha avei judio-kuérape; ha umi ipaháva haʼéta iñepyrũmby, ha umi iñepyrũmby haʼéta ipaháva.\n\n", "1-ne 14": "[center][font_size=26]Ñembyaty 14[/font_size][/center]\n\n[i]Peteĩ ángel omombeʼu Nefi-pe umi jehovasa ha ñeʼẽngái hoʼátava gentil-kuéra ári—Mokõi tupao añónte oĩ: pe Tupã Cordero tupao ha pe aña tupao—Umi Tupã ndivegua imarangatúva oñemuña opa tetãme pe tupao tuicha ha ijejaʼeʼỹvévare—Apóstol Juan ohaíta pe yvóra paha rehegua. 600–592 ary rupi Cristo mboyve.[/i]\n\n1 Ha ojehúta, umi gentil-kuéra ohendúramo pe Tupã Cordero-pe upe ára haʼete voi ojehechaukatahápe chupekuéra ñeʼẽ rupi, ha avei puʼakápe, añetehápe, oipeʼa hag̃ua iñepysangahakuéra—\n\n2 Ha nomohatãiramo ikorasõkuéra pe Tupã Cordero rehe, ojeipapáta chupekuéra nde ru ñemoñare apytépe; heẽ, ojeipapáta chupekuéra Israel rogagua apytépe; ha oikóta chuguikuéra peteĩ tavayguakuéra ojehovasáva tapiaite pe yvy ñeʼẽmeʼẽngue ári; ha ndojeguerahamoʼãvéima chupekuéra ñeñapytĩmbýpe; ha Israel róga noñemoapañuãmoʼãvéima.\n\n3 Ha pe yvykua pypuku, ojoʼovaʼekue chupekuéra g̃uarã pe tupao tuicha ha ijejaʼeʼỹvéva, omopuʼãvaʼekue pe aña ha itaʼyrakuéra, ogueraha hag̃ua umi yvyporakuéra ánga añaretãme—heẽ, pe ipypukuetéva yvykua ojejoʼovaʼekue oñehundi hag̃ua yvyporakuérape oñemyenyhẽta umi ojoʼovaʼekue reheve, oñehundi paite peve, heʼi pe Tupã Cordero; ndahaʼéi pe ánga ñehundi, noñemombói mbaʼéramo chupekuéra pe añaretã opaveʼỹvape.\n\n4 Ha péina ápe, kóva oho pe aña ñeñapytĩmby ndive, ha avei pe Tupã hustísia ndive, maymáva henondépe hekoñañáva ha hembiapokyʼáva ári.\n\n5 Ha ojehu pe ángel oñeʼẽ chéve, Nefi, heʼívo: Nde rehechákuri umi gentil-kuéra oñearrepentíramo oho porãtaha chupekuéra; ha avei reikuaa umi Ñandejára konvénio Israel rogagua ndive; ha avei rehendu umi noñearrepentíriva omanovaʼerãha.\n\n6 Upévare, ái umi gentil-kuéragui omohatãramo ikorasõkuéra pe Tupã Cordero rehe.\n\n7 Oúgui pe ára, heʼi pe Tupã Cordero, ajapotahápe peteĩ tembiapo tuicha ha hechapyrãva yvyporakuéra raʼy apytépe; peteĩ tembiapo ndopamoʼãiva, peteĩ térã ambuépe g̃uarã—tahaʼe jepe oñekonvense hag̃ua chupekuéra pyʼaguapy ha tekove ijapyraʼỹva gotyo, térã oñemeʼẽ hag̃ua chupekuéra ikorasõ atãme ha iñakã ypytũme ojegueraha peve ñeñapytĩmbýpe, ha avei ñehundípe, yvy arigua ha espíritu reheguávape, pe aña ñeñapytĩmbýicha, añeʼẽvaʼekuére.\n\n8 Ha ojehu pe ángel heʼi rire koʼã ñeʼẽ, heʼi chéve: Nemanduʼápa nde umi Túva konvénio Israel róga ndiveguáre? Ha che haʼe chupe, Heẽ.\n\n9 Ha ojehu haʼe heʼi chéve: Emaʼẽ, ha ehecha kóva ko tuicha ha ijejaʼeʼỹvéva tupao, haʼéva ijejaʼeʼỹvevakuéra sy, ha imopuʼãhare haʼéva pe aña.\n\n10 Ha heʼi chéve: Péina ápe oĩ mokõi tupao añónte; peteĩva haʼe pe Tupã Cordero tupao, ha pe ambuéva haʼe pe aña tupao; upévare, ndahaʼéiva pe Tupã Cordero tupaopegua haʼe pe tupao tuichávapegua, haʼéva pe ijejaʼeʼỹvevakuéra sy; ha haʼe pe hekovaivéva opa yvy ári.\n\n11 Ha ojehu che amaʼẽ ha ahecha pe hekovaivéva maymáva yvy ariguápe, ha haʼe oguapy y heta ári; ha haʼe ipuʼakapa opa yvy ári, maymáva tetãnguéra, avaretãnguéra, ñeʼẽnguéra, ha tavayguakuéra apytépe.\n\n12 Ha ojehu che ahecha pe Tupã Cordero tupao, ha imbovy hikuái, pe hekovaivéva oĩva y heta ári tekoñaña ha tembiapokyʼakuéra rupi; upevére, che ahecha pe Cordero tupao, haʼéva umi Tupã ndivegua imarangatúva, oĩha avei opa yvy ape ári; ha pe ipuʼakakuéra yvy ape ári michĩ, pe tekoñaña oguerekóva rupi pe hekovaivéva che ahechavaʼekue.\n\n13 Ha ojehu ahecha umi ijejaʼeʼỹvéva sy guasu oñembyatýramo heta atyguasúpe opa yvy ape ári, maymáva gentil-kuéra retã apytépe, oñorairõ hag̃ua pe Tupã Cordero ndive.\n\n14 Ha ojehu che, Nefi, ahecha pe Tupã Cordero puʼaka, oguejýramo umi imarangatúva Cordero tupaogua ári, ha umi Ñandejára konvénio tavayguakuéra ári, isarambíva opa yvy ape ári; ha oguereko hikuái hiʼármaramo tekojoja ha pe Tupã puʼaka tuicha verapýpe.\n\n15 Ha ojehu ahecha pe Tupã ñekoʼõi oñehẽ pe tupao tuicha ha ijejaʼeʼỹvéva ári, upéicha oĩ ñorairõguasu ha ñorairõguasu terakuã maymáva tetãnguéra ha avaretãnguéra yvy arigua apytépe.\n\n16 Ha oñepyrũvo oiko ñorairõguasu ha ñorairõguasu terakuã maymáva umi tetã apytépe haʼéva pe ijejaʼeʼỹvéva sy ndivegua, oñeʼẽ chéve pe ángel, heʼívo: Péina ápe, pe Tupã ñekoʼõi oĩ pe hekovaivevakuéra sy ári; ha péina ápe, nde rehecha opa koʼã mbaʼe—\n\n17 Ha og̃uahẽ vove ára pe Tupã ñekoʼõi oñeñohẽ umi hekovaivéva sy ári, haʼéva pe tupao tuicha ha ijejaʼeʼỹvéva opa yvypegua, ha imopuʼãhare haʼéva pe aña, upéicha, upe árape, oñepyrũta pe Túva rembiapo, ombosakoʼi hag̃ua pe tape oñekumpli hag̃ua ikonveniokuéra, haʼe ojapovaʼekue itavayguakuéra ndive haʼéva Israel rogagua.\n\n18 Ha ojehu pe ángel oñeʼẽ chéve, heʼívo: Emaʼẽ!\n\n19 Ha amaʼẽ ha ahecha peteĩ kuimbaʼe, ha oñemonde peteĩ aojegua morotĩme.\n\n20 Ha pe ángel heʼi chéve: Péina ápe peteĩva umi doce Cordero apóstol.\n\n21 Péina ápe, haʼe ohecha ha ohaíta koʼã mbaʼe rembyre; heẽ, ha avei heta mbaʼe oikovaʼekue.\n\n22 Ha avei ohaíta pe yvóra paha rehegua.\n\n23 Upévare, umi mbaʼe haʼe ohaíva ijoja ha añetegua; ha péina ápe koʼãva ojehai pe kuatiañeʼẽme nde rehechavaʼekue osẽ pe judío jurúgui; ha pe ára osẽramoguare judío jurúgui, térã, pe kuatiañeʼẽ osẽramo guare judío jurúgui, umi mbaʼe ojehaíva ipype hesakã ha ipotĩkuri, ha iporãve ha ndahasyivékuri maymáva yvyporakuéra kuaapýpe g̃uarã.\n\n24 Ha péina ápe, heta mbaʼe ko Cordero apóstol ohaítava haʼe umi nde rehechamavaʼekue; ha péina ápe, hembyréva rehecháta.\n\n25 Ha umi rehechátava upe rire nderehaimoʼãi; Tupã Ñandejára heʼígui ohaitaha Tupã Cordero apóstol.\n\n26 Ha avei oĩkuri ambuekuéra, Ñandejára ohechaukavaʼekuépe opa mbaʼe, ha ohaíkuri hikuái umíva; ha koʼãva ojesella ojehechauka hag̃ua ipotĩmbyre, pe añetegua oĩháicha Cordero-pe, ára Ñandejára heʼi vove, Israel rógape.\n\n27 Ha che, Nefi, ahendu ha atestifika, pe Cordero apóstol réra haʼeha Juan, pe ángel ñeʼẽ heʼiháicha.\n\n28 Ha péina ápe, chéve, Nefi-pe, ojeʼe ani hag̃ua ahai umi mbaʼe ahecha ha ahenduvevaʼekue; upévare oĩ porãntema chéve koʼã ahaivaʼekue; ha ahaíkuri mbovymínte umi mbaʼe ahechavaʼekuégui.\n\n29 Ha ameʼẽ testimónio che ahechahague umi mbaʼe che ru ohechavaʼekue, ha Ñandejára ángel oikuaauka chéve.\n\n30 Ha koʼág̃a ambopaha che ñeʼẽ umi mbaʼe ahechavaʼekuégui ajegueraha aja espíritu-pe; ha ndojehaíriramo jepe opa mbaʼe ahechavaʼekue, umi mbaʼe ahaivaʼekue añetegua. Ha upéicha. Amén.\n\n", "1-ne 15": "[center][font_size=26]Ñembyaty 15[/font_size][/center]\n\n[i]Lehi ñemoñarekuéra ohupytýta pe evanhélio gentil-kuéra rupive upe ára pahápe—Israel ñembyaty oñembojoja peteĩ olívo máta rakãite oñeinhertáva rehe—Nefi ohesaʼỹijo pe yvyramáta tekove rehegua techauka ha heʼi peTupã hustísia omopaʼũha iñañáva hekojojávagui. 600–592 ary rupi Cristo mboyve.[/i]\n\n1 Ha ojehu che, Nefi, ajegueraha rire pe espíritu-pe, ha ahecha rire opa koʼã mbaʼe, aha jey che ru ogaaópe.\n\n2 Ha ojehu ahecha che joykeʼykuérape, ha oñoñeʼẽʼapi hína hikuái umi mbaʼe che ru oñeʼẽvaʼekue chupekuérare.\n\n3 Haʼe añetehápe oñeʼẽgui chupekuéra heta mbaʼeguasúre, hasýva oñeikũmby hag̃ua, yvypóra noporandúiramo Ñandejárape; ha ipyʼahatãgui hikuái, upévare noporandúi Ñandejárape hekoitépe.\n\n4 Ha koʼág̃a che, Nefi, ajepyʼajopy pe ipyʼahatãkuérare, ha avei, umi mbaʼe ahechavaʼekuére, ha che aikuaa umíva ojehumantevaʼerãha upe tuicha tekoñaña oguerekóvare yvyporakuéra raʼy.\n\n5 Ha ojehu chekaneʼõ che jeikoʼasykuérare, ha haʼetévaicha chéve pe che jeikoʼasy tuichave opa mbaʼégui, che tavayguakuéra ñehundi rupi, che ahecha haguére pe ijeʼa.\n\n6 Ha ojehu chembarete riremi añeʼẽ che joykeʼykuérape, aikuaaségui mbaʼérepa oñoñeʼẽʼapi hína hikuái.\n\n7 Ha heʼi hikuái: Péina ápe, ndaikatúi roikũmby umi ñeʼẽ ore ru heʼivaʼekue pe olívo rakãitévare, ha avei umi gentil-kuérare.\n\n8 Ha haʼe chupekuéra: Peporandúma piko Ñandejárape?\n\n9 Ha ombohovái chéve hikuái: nahániri; Ñandejára niko ndoikuaaukái oréve umíva umi mbaʼe.\n\n10 Péina ápe, haʼe chupekuéra: Mbaʼéicha piko napeneñeʼẽrendúi umi Ñandejára rembiapoukapykuérare? Mbaʼéicha piko pemanóta, pendepyʼahatã haguére?\n\n11 Napenemanduʼái piko umi mbaʼe Ñandejára heʼivaʼekuére?—Napenepyʼahatãiramo, ha pejerure chéve jeroviápe, ha pegueroviáramo oñemeʼẽtaha peẽme, ha peneñeʼẽrendúramo jesarekópe che rembiapoukapykuérare, ojeikuaaukáta katuete peẽme koʼã mbaʼe.\n\n12 Péina ápe, haʼe peẽme, pe Israel róga oñembojojahague peteĩ olívo yvyramátare pe Ñandejára Espíriture oĩva ñande ru ndive; ha péina ápe nañañehakãʼói piko ñande pe Israel rógagui, ndahaʼéi piko ñande peteĩ Israel róga rakã?\n\n13 Ha koʼág̃a, pe ñande ru heʼiséva pe yvyrarakãite ñeinherta gentil-kuéra plenitud rupive rehegua, haʼe, pe ára pahápe, umi ñane ñemoñare hoʼa vove jeroviaʼỹme, heẽ, heta ary aja, ha heta ñemoñareʼaty rire pe Mesías ojehechauka rire hetépe yvyporakuéra raʼýpe, upéramo pe Mesías evanhélio plenitud oúta umi gentil-pe, ha umi gentil-gui oúta ñane ñemoñare rembyrépe—\n\n14 Ha upe árape umi ñane ñemoñare rembyre oikuaáta haʼeha Israel rogagua, ha haʼeha Ñandejára konvénio tavayguakuéra; ha upéicha oikuaáta hikuái umi ijypykuéragui, ha avei oikuaáta hikuái pe Irrendentor evanhéliogui, haʼe oministravaʼekue ituvakuérape; upévare, oikuaáta hikuái pe Irredentórgui ha heta umi idoctrinakuéra rehegua, oikuaa hag̃ua mbaʼéichapa ouvaʼerã hendápe ha ojesalva.\n\n15 Ha upéicha ndovyʼamoʼãi piko hikuái upe árape ha nomomorãmoʼãi piko hikuái Tupã opaveʼỹvape, pe ijita ha isalvasiõ? Heẽ, upe árape, ndohupytymoʼãi piko hikuái puʼaka ha ñemombarete pe parralmáta añetévagui? Heẽ, ndoumoʼãi piko hikuái pe Tupã mymbaʼaty añetévape?\n\n16 Péina ápe, haʼe peẽme, Heẽ; oñemomanduʼa jeýta hesekuéra Israel róga apytépe; oñeinherta jeýta hikuái, haʼévo pe olívo máta rakãite, pe olívo máta añeteguávape.\n\n17 Ha koʼãva haʼe pe ñande ru heʼiséva; ha haʼe heʼise kóva ndojehumoʼãiha gentil-kuéra omosarambi mboyve chupekuéra; ha heʼise koʼãva ojejapotaha gentil-kuéra rupive, ikatu hag̃uáicha Ñandejára ohechauka gentil-kuérape ipuʼaka, orrechasátagui chupe judio-kuéra, térã umi Israel rogaguáva.\n\n18 Upévare, ñande ru niko noñeʼẽi umi ñane ñemoñare rehénte, ha katu avei opa Israel rogaguáre, ohechaukávo pe konvénio oñekumplivaʼerã ára pahakuérape; konvénio Ñandejára ojapovaʼekue ñande ru Abraham ndive, heʼívo: Ne ñemoñarépe ojehovasáta opaite avaretã yvy arigua.\n\n19 Ha ojehu che, Nefi, heta añeʼẽ chupekuéra koʼã mbaʼe rehe; heẽ, añeʼẽ chupekuéra judio-kuéra ñemoĩjeýre ára pahápe.\n\n20 Ha haʼe jey chupekuéra Isaías ñeʼẽnguéra, oñeʼẽvaʼekue judio-kuéra ñemoĩjeýre, térã pe Israel róga rehe; ha oñemoĩjey rire noñemoapañuãmoʼãveimaha, ni noñemosarambimoʼãvéimaha. Ha ojehu añeʼẽ heta ñeʼẽ che joykeʼykuérape, ha upéicha haʼekuéra ipyʼaguapy ha oñemomirĩ Ñandejára renondépe.\n\n21 Ha ojehu oñeʼẽ jey chéve hikuái, heʼívo: Mbaʼépa heʼise ko mbaʼe ñande ru ohechavaʼekue iképe? Mbaʼépa heʼise pe yvyramáta haʼe ohechavaʼekue?\n\n22 Ha che haʼe chupekuéra: Upéva haʼe pe yvyramáta tekove rehegua ñemohaʼanga.\n\n23 Ha heʼi chéve hikuái: Mbaʼépa heʼise pe barra hierro-guigua ñande ru ohechavaʼekue, oporogueraháva pe yvyramáta peve?\n\n24 Ha haʼe chupekuéra haʼeha pe Tupã ñeʼẽ; ha umi ohendúva pe Tupã ñeʼẽ, ha ojejagarra hatãva hese, nomanomoʼãiha arakaʼeve; ha ndaipuʼakamoʼãi hesekuéra pyʼaraʼãkuéra ni umi ñande rayhuʼỹva árma hendypáva omoypytũ hag̃ua chupekuéra, ha ogueraha hag̃ua chupekuéra oñehundi peve.\n\n25 Upévare, che, Nefi, añemoñeʼẽ chupekuéra ohendu hag̃ua Ñandejára ñeʼẽ; heẽ, añemoñeʼẽ chupekuéra opa che ánga mbarete reheve, ha opa kuaapy aguerekóva reheve, ohendu hag̃ua Tupã ñeʼẽ ha imanduʼa hag̃ua hikuái iñeʼẽrendu hag̃ua tapiaite hembiapoukapykuérare opa mbaʼépe.\n\n26 Ha heʼi chéve hikuái: Mbaʼépa heʼise pe yguigua ysyry ohechavaʼekue ñande ru?\n\n27 Ha haʼe chupekuéra pe y che ru ohechavaʼekue haʼe mbaʼekyʼakuéra ñemohaʼanga; ha pe iñakã oĩgui ambue mbaʼe rehe haʼe ndohechái pe kyʼa oĩva ýpe.\n\n28 Ha haʼe chupekuéra haʼeha peteĩ yvykua ivaietereíva, omopaʼũva iñañávape pe yvyramáta tekove reheguágui, ha avei umi Tupã ndivegua imarangatúvagui.\n\n29 Ha haʼe chupekuéra haʼeha pe añaretã ivaietereíva ñemohaʼanga, pe ángel heʼivaʼekue chéve oñembosakoʼihague iñañávape g̃uarã.\n\n30 Ha haʼe chupekuéra ore ru ohechahague avei Tupã hustísia omopaʼũha avei iñañávape hekojojávagui; ha pe hesape haʼetévaicha peteĩ tatarendy resape, ojupíva Tupã oĩha meve tapiaite peve, ha ijapyraʼỹva.\n\n31 Ha heʼi chéve hikuái: Heʼise piko koʼã mbaʼe pe tete jehasaʼasy umi ára oikotahápe jeipyʼaraʼã, térã piko heʼise pe ánga ñeime paha pe tete yvy arigua omano rire, térã piko oñeʼẽ umi mbaʼe yvy ariguávare?\n\n32 Ha ojehu haʼe chupekuéra koʼãva haʼe umi mbaʼe yvy arigua ha avei ánga rehegua ñemohaʼanga; og̃uahẽtagui ára haʼekuéra ojehusgavaʼerãha hembiapokuérare, heẽ, hembiapokuéra ojapovaʼekue hete yvy ariguápe umi ijepyʼaraʼã árape.\n\n33 Upévare, omanóramo hikuái hekoñañáme oñemosẽmantevaʼerã avei chupekuéra, umi mbaʼe angareheguávape, ohóva pe tekojoja ndive; upévare, ojeguerahavaʼerã Tupã renondépe, ojehusga hag̃ua chupekuéra hembiapokuérare; ha umi hembiapokuéra ikyʼáramo haʼekuéra ikyʼamantevaʼerã avei; ha ikyʼáramo hikuái ndaikatumoʼãimante oiko Tupã rréinope; ndaupéichairamo, pe Tupã rréino ikyʼavaʼerã avei.\n\n34 Ha péina ápe, haʼe peẽme, pe Tupã rréino ndaikyʼaiha, ha mbaʼevéichagua mbaʼe kyʼa ndaikatúi oike pe Tupã rréinope; upévare oñembosakoʼimantevaʼerã peteĩ kyʼarenda umi ikyʼávape g̃uarã.\n\n35 Ha oĩ peteĩ tenda oñembosakoʼivaʼekue, heẽ, pe añaretã ivaietereíva añeʼẽhague, ha pe ombosakoʼivaʼekue haʼe pe aña; upévare pe yvyporakuéra ánga ñeime paha haʼe pe oikovevaʼerãha Tupã rréinope, térã oñemosẽ hikuái pe hustísia añeʼẽhague rupive.\n\n36 Upévare, umi iñañáva ojeipeʼa hekojojáva apytégui, ha avei upe yvyramáta tekove reheguágui, pe hiʼa ojeʼusevéva mayma ambue yvakuéragui; heẽ, ha haʼe pe tuichavéva opa Tupã don apytégui. Ha upéicha añeʼẽ che joykeʼykuérape. Amén.\n\n", "1-ne 16": "[center][font_size=26]Ñembyaty 16[/font_size][/center]\n\n[i]Umi iñañáva ojuhu hatã pe añetegua—Lehi raʼykuéra omenda Ismael rajykuérare—Pe Liahona ohechauka tape ojagarravaʼerã hikuái taveʼỹre—Ojehaimimi jepi Ñandejára ñeʼẽ pe Liahona-pe—Ismael omano; hogaguakuéra okaguai ijeikoʼasýre. 600–592 ary rupi Cristo mboyve.[/i]\n\n1 Ha ojehu upe rire che, Nefi, añeʼẽmba rire che joykeʼykuérape, péina ápe haʼekuéra heʼi chéve: Nde ere oréve mbaʼe hatãva, hatãvéva umi ikatúva rogueropuʼakágui.\n\n2 Ha ojehu che haʼe chupekuéra aikuaaha añeʼẽhague ñeʼẽ hatãva umi iñañáva rehe, pe añeteháicha; ha umi hekojojávape ahustifika, ha ameʼẽ testimónio haʼekuéra oñemopuʼãtaha pe ára pahápe; upévare, umi iñangaipávape g̃uarã pe añetegua hatã, oikutúgui chupekuéra mbytete peve.\n\n3 Ha koʼág̃a che joykeʼykuéra, peẽ penderekojoja ha pehendusérire pe añetéva, ha pejesarekórire, peguatajoja hag̃ua Tupã renondépe, ndapekaguairivaʼerãmoʼã pe añetéva rehe, ha peje: Nde niko reñeʼẽ mbaʼe hatãva orerehe.\n\n4 Ha ojehu che, Nefi, añemoñeʼẽ che joykeʼykuérape, opa jesarekópe, iñeʼẽrendu hag̃ua hikuái Ñandejára rembiapoukapykuérare.\n\n5 Ha ojehu oñemomirĩ hikuái Ñandejára renondépe; ha añandu vyʼa ha tuicha ñehaʼarõ, oikotaha hikuái umi tape hekojojávare.\n\n6 Koʼág̃a, opaite koʼã mbaʼe ojeʼe ha ojejapo che ru oiko aja peteĩ ogaaópe yvytypaʼũ haʼe omboheravaʼekue Lemuel-pe.\n\n7 Ha ojehu che, Nefi, ajagarra che rembirekorã peteĩva Ismael rajy; ha avei, che joykeʼykuéra ojagarra Ismael rajykuéra hembirekorã; ha avei Zoram ojagarra hembirekorã Ismael rajy ypykue.\n\n8 Ha péicha che ru okumpli opa Ñandejára rembiapoukapykuéra oñemeʼẽvaʼekue chupe. Ha avei, che, Nefi, tuicha ajehovasákuri Ñandejára rehe.\n\n9 Ha ojehu pe Ñandejára ñeʼẽ oñeʼẽ che rúpe pyharekue, ha heʼi chupe koʼẽmba rire oho jey hag̃ua hapére pe taveʼỹre.\n\n10 Ha ojehu che ru opuʼãvo pyharevekue, ha ohóvo pe ogaao rokẽme, ñeimoʼãʼỹ guasúpe ohecha pe yvýpe peteĩ esfera iporãitereíva; ha bronce-gui ijejapopyre. Ha pe esfera-pe oĩ mokõi ju; ha peteĩva ohechauka pe tape rohovaʼerãre pe taveʼỹre.\n\n11 Ha ojehu rombyaty mbaʼekuéra roguerahavaʼerã pe taveʼỹme, ha opa ore mbaʼe Ñandejára omeʼẽvaʼekue oréve; ha rombyaty opáichagua yva raʼỹi rogueraha hag̃ua pe taveʼỹme.\n\n12 Ha ojehu rojagarra ore ogaao ha roho pe taveʼỹre, ha rohasa ysyry Lamán mboypýri.\n\n13 Ha ojehu irundy ára pukukue, roho peteĩ tape ohóva sudeste gotyo, ha romoĩ jey ore ogaaokuéra; ha rombohéra upe tendápe Shazer.\n\n14 Ha ojehu rojagarra ore yvyrapã ha ore huʼy, ha rosẽ taveʼỹre rojuhu hag̃ua tembiʼu ore rogaguakuérape g̃uarã; ha rojuhu rire tembiʼu ore rogaguakuérape g̃uarã rojevy ore rogaguakuéra rendápe taveʼỹme, pe tenda hérava Shazer-pe. Ha roho jey pe taveʼỹre, ha rogueraha jey ore rape tuja, ha roho umi yvy iporãveháre pe taveʼỹme, oĩva Mar Rojo rembeʼýre.\n\n15 Ha ojehu roguata rohóvo heta ára pukukue aja, ha tapére rojuka rohóvo mymba ore rembiʼurã, ore yvyrapã ha ore huʼy ha ore ita ha ore ondakuéra reheve.\n\n16 Ha roho pe esfera ohechaukaháicha oréve, ha péva oregueraha umi tenda yvy iporãvehápe upe taveʼỹre.\n\n17 Ha roguata rire rohóvo heta ára pukukue aja, romoĩ ore ogaaokuéra sapyʼarã, ikatu hag̃uáicha ropytuʼu jey ha rohupyty tembiʼu ore rogaguakuérape g̃uarã.\n\n18 Ha ojehu che, Nefi; asẽrõguare agueru hag̃ua tembiʼu, péina ápe, amopẽ che yvyrapã, ojejapóva acero porãgui; ha amopẽ rire che yvyrapã, péina ápe, che joykeʼykuéra ipochy chendive amopẽ haguére che yvyrapã, ndaikatúigui upévare rohupyty tembiʼu.\n\n19 Ha ojehu rojevy jey tembiʼuʼỹre ore rogaguakuéra rendápe, ha ikaneʼõitereígui hikuái, oguata heta haguére, heta ohasaʼasy hikuái tembiʼuʼỹre.\n\n20 Ha ojehu Lamán ha Lemuel ha Ismael raʼykuéra oñepyrũ tuicha okaguai, ijehasaʼasy ha ijeikoʼasýre taveʼỹme; ha avei che ru oñepyrũ okaguai Ñandejára Itupã rehe; heẽ, ha maymáva haʼekuéra ojepyʼapyeterei, ha upéichagui okaguaíma hikuái Ñandejára rehe.\n\n21 Ha koʼág̃a ojehu che, Nefi, ajeipyʼajopy che joykeʼykuéra ndive oñehundi haguére che yvyrapã, ha umi ijyvyrapã naimbaretevéimagui, oñepyrũma hasyeterei oréve, heẽ, upeichaitégui ndaikatuvéima rohupyty tembiʼu.\n\n22 Ha ojehu che, Nefi, heta añeʼẽ che joykeʼykuérape, omohatã jeýgui hikuái ikorasõkuéra, okaguai peve Ñandejára Itupã rehe.\n\n23 Ha ojehu che, Nefi, ajapo peteĩ yvyrapã yvyrágui, ha peteĩ huʼy, yvyra ikareʼỹvagui; upévare, amoĩ chejehe peteĩ yvyrapã ha peteĩ huʼy, ha peteĩ ónda ha itakuéra. Ha haʼe che rúpe: Moõpa ahavaʼerã ajuhu hag̃ua tembiʼu?\n\n24 Ha ojehu haʼe oporandu Ñandejárape, oñemomirĩguikuri hikuái che ñeʼẽ rupi; haʼégui chupekuéra heta mbaʼe opa che ánga puʼaka reheve.\n\n25 Ha ojehu Ñandejára ñeʼẽ ou che rúpe, ha añetehápe ojejaʼo chupe okaguai haguére Ñandejára rehe, ha upéicha rupi oñandu tuicha jepyʼapy.\n\n26 Ha ojehu Ñandejára ñeʼẽ heʼi chupe: Emaʼẽ pe esfera-re, ha ehecha umi mbaʼe ojehaíva.\n\n27 Ha ojehu che ru ohecha rire umi mbaʼe ojehaíva pe esfera ári, okyhyje ha tuicha oryrýi, ha avei che joykeʼykuéra ha Ismael raʼykuéra ha ore rembirekokuéra.\n\n28 Ha ojehu che, Nefi, ahecha umi ju oĩva pe esfera-pe, ha ombaʼapo pe jerovia ha jesareko ore romoĩháicha hese.\n\n29 Ha avei ojehai hiʼári peteĩ jehai pyahu, ndahasýiva ñamoñeʼẽ hag̃ua, ha omeʼẽ oréve kuaapy umi Ñandejára rapégui; ha ojehai ha oñemoambue sapyʼa pyʼa, pe jerovia ha jesareko ore romeʼẽva rupi chupe. Ha upéicha jahecha mbaʼe michĩ rupive Ñandejára ikatuha ojapo tuicha mbaʼe.\n\n30 Ha ojehu che, Nefi, ajupi pe yvyty ruʼã meve, ojehechaukaháicha pe esfera ári.\n\n31 Ha ojehu ajuka mymba kaʼaguy, ha upéicha ahupyty tembiʼu ore rogaguakuérape g̃uarã.\n\n32 Ha ojehu ajevy jey ore ogaaokuérape, ha agueraha umi mymba ajukavaʼekue; ha ohechávo hikuái che ahupytyhague tembiʼu, tuichaiterei pe ivyʼakuéra! Ha ojehu oñemomirĩ hikuái Ñandejára renondépe, ha omeʼẽ chupe aguyje.\n\n33 Ha ojehu roñepyrũ jey ore guata, ha roguata rohóvo pe tape rohomahague gotyo iñepyrũmby guive; ha roguata rire rohóvo heta ára pukukue romoĩ jey ore ogaaokuéra, ropyta hag̃ua upépe sapyʼarã.\n\n34 Ha ojehu Ismael omano, ha oñeñotỹ upe tenda hérava Nahom-pe.\n\n35 Ha ojehu Ismael rajykuéra tuicha ojaheʼo, omano haguére ituvakuéra, ha ijeikoʼasykuérare taveʼỹme; ha okaguai hikuái che ru rehe, oguenohẽ haguére chupekuéra Jerusalén retãgui, heʼívo: Ore ru omanóma; heẽ, ha ore roiko rei taveʼỹre, ha rohasa heta jeikoʼasy, vareʼa, yʼuhéi, ha kaneʼõ; ha opa koʼã jehasaʼasy rire romanóne ñembyahýigui ko taveʼỹme.\n\n36 Ha upéicha okaguai hikuái che ru rehe, ha avei cherehe; ha ohose jey hikuái Jerusalén-pe.\n\n37 Ha Lamán heʼi Lemuel-pe ha avei Ismael raʼykuérape: Péina ápe, jajuka ñande rúpe, ha avei ñande ryvy Nefi-pe, oñemoĩva ñande ári mburuvicha ha mboʼeháraramo, ñande niko haʼe itykeʼýra.\n\n38 Koʼág̃a, heʼi Ñandejára oñeʼẽhague hendive, ha avei angelkuéra oministrahague chupe. Ha péina ápe, ñande niko jaikuaaporã ñanembotavyha; ha haʼe heʼi ñandéve koʼã mbaʼe, ha ojapo heta mbaʼe ikatupyrýgui, ombotavy hag̃ua ñande resa, haʼetévaicha, chupe g̃uarã, ñandeguerahátava tenda jaikuaaʼỹvape pe taveʼỹre; ha ñandegueraha rire, haʼe oñemoĩse ñande ári rréi ha sãmbyhyháraramo, ojapo hag̃ua ñandehegui haʼe ojaposéva ha oipotáva. Ha upeichagua ñeʼẽme che joykeʼy Lamán omokyreʼỹ ikorasõkuéra pochyrã.\n\n39 Ha ojehu Ñandejára oĩ orendive, heẽ, Ñandejára ñeʼẽ ou ha oñeʼẽ chupekuéra heta ñeʼẽ, ha tuicha ojaʼo chupekuéra; ha ojaʼo rire chupekuéra Ñandejára ñeʼẽ ndaipochyvéi hikuái, ha oñearrepenti hikuái iñangaipakuéragui, ha upéicha rupi Ñandejára orerovasa jey tembiʼú reheve, ha noromanói.\n\n", "1-ne 17": "[center][font_size=26]Ñembyaty 17[/font_size][/center]\n\n[i]Ojeʼe Nefi-pe ojapo hag̃ua peteĩ yga—Ijoykeʼykuéra oñemoĩ hese—Haʼe oñemoñeʼẽ chupekuéra ha omombeʼu jey chupekuéra tembiasakue umi mbaʼe Tupã ojapovaʼekue Israel róga ndive—Nefi henyhẽ Tupã puʼakágui—Oñembotove ijoykeʼykuérape opoko hag̃ua hese, ani hag̃ua ikã hikuái peteĩ ñana pirúicha. 592–591 rupi Cristo mboyve.[/i]\n\n1 Ha ojehu romoñepyrũ jey ore guata pe taveʼỹre; ha upéguive roho haimete kuarahyresẽ gotyo. Ha roguata rohóvo ha rohasa heta jeikoʼasy pe taveʼỹme; ha ore kuñanguéra imemby pe taveʼỹme.\n\n2 Ha tuichaiterei umi Ñandejára jehovasa ore ári, ha roikóramo jepe soʼo pýrare pe taveʼỹre, ore kuñanguéra heta ikamby hoʼuka hag̃ua imembykuérape, ha imbarete hikuái, heẽ, kuimbaʼéicha; ha oñepyrũ ogueropuʼaka hikuái iguata okaguaiʼỹre.\n\n3 Ha upéicha jahecha umi Tupã rembiapoukapy oñekumplivaʼerãha. Ha yvyporakuéra raʼy iñeʼẽrendúramo Tupã rembiapoukapykuérare haʼe omongaru, ha omombarete chupekuéra, ha omeʼẽ chupekuéra umi mbaʼe oikotevẽva ikatu hag̃uáicha ojapo pe haʼe ojerurevaʼekue; upévare, haʼe omeʼẽ oréve roikotevẽva roĩ aja taveʼỹme.\n\n4 Ha ropyta heta ary pukukue aja; heẽ, jepe ocho ary taveʼỹme.\n\n5 Ha rog̃uahẽ yvy rombohérava Abundancia-pe, hetágui upépe yva ha avei eíra kaʼaguy; ha Ñandejára ombosakoʼi opa koʼã mbaʼe ani hag̃ua romano. Ha rohecha pe yguasu, rombohérava Irreantum, ha péva, ñamyesakãramo, heʼise heta y.\n\n6 Ha ojehu romoĩ ore ogaao pe yguasu rembeʼýpe; ha jepeve rohasa heta jeikoʼasy ha heta jehasaʼasy, heẽ, hetaitereígui ndaikatúiva rohaipa, rovyʼaiterei rog̃uahẽ vove pe yguasu rembeʼýpe; ha rombohéra upe tendápe Abundancia, oguereko haguére heta yva.\n\n7 Ha ojehu upe rire, che, Nefi, aĩ rire heta ára upe Abundancia yvýpe, Ñandejára ñeʼẽ ou chéve, heʼívo: Epuʼã, ha ejupi yvytýpe. Ha ojehu apuʼã ha ajupi yvytýpe, ha ajerureʼasy Ñandejárape.\n\n8 Ha ojehu Ñandejára oñeʼẽ chéve, heʼívo: Ejapóta peteĩ yga, ahechaukataháicha ndéve, che agueraha hag̃ua nde tavayguakuérape koʼã ykuéra rupive.\n\n9 Ha che haʼe: Ñandejára, moõpa ahavaʼerã ajuhu hag̃ua mineral amboyku hag̃ua, ikatu hag̃uáicha ajapo umi tembiporu pe yga ajapo hag̃ua nde rehechauka haguéicha chéve?\n\n10 Ha ojehu Ñandejára heʼi chéve moõpa ahavaʼerã ajuhu hag̃ua mineral, ikatu hag̃uáicha ajapo umi tembiporu.\n\n11 Ha ojehu che, Nefi, ajapo peteĩ fuelle ambojepota porãve hag̃ua tata, mymba pirégui; ha ajapo rire pe fuelle aikotevẽva, ambojepota porãve hag̃ua pe tata, ambota ojuehe mokõi ita oiko hag̃ua tata.\n\n12 Ha upe ára peve Ñandejára ndohejáikuri romyendyeterei tata, roguata aja pe taveʼỹre; haʼe heʼígui: Che ambohéta peẽme pene rembiʼu, ani hag̃ua pembojy;\n\n13 Ha che haʼéta avei pende resapeha pe taveʼỹme; ha ambosakoʼíta pe tape penerenonderã, peneñeʼẽrendúramo che rembiapoukapykuérare; upévare, peneñeʼẽrenduháicha che rembiapoukapykuérare pejegueraháta pe yvy ñeʼẽmeʼẽngue gotyo; ha peikuaáta che poguerahahague.\n\n14 Heẽ, ha avei Ñandejára heʼi: Peg̃uahẽ rire pe yvy ñeʼẽmeʼẽnguéme, peikuaáta che, Ñandejára, haʼeha Tupã; ha che, Ñandejára, poipeʼahague ñehundígui; heẽ, che poguenohẽhague Jerusalén retãgui.\n\n15 Upévare, che, Nefi, añehaʼã cheñeʼẽrendu Ñandejára rembiapoukapykuérare, ha añemoñeʼẽ che joykeʼykuérape ijeroviareko ha ojesareko hag̃ua hikuái.\n\n16 Ha ojehu ajapo tembiporukuéra metal itágui amboykuvaʼekue reheve.\n\n17 Ha ohechávo che joykeʼykuéra ajapotaha peteĩ yga oñepyrũ okaguai cherehe, heʼívo: Ñande joykeʼy itavy, oimoʼã ikatutaha ojapo peteĩ yga; heẽ, ha avei oimoʼã ikatutaha ohasa koʼã yguasu rupive.\n\n18 Ha péicha che joykeʼykuéra okaguai cherehe, ha nombaʼaposéi hikuái, ndogueroviáigui che ikatutaha ajapo peteĩ yga; ha ndogueroviái avei hikuái che añehekomboʼehague Ñandejárare.\n\n19 Ha koʼág̃a ojehu che, Nefi, ajepyʼapyeterei ikorasõkuéra atãre; ha ohecha vove hikuái añepyrũha ajepyʼapy hory ikorasõkuéra, ha ovyʼaiterei hikuái cherehe, heʼívo: Roikuaavoíkuri nde ndaikatumoʼãiha rejapo peteĩ yga, roikuaágui nandekatupyryiha; upévare, ndaikatúi rejapo ko tembiapo guasu.\n\n20 Nde rejogua ñande rúpe, ojeguerahaukavaʼekue umi vyrorei oúva ikorasõmere; heẽ, ha oreguenohẽ Jerusalén retãgui, ha roikorei taveʼỹre koʼã heta ary aja; ha ore kuñanguéra ombaʼapo, hyeguasu aja jepeve; ha oguereko imembykuéra taveʼỹme ha ohasa opa mbaʼevai, ha ñemanónte ndohasái; ha iporãvevaʼerãmoʼã chupekuéra omano osẽ mboyve Jerusalén-gui ohasarangue koʼã jeikoʼasy.\n\n21 Péina ápe, roikoʼasýkuri heta ary aja koʼã taveʼỹre, ha umi ára ikatuvaʼerãmoʼã rohasa porã ore mbaʼekuéra reheve ha ore yvy jehejapyrépe; heẽ, ha ikatútakuri rovyʼa.\n\n22 Ha roikuaa umi tavayguakuéra oĩva Jerusalén retãme haʼeha yvypóra hekojojáva; ojapógui umi Ñandejára rembipota ha huisiokuéra, ha avei opa hembiapoukapykuéra, Moisés léipe heʼiháicha; upévare, roikuaa haʼeha peteĩ tavaygua hekojojáva; ha ñande ru ohusga chupekuéra, ha ñaneguenohẽ ñahendúgui iñeʼẽnguéra; heẽ, ha pe ñande joykeʼy ojogua chupe. Ha kóichagua ñeʼẽme che joykeʼykuéra okaguai ha ochiʼõ orerehe.\n\n23 Ha ojehu che, Nefi, añeʼẽ chupekuéra, haʼévo: Peguerovia piko peẽ ñande rukuéra, haʼéva Israel raʼy, ojeipeʼavaʼerãmoʼãha Egipcio-kuéra pógui nohendúirire hikuái pe Ñandejára ñeʼẽnguéra?\n\n24 Heẽ, peimoʼã piko peẽ oñeguenohẽvaʼerãmoʼãha chupekuéra ñeñapytĩmbýgui, Ñandejára ndeʼíririre Moisés-pe oguenohẽ hag̃ua chupekuéra pe ñeñapytĩmbýgui?\n\n25 Peẽ niko peikuaa Israel raʼykuéra oĩhague ñeñapytĩmbýpe; ha peikuaa oñemoĩha hiʼarikuéra tembiapo, hasyetereíva jagueropuʼaka; upévare, peikuaa iporãitereinehague chupekuéra, oñemosãsóramo pe iñeñapytĩmbýgui.\n\n26 Ha peẽ peikuaa Moisés-pe oñemeʼẽhague tembiapoukapy Ñandejáragui ojapo hag̃ua upe tembiapo guasu; ha peikuaa iñeʼẽ rupi pe y Mar Rojo-pegua oñemopaʼũhague peteĩ ha ambue gotyo, ha ohasa hikuái yvy ikãva ári.\n\n27 Ha peikuaa umi Egipcio-kuéra ojahogahague Mar Rojo-pe, umi oĩvaʼekue Faraón ehérsito apytépe.\n\n28 Ha avei peikuaa Israel raʼykuéra oñemongaruhague mana reheve taveʼỹme.\n\n29 Heẽ, ha peikuaa avei Moisés, iñeʼẽme Tupã puʼaka oĩva hese rupive, ombota pe ita, ha osẽ chugui y, Israel raʼykuéra ombogue hag̃ua ijyʼuhéi.\n\n30 Ha jepeve oñeisãmbyhy chupekuéra, Ñandejára Itupã, Irredentor, oho henonderãkuéra, ha oisãmbyhy chupekuéra árape ha omeʼẽ chupekuéra tesape pyharekue, ha ojapo hesekuéra opa mbaʼe yvyporakuéra iporãva ohupyty, omohatã hikuái ikorasõkuéra ha omoypytũ iñapytuʼũnguéra, ha opuʼã hikuái Moisés ha pe Tupã añetegua ha oikovéva rehe.\n\n31 Ha ojehu pe iñeʼẽ rupi haʼe ohundi chupekuéra; ha iñeʼẽ rupi oisãmbyhy chupekuéra; ha iñeʼẽ rupi ojapo hesekuéra opa mbaʼe; ha ndojejapói mbaʼeve ndahaʼéiramo iñeʼẽ rupive.\n\n32 Ha ohasa rire hikuái ysyry Jordán, haʼe omombarete chupekuéra omosẽ hag̃ua umi tetã raʼykuérape, heẽ, omosarambi hag̃ua chupekuéra oñehundipa peve hikuái.\n\n33 Ha koʼág̃a, peimoʼã piko peẽ ko tetã raʼykuéra, oĩvaʼekue pe yvy ñeʼẽmeʼẽnguéme, ha oñemosẽvaʼekue ñande rukuérare, peimoʼã piko peẽ hekojojahague hikuái? Péina ápe, che haʼe peẽme, nahániri.\n\n34 Peimoʼã piko peẽ ñande rukuéra ojeiporavovevaʼerãmoʼã chuguikuéra hekojojárire hikuái? Che haʼe peẽme, nahániri.\n\n35 Péina ápe, Ñandejára ohayhu peteĩchaite maymáva tekovépe; hekojojávape Tupã ohovasa. Ha péina ápe, koʼã tavayguakuéra orrechasavaʼekue opa Tupã ñeʼẽ, ha hiʼajúmakuri tembiapovaípe; ha Tupã ñekoʼõi oĩkuri hiʼarikuéra; ha Ñandejára omoñeʼẽngái pe yvy hesekuéra, ha ohovasa ñande rukuérape g̃uarã; heẽ, omoñeʼẽngái hesekuéra iñehundikuérarã, ha ohovasa ñande rukuérape g̃uarã ipuʼaka hag̃ua hese.\n\n36 Péina ápe, Ñandejára ojapovaʼekue yvy ojeiko hag̃ua ipype; ha ojapo itaʼyrakuérape ipuʼaka hag̃ua hese.\n\n37 Ha haʼe omopuʼã tetã hekojojávape, ha ohundi umi iñañáva retã.\n\n38 Ha ogueraha hekojojávape yvy iporãitereívape, ha ohundi iñañávape, ha omoñeʼẽngái pe yvy hesekuéra rupi.\n\n39 Haʼe oisãmbyhy yvate yvagakuérape, haʼégui ijapykajegua, ha ko yvy haʼe ipyrenda.\n\n40 Ha haʼe ohayhu umi oguerekóva chupe Itupãramo. Péina ápe, haʼe ohayhuvaʼekue ñande rukuérape, ha ojapo hendivekuéra konvénio, heẽ, Abraham, Isaac, ha Jacob ndive; ha imanduʼa umi konvénio ojavapovaʼekue rehe; upévare, oguenohẽ chupekuéra Egipto retãgui.\n\n41 Ha ombohasaʼasy chupekuéra pe havira rupi pe taveʼỹme; omohatã haguére ikorasõkuéra, peẽ pejapo haguéicha avei; ha Ñandejára ombohasaʼasy chupekuéra hembiapovaikuére. Ombou mbói veve hendýva ijapytepekuéra; ha ojesuʼu rire hikuái omoĩ peteĩ mbaʼe omonguera hag̃ua chupekuéra; ha pe tembiapo oñemeʼẽva chupekuéra haʼe omaʼẽ hag̃ua; ha ndahaʼéigui mbaʼeve pe ojapovaʼerã hikuái, térã ndahasýigui, oĩ heta omanóva.\n\n42 Ha omohatã jepi hikuái ikorasõkuéra sapyʼa pyʼa, ha ojahéi hikuái Moisés rehe, ha avei Tupã rehe; upevére, peikuaa pe ipuʼaka ijojahaʼỹvare ojeguerahahague chupekuéra pe yvy ñeʼẽmeʼẽngue gotyo.\n\n43 Ha koʼág̃a, opa koʼã mbaʼe rire, og̃uahẽ ára iñañaha hikuái, heẽ, haimete peve hiʼaju; ha ndaikuaái ko árape oñehundipotaitémapa hína chupekuéra; aikuaágui añetehápe outaha ára oñehundivaʼerãha, saʼimi añónte katu nahániri, ojeguerahátava ñeñapytĩmbýpe.\n\n44 Upévare, Ñandejára heʼi che rúpe oho hag̃ua taveʼỹme; ha judio-kuéra oñehaʼã avei oipeʼa chugui hekove; heẽ, ha peẽ avei peñehaʼãkuri peipeʼa chugui hekove; upévare, peporojuka pene korasõme ha peẽ haʼekuéraicha avei.\n\n45 Pendepyaʼe pejapo hag̃ua tembiapovai ha penembegue penemanduʼa hag̃ua Ñandejára pende Tupã rehe. Pehechákuri peteĩ ángel, ha haʼe oñeʼẽ peẽme; heẽ, ha pehendu iñeʼẽ sapyʼa pyʼa; ha oñeʼẽ peẽme peteĩ ñeʼẽguapy ha mbeguemíme, ha katu peẽ napeñanduvéima, upéicha rupi ndaikatúi peñandu iñeʼẽnguéra; upévare, oñeʼẽ peẽme ñeʼẽ arasunúicha, omboryrýiva pe yvy oñembojaʼotarõguáicha.\n\n46 Ha peẽ avei peikuaa pe iñeʼẽ ipuʼakapáva puʼaka rupive haʼe ikatuha omboparei pe yvy; heẽ, ha avei peikuaa iñeʼẽ rupive haʼe ikatuha umi tenda ijojaʼỹva ombojoja, ha umi tenda ijojáva ojeka. O, mbaʼéicha piko, upéicharamo, pene korasõ atãite?\n\n47 Péina ápe, che ánga ojepyʼapyeterei pende rehe, ha che korasõ hasy chéve; akyhyjégui peñemombóramo g̃uarã tapiaite peve. Péina ápe, cherenyhẽ pe Tupã espíritugui, upéichagui che rete naimbaretevéima.\n\n48 Ha ojehu añeʼẽ rire koʼã ñeʼẽ ipochy hikuái chendive, ha chemombose hikuái yguasu ruguápe; ha oñemoag̃uívo cherehe chejagarra hag̃ua añeʼẽ chupekuéra, haʼévo: Pe Tupã Ipuʼakapáva rérape haʼe peẽme ani hag̃ua pepoko cherehe, cherenyhẽgui pe Tupã puʼakágui, che roʼo hendy peve; ha oimeraẽva omoĩramo ipo che ári ikãta peteĩ ñana pirúicha; ha opytáta mbaʼeveramoguáicha pe Tupã puʼaka renondépe, Tupã oipyʼajopýtagui chupe.\n\n49 Ha ojehu che, Nefi, haʼe chupekuéra anive hag̃ua okaguai itúva rehe; ha nombotoveivaʼerãha hikuái chehegui hembiapo, heʼígui chéve Tupã ajapovaʼerãha peteĩ yga.\n\n50 Ha haʼe chupekuéra: Tupã heʼírire chéve ajapo hag̃ua opa mbaʼe che ikatútakuri ajapo. Heʼíramo chéve haʼe hag̃ua kóva ko ýpe, toiko ndehegui yvy, oikóta chugui yvy; ha upéicha che haʼérire, upéicha oikovaʼerãmoʼã.\n\n51 Ha koʼág̃a, Ñandejára oguerekóramo puʼaka tuichaitéva, ha ojapo heta mbaʼe techapyrã yvyporakuéra raʼy apytépe, mbaʼére piko ndaikatumoʼãi chemboʼe, ajapo hag̃ua peteĩ yga?\n\n52 Ha ojehu che, Nefi, haʼe heta mbaʼe che joykeʼykuérape, amoapañuãi peve chupekuéra ha ndaikatúi opuʼã che rehe; ha noñehaʼãi hikuái omoĩvo ipo che ári ni opokóvo ikuãme cherehe, heta ára pukukue aja. Ha noñehaʼãi hikuái ojapóvo koʼãva okyhyjégui ikãramo g̃uarã cherenondépe, tuichaitereíkuri pe Tupã Espíritu puʼaka; ha péichakuri ombaʼapo hesekuéra.\n\n53 Ha ojehu Ñandejára heʼi chéve: Eipyso jey nde po nde joykeʼykuéra gotyo, ha naikãmoʼãi nerenondépe, ha katu aityvyróta chupekuéra, heʼi Ñandejára, ha koʼãva ajapóta, oikuaa hag̃ua hikuái che haʼeha Ñandejára Itupã.\n\n54 Ha ojehu aipyso che po che joykeʼykuéra gotyo, ha naikãi hikuái cherenondépe; ha katu Ñandejára oityvyro chupekuéra, pe iñeʼẽ heʼi haguéicha.\n\n55 Ha koʼág̃a, haʼekuéra heʼi: Roikuaa porãma Ñandejára oĩha nendive, roikuaágui haʼehague pe Ñandejára puʼaka oreityvyrovaʼekue. Ha oñesũ hikuái che renondépe, ha haimete oñepyrũ otupaitũ chéve, ha che ndahejái chupekuéra ojapo, haʼévo: Che niko pende joykeʼy, heẽ, pende ryvy, upévare, petupaitũ Ñandejára pende Tupãme, ha pemombaʼe pende ru ha pende sýpe, ikatu hag̃uáicha pende ára ipukuve pe yvy Ñandejára pende Tupã omeʼẽva peẽmepe.\n\n", "1-ne 18": "[center][font_size=26]Ñembyaty 18[/font_size][/center]\n\n[i]Ojejapopa pe yga—Ojeʼe heñoiha Jacob ha José—Pe aty oho yvy ñeʼẽmeʼẽngue gotyo—Ismael raʼy ha hembirekokuéra ojoaju tekorei ha ñepuʼãme—Nefi ojejokua, ha pe yga ojegueraha tapykue gotyo peteĩ arapochy tuichaitereívare—Nefi oñemosãso, ha iñemboʼe rupi opa pe arapochy—Tavayguakuéra og̃uahẽ pe yvy ñeʼẽmeʼẽnguépe. 591–589 ary rupi Cristo mboyve.[/i]\n\n1 Ha ojehu otupaitũ Ñandejárape hikuái, ha oho chendive; ha rombaʼapo yvyra iporãitereíva reheve. Ha Ñandejára ohechauka jepi chéve sapyʼa pyʼa mbaʼéichapa ambaʼapovaʼerã umi yvyra ygápe g̃uarãre.\n\n2 Ha koʼág̃a che, Nefi, nambaʼapói umi yvyráre yvyporakuéra oikuaaháicha, ndajapói pe yga ojapoháicha yvyporakuéra; ha katu ajapo Ñandejára ohechauka háicha chéve; upévare, ndahaʼéikuri yvyporakuéra ojapoháicha.\n\n3 Ha che, Nefi, pyʼỹi ajupi pe yvytýpe, ha pyʼỹi añemboʼe Ñandejárape; upévare Ñandejára ohechauka chéve heta mbaʼeguasu.\n\n4 Ha ojehu ajapopa rire pe yga, Ñandejára heʼi haguéicha, che joykeʼykuéra ohecha iporãha, ha ojejapo porãitereihague; upévare, oñemomirĩ jey hikuái Ñandejára renondépe.\n\n5 Ha ojehu Ñandejára ñeʼẽ og̃uahẽ che rúpe, ropuʼãvaʼerãha ha roike pe ygápe.\n\n6 Ha ojehu ára uperireguápe, rombosakoʼi rire opa mbaʼe, heta yva ha soʼo taveʼỹmeguáva, ha hetaiterei eíra, ha umi hiʼupyrã Ñandejára heʼihaguéicha oréve, roike pe ygápe, opa ore mbaʼe ha ore yva raʼỹikuéra reheve, ha opa mbaʼe roguerahavaʼekue orendive reheve, opavave hekove áraicha; upévare, maymáva roike ygápe, ore rembireko ha ore raʼykuéra ndive.\n\n7 Ha koʼág̃a, che ru mokõi itaʼýra pe taveʼỹme; pe ijypykue héra Jacob ha pe ipahaguéva José.\n\n8 Ha ojehu maymáva roike rire pe ygápe, ha rogueraha orendive ore hiʼupyrã ha umi mbaʼe ojeʼevaʼekue oréve rogueraha hag̃ua, roho pe yguasu rehe ha rojegueraha pe yvytúre pe yvy ñeʼẽmeʼẽngue gotyo.\n\n9 Ha rojegueraha rire pe yvytúre heta ára pukukue aja, péina ápe, che joykeʼykuéra ha Ismael raʼykuéra ha avei hembirekokuéra oñepyrũ hekorei, ha upéicha oñepyrũ ojeroky, opurahéi, ha iñeʼẽ tieʼỹ hikuái, heẽ, hesarái peve mbaʼe puʼaka rupivépa ojeguerahavaʼekue chupekuéra upépe; heẽ, oñemeʼẽ hikuái tekotieʼỹ ijojahaʼỹvape.\n\n10 Ha che, Nefi, añepyrũ akyhyjeterei Ñandejára ipochýramo g̃uarã orendive, ha orepyʼajopy ore rembiapovai haguére, ha oremoñapymi pe yguasu pypukúpe; upévare, che, Nefi, añepyrũ añeʼẽ mbarete chupekuéra; ha péina ápe ipochy hikuái chendive, heʼívo: Ndoroipotái ore joykeʼy ipahaguéva oreisãmbyhy.\n\n11 Ha ojehu Lamán ha Lemuel chejagarra ha chejokua peteĩ piólape, ha heta ojahéi hikuái cherehe; upevére, Ñandejára oheja ohechauka hag̃ua ipuʼaka, okumpli hag̃ua iñeʼẽ heʼivaʼekue umi iñañáva rehe.\n\n12 Ha ojehu chejokuapa rire hikuái ikatuʼỹveha peve akuʼe, pe brújula Ñandejára ombosakoʼivaʼekue oréve g̃uarã, nombaʼapovéi.\n\n13 Upévare, ndoikuaái hikuái moõ gotyopa ogueraháta pe yga, ha upe jave oñepyrũ peteĩ arapochy tuicháva, heẽ, peteĩ hatã ha ivaietereíva arapochy, ha rojegueraha tapykue gotyo mbohapy ára pukukue aja; ha oñepyrũ okyhyjeterei hikuái ojahogáramo g̃uarã pe yguasúpe; upevére ndachejorái hikuái.\n\n14 Ha pe ára irundyhápe, rojegueraha rire tapykue gotyo, arapochy oñepyrũ ivaive.\n\n15 Ha ojehu haimetete oremoñapymi pe yguasu ruguápe. Ha rojegueraha rire tapykue gotyo pe y ári irundy ára aja, che joykeʼykuéra oñepyrũ ohecha pe Tupã huísio oĩha hiʼarikuéra, ha omanotaha hikuái noñearrepentíriramo pe hekovaikuéragui; upévare, ou cherendápe hikuái, ha oipeʼa che jyva jokuaha, ha péina ápe umíva irurupaite; ha umi che pyñuã avei irurupaite, ha hasyeterei chéve.\n\n16 Upevére, aha che Tupãme, ha amomorã chupe ára pukukue aja; ha ndakaguaíri Ñandejárare aikoʼasy haguére.\n\n17 Ha koʼág̃a che ru, Lehi, heʼi chupekuéra heta mbaʼe, ha avei Ismael raʼykuérape; ha katu, péina ápe, haʼekuéra heʼi heta ñeʼẽpohýi oimeraẽva oñeʼẽ porãvape cherehe; ha itujámagui che rukuéra, ha ohaságui heta jepyʼapy itaʼyrakuéra rehe, hoʼa hikuái mbaʼasýpe, heẽ, ha oñenómante hikuái.\n\n18 Ha ijepyʼapy ha vyʼaʼỹ rupi, ha che joykeʼykuéra rembiapovai rehe, haimete ojegueraha chupekuéra ko áragui oñemoĩ hag̃ua Itupã renondépe; heẽ, umi iñakãrague morotĩ haimetéma ojeity yvytĩmbópe; heẽ, ha haimete oñeñotỹ chupekuéra vyʼaʼỹ reheve pe ýpe.\n\n19 Ha avei Jacob ha José, imitãgui, oikotevẽ gueteri heta ñeñangareko, ha ojepyʼapyeterei hikuái pe isykuéra jeikoʼasýre; ha ni che rembireko rasẽ ha ijerureʼasy, ha avei che raʼykuéra, nomohuʼũi che joykeʼykuéra korasõ ikatu hag̃uáicha chejora hikuái.\n\n20 Ha ndaipóri mbaʼeve ndahaʼéirõ pe Tupã puʼaka añómante, oñeʼẽpohýiva ohundihag̃ua chupekuéra, ikatútava omohuʼũ ikorasõkuéra; upévare, ohechámarõ hikuái oñeñotỹtamaha chupekuéra pe yguasu pypukúpe oñearrepenti hikuái umi mbaʼe ojapovaʼekuégui cherehe, ha upéicha rupi chejora hikuái.\n\n21 Ha ojehu opoi rire hikuái chehegui, péina ápe, ajagarra pe brújula, ha ombaʼapo che aipotaháicha. Ha ojehu añemboʼe Ñandejárape; ha añemboʼe rire umi yvytu opa, ha pe arapochy opa, ha oĩ tuicha pyʼaguapy.\n\n22 Ha ojehu che, Nefi, agueraha pe yga, ha upéicha roho jey pe yvy ñeʼẽmeʼẽngue gotyo.\n\n23 Ha ojehu roho rire heta ára pukukue jave rog̃uahẽ pe yvy ñeʼẽmeʼẽnguéme; ha roho pe yvy ári, ha romoĩ ore ogaaokuéra; ha rombohéra yvy ñeʼẽmeʼẽngue.\n\n24 Ha ojehu roñepyrũ roñemitỹ pe yvýpe, ha roñotỹ yva raʼỹi; heẽ, ha roñotỹmbaite opa yva raʼỹi pe yvýpe, rogueruvaʼekue pe Jerusalén retãgui. Ha ojehu okakuaa porãiterei, upévare, tuicha rojehovasa.\n\n25 Ha ojehu rojuhu pe yvy ñeʼẽmeʼẽnguéme, roho aja pe taveʼỹre, oĩha mymbaguasu opaichaguáva umi kaʼaguýre, pe vaka ha avei guéi, ha pe vúrro ha kavaju, ha pe kavara ha kavara kaʼaguy, ha opáichagua mymba kaʼaguy, ikatúva yvypóra oiporu. Ha rojuhu opáichagua mineral, óro ha avei pláta, ha cobre.\n\n", "1-ne 19": "[center][font_size=26]Ñembyaty 19[/font_size][/center]\n\n[i]Nefi ojapo pláncha metal-gui ha ohai ipype itavayguakuéra rembiasakue—Israel-gua Tupã oúta 600 ary Lehi osẽ rire Jerusalén-gui—Nefi oñeʼẽ ijehasaʼasy ha ijejuka kurusúre—judio-kuéra ndojehayhumoʼãi ha oñemosarambíta ára paha peve, ou jeýta vove hikuái Ñandejárape. 588–570 ary rupi Cristo mboyve.[/i]\n\n1 Ha ojehu Ñandejára heʼi chéve, upévare ajapo pláncha metal-gui ahai hag̃ua hiʼári che tavayguakuéra kuatiajehaipyre. Ha umi pláncha ajapomavaʼekue ári ahai che ru kuatiajehaipyre, ha avei ore guata pe taveʼỹre, ha che ru profesiakuéra; ha avei heta che profesíava ahai hiʼarikuéra.\n\n2 Ha che ajaporamoguare umíva ndaikuaái Ñandejára heʼitahague chéve ajapo hag̃ua kóva koʼã pláncha; upévare, che ru kuatiajehaipyre, ha ituvakuéra genealogía, ha heta mbaʼe rojapovaʼekue pe taveʼỹme ojehai umi pláncha peteĩha che añeʼẽmahague ári; upévare, umi mbaʼe ojehuvaʼekue che ajapo mboyve koʼã pláncha, añetehápe, oñemombeʼuve umi pláncha peteĩha ári.\n\n3 Ha ajapo rire koʼã pláncha ojejerure haguéicha chéve, Che, Nefi-pe, oñemeʼẽ tembiapoukapy, pe ministério ha profesiakuéra, pehẽnguekuéra hesakãve ha iporãvéva chuguikuéra, ojehai hag̃ua koʼã pláncha ári; ha umi mbaʼe ojehaíva oñeñongatuvaʼerã oñemboʼe hag̃ua che tavayguakuérape, oguerekótava pe yvy, ha avei ambue mbaʼe arandúpe g̃uarã, ha umíva umi mbaʼe Ñandejára oikuaa.\n\n4 Upévare, che, Nefi, ahai peteĩ kuatiajehaipyre umi ambue pláncha ári, omeʼẽva peteĩ ñemombeʼu, térã peteĩ ñemombeʼupaite umi ñorairõ ha ñehundi che tavayguakuéra rehegua. Ha ajapo koʼãva, ha haʼe che tavayguakuérape mbaʼépa ojapovaʼerã che naimevéima vove; ha koʼã pláncha oñembohasavaʼerã peteĩ ñemoñareʼatýgui ambuévape, térã peteĩ profétagui ambuévape, Ñandejára omeʼẽ peve ambue tembiapoukapykuéra.\n\n5 Ha amo gotyove amombeʼúta mbaʼéichapa ajapovaʼekue koʼã pláncha; ha koʼág̃a, péina ápe, ajapovéta pe añeʼẽ haguéicha; ha koʼãva ajapo oñeñongatu hag̃ua umi mbaʼe imarangatuvéva che tavayguakuéra kuaapyrã.\n\n6 Upevére, ndahaíri mbaʼeve plánchakuéra ári ndahaʼéiramo chéve g̃uarã imarangatúva. Ha koʼág̃a, che ajavýramo, umi ymaguare ojavy avei; ndahaʼéi niko añeñyrõséva ambue yvypóra rupi, ha katu pe tekokangy aguerekóvagui chejehe, che rete rupi, añeñyrõ che jupe.\n\n7 Oĩ niko umi mbaʼe yvyporakuéra omombaʼeguasúva, tete ha avei ángape g̃uarã, ambuévape katu ndahaʼéi mbaʼeve ha opyrũ hese. Heẽ, pe Israel-gua Tupãre jepeve umi yvyporakuéra opyrũ; che haʼe, opyrũ hese ha katu haʼéta ambue ñeʼẽme—ndojapói hikuái chupe mbaʼevérõ, ha nohendúi hikuái pe iñemoñeʼẽnguéra.\n\n8 Ha péina ápe haʼe ouvaʼerã, pe ángel ñeʼẽ heʼi haguéicha, seiscientos ary ára che ru osẽ rire Jerusalén-gui.\n\n9 Ha pe yvóra, hembiapovai rupi, ohusgáta chupe ndahaʼeiramoguáicha mbaʼeve; upévare ohavira chupe hikuái, ha haʼe ogueropuʼaka; ha ombyepoti chupe hikuái, ha haʼe ogueropuʼaka. Heẽ, ondyvu hikuái hiʼári, ha haʼe ogueropuʼaka, pe imborayhu porã ha ipyʼaporãgui yvyporakuéra raʼy ndive.\n\n10 Ha ore rukuéra Tupã, ojeguerahavaʼekue Egipto mboypýri, oñeguenohẽvo ñeñapytĩmbýgui, ha avei oñeñongatuvaʼekue hese taveʼỹme, heẽ, pe Abraham Tupã, ha Isaac ha Jacob Tupã, oñemeʼẽ ijupe, pe ángel ñeʼẽ heʼiháicha, yvypóraicha, yvypóra iñañáva pópe, oñemopuʼã hag̃ua, Zenoc ñeʼẽ heʼiháicha, ha ojejuka hag̃ua kurusúre, Neum ñeʼẽ heʼiháicha, ha oñeñotỹ hag̃ua peteĩ ñeñotỹháme, Zenós ñeʼẽ heʼiháicha, oñeʼẽvaʼekue umi mbohapy ára pytũmbýpe rehe, ha koʼãva haʼéta peteĩ techauka iñemanógui oñemeʼẽtava umi oikóva islas del mar-pe, oñemeʼẽtava voi umi haʼéva Israel rogaguápe.\n\n11 Péicha oñeʼẽgui pe proféta: Añetehápe Tupã Ñandejára ohóta maymáva Israel rógape upe ára, peteĩvape iñeʼẽme, hekojojágui, tuicha ovyʼa ha ojesalva hag̃ua, ha ambuévape pe arasunu ha araguyguy ipuʼaka reheguáva rehe, ára pochýpe, tatápe, ha tatatĩme, ha tatatĩ ypytũme, ha pe yvy jejoka pypukúpe, ha yvyty opuʼãtavape.\n\n12 Ha opavave koʼã mbaʼe añetehápe ouvaʼerã, heʼi pe proféta Zenós. Ha ojeka pypukúta umi ita yvy ariguáva; ha umi yvy pyahẽ rupi, heta rreikuéra islas del mar-peguáva ári Tupã Espíritu ombaʼapóta heʼi peve hikuái: ¡Pe naturaleza Tupã ohasaʼasy hína.\n\n13 Ha umi oĩva Jerusalén-re, heʼi pe proféta, haʼekuéra ojehaviráta mayma tavayguakuéra rehe, ojuka haguére kurusúre pe Israel-gua Tupãme, ha omovã hikuái ikorasõkuéra, ha ombotove techauka ha mbaʼeguasu, ha pe Israel-gua Tupã puʼaka ha verapy.\n\n14 Ha omovãgui hikuái ikorasõkuéra, heʼi pe proféta, ha omboykégui Israel-pegua Imarangatúvape, oikoreíta hikuái hetépe, ha omanóta, ha haʼéta hikuái peteĩ ñembohoryha ha peteĩ ojehayhuʼỹva, ha mayma tetãnguéra apytépe ndaijaʼemoʼãi hesekuéra.\n\n15 Upevére, og̃uahẽ vove upe ára, heʼi pe proféta, nomovãvéi vove hikuái ikorasõkuéra Israel-pegua Imarangatúvagui, upépe haʼe imanduʼáta umi konvénio ojapovaʼekuére ituvakuéra ndive.\n\n16 Heẽ, upépe imanduʼáta umi islas del mar rehe; heẽ, ha maymáva umi Israel rogaguápe, che ambyatýta, heʼi Ñandejára, heʼiháicha pe proféta Zenós ñeʼẽme, irundy yvy rendágui.\n\n17 Heẽ, ha maymáva tetã ohecháta Ñandejára salvasiõ, heʼi pe proféta; maymáva tetãnguéra, avaretãnguéra, ñeʼẽnguéra ha tavayguakuéra ojehovasáta.\n\n18 Ha che, Nefi, ahai koʼã mbaʼe che tavayguakuérape, ikatumbaʼéramo g̃uarã aipyʼamovã chupekuéra imanduʼa hag̃ua hikuái Ñandejára Irredentor rehe.\n\n19 Upévare, añeʼẽ mayma Israel rogaguápe, ohupytýramo g̃uarã koʼã mbaʼe.\n\n20 Ha péina ápe, añandu tuicha temiandu pe espíritupe, chejopýva omokangy peve che rete, umi oĩva Jerusalén-pe rehe; ha Ñandejára iporiahuverekópe ndoikuaaukáirire chéve hesekuéra rehegua, ojapo haguéicha umi proféta yma guare ndive, che avei amanovaʼerãmoʼã.\n\n21 Ha añetehápe haʼe ohechauka umi proféta ymaguarépe opa mbaʼe hesekuéra reheguáva; ha avei ohechauka hetápe umi ñande reheguáva; upévare, tekotevẽ jaikuaa chuguikuéra, ojehaígui umi pláncha bronce-guigua ári.\n\n22 Ha ojehu che, Nefi, amboʼe koʼã mbaʼe che joykeʼykuérape; ha ojehu amoñeʼẽ chupekuéra heta mbaʼe, ojehaíva umi pláncha bronce-guigua ári, oikuaa hag̃ua hikuái Ñandejára rembiapo ambue tetãnguérape, tavayguakuéra ymaguare apytépe.\n\n23 Ha amoñeʼẽ chupekuéra heta mbaʼe ojehaíva Moisés kuatiañeʼẽnguérape; ha aipyʼamovã hag̃ua chupekuéra ojerovia hag̃ua Ñandejára Irredentor rehe amoñeʼẽ chupekuéra pe proféta Isaías ohaivaʼekue; amoĩ mayma escritura-kuéra ore rehe, haʼe hag̃ua oréve mbaʼe porã ha orehekomboʼe hag̃ua.\n\n24 Upévare añeʼẽ chupekuéra, haʼévo: Pehendu pe proféta ñeʼẽnguéra, peẽ haʼéva peteĩ Israel rogagua rembyre, peteĩ yvyra rakã ojeipeʼavaʼekue; pehendu pe proféta ñeʼẽnguéra, ojehaivaʼekue maymáva Israel rogaguápe, ha pemoĩ pendejehe, ikatu hag̃ua peguereko ñehaʼarõ umi pende joykeʼykuéraicha pejeipeʼavaʼekuégui; ha upéicha ohaíkuri upe proféta.\n\n", "1-ne 20": "[center][font_size=26]Ñembyaty 20[/font_size][/center]\n\n[i]Ñandejára ohechauka hembipotakuéra Israel-pe—Israel ojeiporavovaʼekue pe jeikoʼasy tatakuápe ha osẽvaʼerã Babilonia-gui—Oñembojojavaʼerã Isaías 48 ndive. 588–570 ary rupi Cristo mboyve.[/i]\n\n1 Pejapysaka ha pehendu koʼãva, O Jacob róga, peñehenóiva Israel réra rupi, ha pesẽvaʼekue Judá ykuéragui, térã pesẽvaʼekue y ñemongaraikuéragui, peñeʼẽmeʼẽva Ñandejára rérape, ha peñeʼẽ Israel-gua Tupã rehe, ha katu napeñeʼẽmeʼẽi añetehápe ni tekojojápe.\n\n2 Upevére, haʼekuéra ojehero tavaguasu marangatuguávaramo, ha katu ndojepytasói pe Israel-gua Tupã ári, haʼéva Señor de los Ejércitos, heẽ, Señor de los Ejércitos haʼe pe héra.\n\n3 Péina ápe, che haʼevaʼekue umi mbaʼe mboyveguáva iñepyrũmby guive; ha osẽvaʼekue che jurúgui, ha ahechaukákuri umíva. Ha ahechauka sapyʼa.\n\n4 Ha ajapókuri aikuaágui ndepyʼahatãha, ha tajygue imbaretéva pe nde ajúra, ha bronce-guigua pe nde syva;\n\n5 Ha che haʼevaʼekue ndéve iñepyrũmby guive; oiko mboyve ahechaukákuri ndéve; ha ahechaukákuri akyhyjégui eréramo g̃uarã—Che ídolo ojapo, ha che taʼanga yvyguigua, ha che taʼanga mbaʼe mboykúgui jejapopyre ojapouka koʼã mbaʼe.\n\n6 Rehecha ha rehendupaitékuri koʼãva; ha neremombeʼusemoʼãi piko umíva? Ha che ahechaukahague ndéve mbaʼe ipyahúva, mbaʼe kañymby, ha ndereikuaáiva.\n\n7 Ha umíva koʼág̃a ojejapo, ha ndahaʼéi iñepyrũmby guive, ni pe ára nde rehendu mboyve ojeʼe ndéve, ani hag̃ua ere—Péina ápe che niko aikuaamavoíkuri.\n\n8 Heẽ, ha nde nerehendúi, heẽ, ha ndereikuaái; heẽ, upe guive nde apysa ndojeipeʼavéi; che niko aikuaákuri nderekojoavyetereitaha, ha tyeryepy guivéma voi reñehenói iñeʼẽrenduʼỹva.\n\n9 Upevére, che réra rupi ambotapykuéta che pochy, ha che momorãrã, ajejokóta ani roikytĩ.\n\n10 Ha, péina ápe, che romopotĩ, che roiporavo jeikoʼasy tatakua ryepýpe.\n\n11 Che rehénte, heẽ, chéve g̃uarãnte ajapóta kóva, ani oñemoherakuã vai che réra, ha che verapy nameʼẽmoʼãi ambuévape.\n\n12 Cherendu, O Jacob, ha nde Israel ahenoivaʼekue, chete voi niko haʼe; che haʼe pe iñepyrũmby, ha che haʼe avei pe ipaháva.\n\n13 Che po avei omoĩvaʼekue pe yvy rendag̃ua, ha che po akatúa oipysovaʼekue umi yvága. Che ahenói chupekuéra ha haʼekuéra opuʼã oñondivepa.\n\n14 Peñembyatýpa, maymáva peẽ, ha pehendu; Máva piko ijapytepekuéra omombeʼu chupekuéra koʼã mbaʼe? Ñandejára ohayhuvaʼekue chupe; heẽ, ha haʼe okumplíta iñeʼẽ hesekuéra rupi heʼivaʼekue; ha ojapóta ojaposéva Babilonia-pe, ha ijyva oúta Caldeo-kuéra ári.\n\n15 Avei, heʼi Ñandejára; Che Ñandejára, heẽ, che añeʼẽkuri; heẽ, che ahenói chupe omombeʼu hag̃ua, ha agueru chupe, ha haʼe omoakãrapuʼãta hape.\n\n16 Peju che ypýpe; che nañeʼẽñemíri; iñepyrũmby guive, oñemombeʼu ypy guive che añeʼẽ; ha Tupã Ñandejára, ha Espíritu imbaʼéva, chembouvaʼekue.\n\n17 Ha upéicha heʼi Ñandejára, ne Rredentor, Israel-pegua Imarangatúva; Che ambouvaʼekue chupe, Ñandejára nde Tupã nemboʼeporãva, ha ndegueraháva pe tape reikovaʼerãre, haʼe ojapovaʼekue.\n\n18 O rehendúrire che rembiapoukapykuéra—upéicharire nde pyʼaguapy haʼevaʼerãmoʼã peteĩ ysyrýicha, ha pe nde rekojoja haʼevaʼerãmoʼã umi yguasu opuʼãvaicha.\n\n19 Ha ne ñemoñare hetavaʼerãmoʼã yvykuʼícha; ha umi heñóiva nde ryepýgui umi ikuʼikuéicha; pe héra noñeikytĩrivaʼeramoʼã ni ndojepeʼaivaʼerãmoʼã cherenondégui.\n\n20 Pesẽ Babilonia-gui, pekañy Caldeo-kuéra apytégui, pemombeʼu purahéipe ñeʼẽ, pemombeʼu kóva, pegueraha yvy opaha peve; peje: Ñandejára orredimi hembiguái Jacob-pe.\n\n21 Ha ndaijyʼuhéiri hikuái; haʼe ogueraha chupekuéra umi taveʼỹre; ha oguenohẽ umi itágui y chupekuéra g̃uarã; haʼe ojoka pe ita ha osẽ y.\n\n22 Ha jepeve haʼe ojapopa opaite koʼã mbaʼe, ha hetave avei, ndaipóri pyʼaguapy, heʼi Ñandejára, umi iñañávape g̃uarã.\n\n", "1-ne 21": "[center][font_size=26]Ñembyaty 21[/font_size][/center]\n\n[i]Pe Mesías haʼéta tesapéramo gentil-kuérape ha omosãsóta umi ojejokuávape—Israel oñembyatýta puʼakápe ára pahápe—Rreikuéra imongakuaahárata—Oñembojojavaʼerã Isaías 49 rehe. 588–570 ary rupi Cristo mboyve.[/i]\n\n1 Ha avei: Pehendu, O Israel róga, maymáva peẽ pejepeʼavaʼekue ha peñeguenohẽvaʼekue okápe che tavayguakuéra pastor-kuéra rekoñaña rupi; heẽ, maymáva peẽ pejepeʼavaʼekue, ha peñemosarambivaʼekue okápe, peẽ haʼéva che tavayguakuéra, O Israel róga. Pejapysaka, O islas, cherehe, ha pehendu tavayguakuéra mombyryguáva; Ñandejára cherenói tyeryepy guivéma voi; che sy rye guive che rérare haʼe imanduʼa.\n\n2 Ha omoĩ che juru kysepuku rãimbéicha; ha ipo ãme cheñomi, ha chemoĩ huʼy isỹivaramo; ha cheñomi ihuʼy ryrúpe;\n\n3 Ha heʼi chéve: Nde haʼe che rembiguái, O Israel, nde rupi añemombaʼeguasúta.\n\n4 Ha che katu haʼe, reínte añehaʼãraʼe, ha chekaneʼõrei mbaʼeverã; añetehápe che huísio oĩ Ñandejára renondépe, ha che rembiapo che Tupã ndive.\n\n5 Ha koʼág̃a, heʼi Ñandejára—upe cheapohare tyeryepy guive hembiguairã, agueru jey hag̃ua chupe Jacob-pe—jepeve Israel noñembyatýiramo, jepeve upéicha che añemombaʼeguasúta Ñandejára resa renondépe, ha che Tupã haʼéta che mbarete.\n\n6 Ha haʼe heʼi: michĩ mbaʼe nde che rembiguáiramo remopuʼã hag̃ua Jacob avaretãnguérape, ha remoĩ jey hag̃ua umi Israel-gua hembývape. Avei romoĩta gentil-kuéra tesapehárõ, haʼe hag̃ua che salvasiõ yvy opaha peve.\n\n7 Péicha heʼi Ñandejára, Israel Rredentor, Imarangatu, pe yvypóra ojapoʼívape, ha tetãnguéra ohayhuʼỹvape, pe tendotakuéra rembiguáipe: Rreikuéra ohecháta ha oñemboʼýta, ha príncipe-kuéra avei otupaitũta chupe, Ñandejára ijeroviarekóva rupi.\n\n8 Péicha heʼi Ñandejára: Ára porãme pohenduvaʼekue, O islas del mar, ha pe salvasiõ árape roipytyvõvaʼekue; ha che poñongatúta, ha ameʼẽta peẽme che rembiguáipe tavayguakuéra konvénioramo, amoĩ hag̃ua pe yvy, ameʼẽ hag̃ua jehejapyréicha umi tenda inandietéva;\n\n9 Ere hag̃ua umi ojejokuávape: Pesẽ katu; ha pytũmbýpe oĩvape: Pejehechauka. Tapére oñemongarúta, ha opa yvy yvatépe oĩta kapiʼipe chupekuéra g̃uarã.\n\n10 Naiñembyahýi ha ndaijyʼuheimoʼãi hikuái, arahaku ha kuarahy ndoipyʼajopymoʼãi chupekuéra; pe hesekuéra oguerekóva poriahuvereko oisãmbyhýta chupekuéra, ha ykua yvu rupi ogueraháta chupekuéra.\n\n11 Ha ajapóta tape opa che yvytykuéragui, ha umi che rape porã oñemopuʼãvéta.\n\n12 Ha upéi, O Israel róga, péina ápe, koʼãva oúta mombyrýgui; ha péina, koʼãva nórtegui ha kuarahyreikégui, ha koʼãva Sinim retãgui.\n\n13 Pepurahéi, O yvagakuéra; ha evyʼa, O yvy; umi kuarahyresẽme oĩva py oñemohendátagui; ha pepurahéi atã, O yvytykuéra; haʼekuéra ndojeipyʼajopymoʼãvéimagui; Ñandejára omoangapyhýgui itavayguakuérape, ha oiporiahuverekóta umi ohasaʼasývape.\n\n14 Ha katu, péina ápe, Sión heʼi: Ñandejára chereja, ha Ñandejára che mbaʼéva hesaráima chehegui—ha katu haʼe ohechaukáta nahaniriha.\n\n15 Ha ikatu piko peteĩ kuña hesarái imemby kambúgui, ndoiporiahuvekói peve pe imemby hyepýgui osẽvaʼekuépe? Heẽ, haʼe hesaráiramo jepe, che ndacheresaraimoʼãi ndehegui, O Israel róga.\n\n16 Péina ápe, che rohai che po pytépe; nde ogykekuéra oĩ tapiaite cherenondépe.\n\n17 Ne membykuéra opuʼãta umi nerundiséva rehe; ha umi nderejareivaʼekue ojeíta ndehegui.\n\n18 Ehupi nde resa nde jerére ha emaʼẽ; opavave koʼãva oñembyaty ha oúta ndéve. Ha aikoveháicha che, heʼi Ñandejára, añetehápe nde reñemondéta maymávagui, ao jeguapeguáicha, ha chuguikuéra reñembojeguáta kuñataĩ omendataramoguáicha.\n\n19 Ha umi nerenda ojeikoʼỹha ha ojehejareivaʼekue, ha pe yvy reñehundihague, koʼág̃a ipoʼietereíta umi oikóvagui ipype rupi; ha umi nemokõvaʼekue oñemombóta mombyry.\n\n20 Umi mitã reguerekótava, ojeipeʼa rire umi peteĩháva ndehegui, heʼi jeýta nde apysápe: Ipoʼieterei chéve g̃uarã ko tenda; emeʼẽ chéve tenda che aiko hag̃ua.\n\n21 Upéicha eréta ne korasõme: Máva piko omoheñói chéve koʼãvape, che niko apytavaʼekue che membyʼỹre, ha aime cheañorei, ñeñapytĩmbýpe, ha aha rei ágotyo ha pégotyo? Ha máva piko omongakuaa chéve koʼãva? Péina ápe, ajeheja niko cheaño; moõpa oĩ hína koʼãvaraʼe?\n\n22 Péicha heʼi Tupã Ñandejára: Péina ápe, amopuʼãta che po gentil-kuérape, ha ahupíta che aoveve tavayguakuérape; ha oguerúta nde raʼykuérape ijyva ári, ha nde rajykuérape ojegueraháta ijatiʼy ári.\n\n23 Ha rreikuéra nemboherekuáta, ha irreinakuéra nemongakuaáta; ojayvýta yvy peve nerenondépe, ha oheréita pe yvytimbo nde py rehegua; ha reikuaáta che haʼeha Ñandejára; noñemotĩmoʼãigui umi cheraʼarõva.\n\n24 Ojeipeʼáta piko hiʼupy pe ipuʼakapávagui, térã ojejoráta piko umi hendaitépe oñeñapytĩvaʼekue?\n\n25 Ha katu péicha heʼi Ñandejára, jepeve umi oñeñapytĩva ojeipeʼáta umi ipuʼakapávagui, ha pe oporojopývagui ojeipeʼáta hiʼupy; ha che añorairõta umi nendive oñorairõva ndive, ha asalváta nde raʼykuérape.\n\n26 Ha umi ndejopývape haʼukáta hoʼo tee; ha huguýpe oñemongaʼúta chupekuéra haʼeramoguáicha víno heʼẽvape; ha opavave tekove oikuaáta che, Ñandejára, haʼeha nde Salvador ha ne Rredentor, pe Jacob ndivegua Ipuʼakapáva.\n\n", "1-ne 22": "[center][font_size=26]Ñembyaty 22[/font_size][/center]\n\n[i]Israel oñemosarambíta opa yvy ape ári—Gentil-kuéra omongakuaáta ha omboherekuáta Israel-pe evanhélio reheve ára pahápe—Israel oñembyatýta ha ojesalváta, ha umi iñañáva ojehapýta ñana pirúicha—Pe añaretã oñehundíta, ha Satana ojejokuáta. 588–570 ary rupi Cristo mboyve.[/i]\n\n1 Ha ojehu upéi che, Nefi, amoñeʼẽ rire koʼã mbaʼe ojehaíva umi pláncha bronce-guigua ári, che joykeʼykuéra ou cherendápe ha heʼi chéve: Mbaʼe heʼise koʼã mbaʼe remoñeʼẽvaʼekue? Péina ápe, koʼãva piko oñeikũmbyvaʼerã haʼeramoguáicha mbaʼe espíritu reheguáva, oikótava pe espíritu-pe ha ndahaʼéiva ñande retépe?\n\n2 Ha che, Nefi, haʼe chupekuéra: Péina ápe koʼãva ojehechauka profétape upe espíritu ñeʼẽ rupive; ha pe espíritu rupive niko ojeikuaauka opa mbaʼe profetakuérape, mbaʼe oútava yvyporakuéra raʼy ári oikove aja hetépe.\n\n3 Upévare, umi mbaʼe amoñeʼẽvaʼekue haʼe mbaʼe tete ha espíritu reheguáva; haʼetévaicha pe Israel róga oñemosarambítava, koʼág̃a térã upe rire, opa yvy ape ári, ha avei mayma tetãnguéra apytépe.\n\n4 Ha péina ápe, oĩ heta okañýmava umi Jerusalén-pe oikóvagui. Heẽ, hetave mayma umi avaretãnguerapeguáva ojeguerahavaʼekue; ha oñemosarambi koʼápe ha amo umi islas del mar ári; ha moõpa oĩ hikuái avave ore ndoroikuaái, roikuaánte ojeguerahahague chupekuéra.\n\n5 Ha ojegueraha guive chupekuéra, ojeprofetisa koʼã mbaʼe hesekuéra, ha upéicha avei umi upe rire oñemosarambi ha oñemoapañuãitavare, pe Israel-pegua Imarangatúva rupi; omohatãtagui hikuái ikorasõkuéra hese; upévare, oñemosarambíta chupekuéra opa tetãnguéra apytépe ha ojehayhuʼỹta opa yvyporakuérare.\n\n6 Upevére, oñemongakuaa rire hikuái gentil-kuérare, ha Ñandejára omopuʼã rire ipo gentil-kuéra ári ha omoĩ rire chupekuéra aovevéramo, ha taʼyrakuéra ojegueraha rire gentil-kuéra jyva ári, ha tajyrakuéra ijatiʼy ári, péina ápe koʼã mbaʼe oñeñeʼẽha hína haʼe tete reheguáva; péicha haʼégui umi Ñandejára konvénio ñande rukuéra ndive; ha oñeʼẽ ñande rehe umi ára oútavare, ha avei mayma ñande joykeʼykuéra haʼéva Israel rogagua rehe.\n\n7 Ha heʼise outaha ára opa Israel róga oñemosarambi ha oñemoapañuãi rire, Tupã Ñandejára omopuʼãtaha peteĩ tetã ipuʼakapáva gentil-kuéra apytépe, heẽ, opa ko yvy ape ári; ha ñane ñemoñarekuérape haʼekuéra omosarambíta.\n\n8 Ha upéi ñane ñemoñare oñemosarambi rire Tupã Ñandejára ojapóta peteĩ tembiapo tuicha ha hechapyrãva gentil-kuéra apytépe, mbaʼe hepýtava ñane ñemoñarekuérape g̃uarã; upévare, oñembojoja omongakuaataha chupekuéra gentil-kuéra ha oguerahataha ijyva ári ha ijatiʼy ári.\n\n9 Ha avei mbaʼe hepýtava gentil-kuérape g̃uarã; ha ndahaʼéi gentil-kuérape añónte ha katu avei opa Israel rogaguávape, ojeikuaauka hag̃ua umi konvénio Túva yvagapegua ojapovaʼekue Abraham ndive, heʼívo: Ne ñemoñarépe ojehovasáta opa avaretãnguéra yvy arigua.\n\n10 Ha aipota, che joykeʼykuéra, peikuaa ndaikatuiha ojehovasa mayma avaretãnguéra yvy arigua Ñandejára ndohechaukáiramo ijyva tetãnguéra resa renondépe.\n\n11 Upévare, Tupã Ñandejára ohechaukáta ijyva opa tetãnguéra resa renondépe, ojapóvo ikonveniokuéra ha iñevanhélio umi Israel rogagua ndive.\n\n12 Upévare, oguenohẽ jeýta chupekuéra ñeñapytĩmbýgui, ha oñembyatýta chupekuéra ijyvy jehejapyrépe; ha ojeipeʼáta chupekuéra ypytũ ha tatatĩ ypytũgui; ha oikuaáta hikuái Ñandejára haʼeha Isalvador ha Irredentor, pe Israel-gua Ipuʼakapáva.\n\n13 Ha pe tuicha ha ijejaʼeʼỹvéva tupao ruguy, haʼéva pe hekovaivéva opa yvy arigua, ojeréta iñakãre; oñorairõtagui oñondive, ha ipopegua kysepuku ojeréta iñakãnguérare, ha huguykuérape okaʼúta hikuái.\n\n14 Ha opa tetã oñorairõva nendive, O Israel róga, ojeréta ojuehe, ha hoʼáta hikuái pe yvykua ojoʼovaʼekuépe oity hag̃ua umi Ñandejára tavayguakuérape. Ha mayma oñorairõva Sión ndive oñehundíta, ha upe tuicha hekovaíva, ombyaivaʼekue Ñandejára rape porã, heẽ, upe tuicha ha ijejaʼeʼỹvéva tupao, hoʼáta yvýpe ha tuicháta pe ijeʼa.\n\n15 Ha péina ápe, heʼi upe proféta, pyaʼe og̃uahẽta ára Satana ndoguerekomoʼãveimaha puʼaka yvyporakuéra raʼy rehe; hiʼag̃uíma ára mayma iñañáva ha oñembotuicháva haʼetaha ñana pirúicha; ha hiʼag̃uíma ára ojehapyvaʼerãha.\n\n16 Hiʼag̃uíma ára opaite Tupã ñekoʼõi oñeñohẽtaha mayma yvyporakuéra raʼy ári; haʼe ndohejamoʼãigui umi iñañáva ohundi hekojojávape.\n\n17 Upévare, haʼe oñongatúta umi hekojojávape ipuʼaka rupive, jepeve oútaramo opaite iñekoʼõi, ha umi hekojojáva oñeñongatúta, oñehundipa peve tatápe umi ohayhuʼỹva chupekuéra. Upévare, umi hekojojáva ndokyhyjeivaʼerã; heʼígui péicha upe proféta, haʼekuéra ojesalváta, jepeve tata rupive.\n\n18 Péina ápe, che joykeʼykuéra, che haʼe peẽme, koʼã mbaʼe pyaʼe ouvaʼerãha, heẽ, tuguy jepeve, ha tata, ha tatatĩ ypytũ ouvaʼerã; ha oumantevaʼerã pe yvy ape ári; ha oúta yvyporakuérape hetépe oĩ aja omohatãramo hikuái ikorasõkuéra Israel-pegua Imarangatúva rehe.\n\n19 Ha péina ápe, umi hekojojáva nomanomoʼãi; añetehápe oútagui ára maymáva umi oñorairõva Sión ndive ojeipeʼataha.\n\n20 Ha Ñandejára añetehápe ombosakoʼíta peteĩ tape itavayguakuérape g̃uarã, oñekumpli hag̃ua Moisés ñeʼẽnguéra, haʼe oñeʼẽvaʼekue, heʼívo: Ñandejára pende Tupã omopuʼãta peẽme peteĩ proféta, cheichagua; ha chupe pehendúta opa mbaʼe heʼívape peẽme. Ha ojehu maymáva umi nohenduséiva upe profétape oñemosẽta umi tavayguakuéra apytégui.\n\n21 Ha koʼág̃a che, Nefi, haʼe peẽme, kóva ko proféta oñeʼẽhague Moisés haʼeha Israel-pegua Imarangatúva; upévare, haʼe oporohusgáta tekojojápe.\n\n22 Ha umi hekojojáva ndokyhyjeivaʼerã, haʼekuéra niko haʼe umi noñemoapañuãmoʼãiva. Ha katu haʼe pe aña rréino, oñemopuʼãtava yvyporakuéra raʼy apytépe, rréino oñemoĩva umi hetépe oĩva apytépe—\n\n23 Pyaʼe og̃uahẽtagui ára maymáva umi tupao oñemopuʼãvaʼekue ohupyty hag̃ua pirapire ñemonoʼõ, ha maymáva umi oñemopuʼãvaʼekue ohupyty hag̃ua puʼaka tekovekuéra ári, ha umi oñemopuʼãvaʼekue oñembokaʼavo hag̃ua pe yvóra resa renondépe, ha umi ohekáva tete jeipota ha mbaʼe yvorapeguáva, ha ojapóva opáichagua tembiapovai; heẽ, ha ipahápe, maymáva haʼéva pe aña rreinogua haʼe hína umi okyhyje, ha oryrýi, ha ipirĩvaʼerã; haʼekuéra haʼe umi oñemotindyvaʼerã yvytimbo peve; haʼekuéra haʼe umi oñemboykuvaʼerã ñana pirúicha; ha koʼãva pe proféta ñeʼẽme heʼiháicha.\n\n24 Ha pyaʼe og̃uahẽ ára umi hekojojáva ojeguerahataha vakaraʼýicha pe atýpe, ha Israel-pegua Imarangatúva orreináta poguy, mbarete ha puʼakápe, ha tuicha verapýpe.\n\n25 Ha haʼe ombyaty itaʼyrakuéra irundy rendágui yvy ape ári; ha oipapa ijovechakuéra, ha haʼekuéra oikuaa chupe; ha oĩta peteĩ ovechaʼaty ha peteĩ ovecharerekua; ha haʼe omongarúta umi ijovechápe, ha hendive ojuhúta hikuái kapiʼipe.\n\n26 Ha itavayguakuéra tekojoja rupi, Satana ndoguerekói puʼaka; upévare, ndaikatúi ojepoi chugui heta ary pukukue aja; ndoguerekóigui haʼe puʼaka tavayguakuéra korasõ ári, oikógui hikuái tekojojápe, ha Israel-pegua Imarangatúva orreina.\n\n27 Ha koʼág̃a péina ápe, che, Nefi, haʼe peẽme opa koʼã mbaʼe oikovaʼerã tetépe ojeiko aja.\n\n28 Ha katu, péina ápe, opa tetãnguéra, avaretãnguéra, ñeʼẽnguéra ha tavakuéra oikóta kyhyjeʼỹme pe Israel-pegua Imarangatúva ndive oñearrepentíramo hikuái.\n\n29 Ha koʼág̃a che, Nefi, ambopaha; nañanimavéimagui añeʼẽvo koʼã mbaʼe rehe.\n\n30 Upévare, che joykeʼykuéra, aipota peikuaa umi mbaʼe ojehaivaʼekue umi pláncha bronce-guigua ári añeteguaha; ha otestifika yvypóra iñeʼẽrenduvaʼerãha Tupã rembiapoukapykuérare.\n\n31 Upévare, ani peimoʼã che ha che ru añónte romeʼẽha testimónio, ha avei romboʼe koʼãva. Upévare, peneñeʼẽrendúramo umi tembiapoukapýre, ha peñehaʼãmbaitéramo ipahaite peve, pejesalváta upe ára pahápe. Ha upéicha. Amén.\n\n", "2-ne 1": "[center][font_size=26]Mokõiha Nefi Kuatiañeʼẽ[/font_size][/center]\n\nLehi ñemano ñemombeʼu. Nefi joykeʼykuéra opuʼã hese. Ñandejára heʼi Nefi-pe osẽ hag̃ua taveʼỹme. Ijeʼoikuéra taveʼỹre, ha ambue mbaʼe.\n\n[center][font_size=26]Ñembyaty 1[/font_size][/center]\n\n[i]Lehi oprofetisa peteĩ tetã isãʼỹva rehe—Iñemoñarekuéra oñemosarambi ha ojepyʼajopýta orrechasáramo Israel-pegua Imarangatúvape—Haʼe oñemoñeʼẽ itaʼyrakuérape omoĩ hag̃ua ijehe tekojoja ñemiñuvã. 588–570 ary rupi Cristo mboyve.[/i]\n\n1 Ha koʼág̃a ojehu upe rire Che, Nefi, amboʼepa vove che joykeʼykuérape, ore ru, Lehi, oñeʼẽ avei heta mbaʼe chupekuéra, ha omomanduʼa chupekuéra, heta mbaʼe guasu Ñandejára ojapovaʼekue hesekuéra oguenohẽvo chupekuéra Jerusalén retãgui.\n\n2 Ha oñeʼẽ chupekuéra opuʼãramoguare hikuái roime aja yguasu ári, ha umi Tupã poriahuvereko osalvavaʼekue chupekuéra hekove, ani hag̃ua oñemoñapymi chupekuéra pe yguasúpe.\n\n3 Ha oñeʼẽ avei chupekuéra pe yvy ñeʼẽmengue, ohupytyvaʼekuére—ha mbaʼeichaitépa Ñandejára iporiahuvereko orendive oremomarandúvo rosẽ hag̃ua Jerusalén retãgui.\n\n4 Upévare, péina ápe, haʼe heʼi, ahecha peteĩ techauka, ha upéichagui aikuaa Jerusalén oñehundimahague; ha japytárire Jerusalén-pe ñamanovaʼerãmoʼã avei.\n\n5 Ha katu, haʼe heʼi, roikoʼasýramo jepe, rohupyty pe yvy ñeʼẽmeʼẽngue, peteĩ yvy ojeiporavovaʼekue opa ambue yvykuéra ári; peteĩ yvy Ñandejára ojapovaʼekue chendive konvénio haʼetaha peteĩ yvy jehejapyre che ñemoñarépe g̃uarã. Heẽ, Ñandejára omeʼẽvaʼekue chéve kóva ko yvy peteĩ konvénio rupi, ha che raʼykuérape tapiaite peve, ha avei opavave umi Ñandejára po oguerúvape ambue tetãnguéragui.\n\n6 Upévare, Che, Lehi, aprofetisa ombaʼapoháicha cherehe pe Espíritu oĩva chendive, avave ndoumoʼãiha kóva ko yvýpe ndojeguerúiramo Ñandejára po rupi.\n\n7 Upévare, ko yvy oñekonsagra umi haʼe oguerútavape g̃uarã. Ha ombaʼapóramo hikuái chupe g̃uarã heʼiháicha umi tembiapoukapy haʼe omeʼẽvaʼekue chupekuéra, haʼéta chupekuéra peteĩ yvy isãsóva; upévare, arakaʼeve ndojeguerahamoʼãi hikuái ñeñapytĩmbýpe; ha upéicharamo, haʼéta tembiapovai rupi; ha hetáramo tembiapovai oñemoñeʼẽngáita pe yvy hesekuéra rupi, ha katu umi hekojojávape g̃uarã ojehovasáta tapiaite peve.\n\n8 Ha péina ápe, iñarandúnte hína ko yvy toñeñongatúgueteri ambue tetãnguéra jeikuaágui; ha péina ápe, heta tetãnguéra niko omyenyhẽmbáta ko yvy, ha péicha rupi ndaiporimoʼãi tenda peteĩ jehejapyrerã.\n\n9 Upévare, Che, Lehi, ahupytýkuri ñeʼẽmeʼẽ, umi Tupã Ñandejára oguerútava Jerusalén retãgui iñeʼẽrendúramo hembiapoukapykuérare, oñakãrapuʼãtaha kóva ko yvy ape ári; ha oñeñongatúta chupekuéra mayma ambue tetãnguéragui, oguereko hag̃ua kóva ko yvy imbaʼerãnguéra. Ha iñeʼẽrendúramo hikuái hembiapoukapykuérare ojehovasáta chupekuéra ko yvy ape ári, ha ndaiporimoʼãi avave omoangekoivaʼerã chupekuéra, ni oipeʼávaʼerã chuguikuéra ijyvy jehejapyre; ha oikóta ipype kyhyjeʼỹme tapiaite peve.\n\n10 Ha katu péina ápe, og̃uahẽvo ára hoʼaha hikuái jegueroviaʼỹme, ohupyty rire tuichaite jehovasa Ñandejára pógui—oikuaapýpe hikuái mbaʼéichapa ojejapovaʼekue pe yvy, ha mayma yvyporakuérape, ha oikuaapýpe hikuái umi tuicha ha hechapyrãva Ñandejára rembiapokuéra ojejapo ypy guive pe yvóra; ha oñemeʼẽ rire chupekuéra puʼaka ojapo hag̃ua opa mbaʼe ijerovia rupive; oguerekopýpe opa tembiapoukapykuéra iñepyrũmby guive, ha ojegueraha rire chupekuéra pe ipyʼaporã opaveʼỹva rupive ko iporãitéva yvy ñeʼẽmeʼẽnguéme—péina ápe, Che haʼe, og̃uahẽramo ára orrechasáramo hikuái pe Israel-pegua Imarangatúvape, pe Mesías añeteguáva, Irrendentor ha Itupã, péina ápe, pe hekojojáva huisiokuéra hoʼáta hiʼarikuéra.\n\n11 Heẽ, haʼe oguerúta ambue tetãnguérape hiʼarikuéra, ha omeʼẽta chupekuéra puʼaka, ha oipeʼáta chuguikuéra umi yvy imbaʼéva, ha ohejáta oñemosarambi ha ojepyʼajopy chupekuéra.\n\n12 Heẽ, ohasávo peteĩgui ambue ñemoñareʼatýpe oĩta tuguy ñeñohẽ, ha tuicha tembiasaʼasy ijapytepekuéra; upévare, che raʼykuéra, aipota penemanduʼa; heẽ, aipota pehendu che ñeʼẽnguéra.\n\n13 O pepáymona; pepáymona upe jeke atãgui, heẽ, pe añaretã jekégui, ha pejetyvyro pe itasã ivaietéva pende jokuávagui, itasã ojokuáva yvyporakuéra raʼýpe, ojegueraha hag̃ua chupekuéra ñeñapytĩmbýpe yvykua pypuku opaveʼỹvape oĩháme tekoʼasy ha jepyʼapy.\n\n14 Pepáy! ha pepuʼã yvytimbógui, ha pehendu peteĩ túva imarachachãva ñeʼẽnguéra, hete pyaʼéma pemoĩtava yvykua roʼysã ha kirirĩme, avave umi ohóva ndaikatuveihágui ou; mbyky ára riremi ha che ahátama opa pe yvy rapére.\n\n15 Ha katu péina ápe, Ñandejára ojora che ánga añaretãgui; che ahechákuri iverapy, ha añeañuã ára apyraʼỹ meve umi imborayhu jyvápe.\n\n16 Ha aipota penemanduʼa pejapo hag̃ua umi Ñandejára rembipota ha huisiokuéra; péina ápe, kóva haʼe pe che ánga oipotavévakuri iñepyrũmby guive.\n\n17 Che korasõ ojejopýkuri vyʼaʼỹgui sapyʼa pyʼa, akyhyjégui pene korasõ atãre Ñandejára pene Tupã oúramo g̃uarã opa iñekoʼõi reheve pende ári, ha peñemosẽ ha peñehundi tapiaite peve.\n\n18 Térã, toʼa pende ári peteĩ ñeʼẽngái heta ñemoñareʼaty aja; ha toñembou peẽme kysepuku, ha ñembyahýi, ha tapejehayhuʼỹ, ha tapejegueraha aña rembipota ha ñeñapytĩmbýpe.\n\n19 O che raʼykuéra, aníkena ou pende ári koʼã mbaʼe, ha katu toiko pendehegui peteĩ tavayguakuéra jeiporavopyre ha ojehecha porãva Ñandejárare. Ha péina ápe, toiko hembipota; hapekuéra ijoja haguére tapiaite.\n\n20 Ha haʼe heʼi: Peneñeʼẽrendúramo che rembiapoukapykuérare peñakãrapuʼãta pe yvýpe; ha katu napeneñeʼẽrendúiramo che rembiapoukapykuérare peñemosẽta che renondégui.\n\n21 Ha koʼág̃a che ánga ovyʼa hag̃ua pende rehe, ha vyʼápe osẽ hag̃ua che korasõ penderehe ko yvóragui, ani hag̃ua ajegueraha vyʼaʼỹ ha ñembyasy reheve yvyguýpe, pepuʼã pe yvytimbógui, che raʼykuéra, ha peiko kuimbaʼéicha, ha peñemoĩmba peteĩ ñeʼẽ ha peteĩ korasõme, pejoajupa opa mbaʼépe, ani hag̃ua peʼa ñeñapytĩmbýpe.\n\n22 Ani hag̃ua peñemoñeʼẽngái peteĩ ivaietereíva ñeʼẽngáipe; ha avei, ani hag̃ua pegueru pende ári peteĩ Tupã ijojáva pochy, peñehundi hag̃ua, heẽ, upe ñande rete ha ánga ñehundi opaveʼỹva.\n\n23 Pepáy, che raʼykuéra; pemoĩ pende jehe pe ñemiñuvã tekojoja rehegua. Pejetyvyro umi itasã pendejokuávagui, ha pesẽ pytũmbýgui, ha pepuʼã yvytimbógui.\n\n24 Anive pepuʼã pende joykeʼy rehe, ijehechakuéra niko tuichaiterei, ha haʼe iñeʼẽrendúkuri tembiapoukapykuérare ára ñasẽ guive Jerusalén-gui; ha haʼékuri peteĩ tembiporu Tupã pópe, ñandegueru hag̃ua pe yvy ñeʼẽmeʼẽnguéme; ha ndahaʼéirire hese, ñamanovaʼerãmoʼã ñembyahýigui pe taveʼỹme; jepeve upéicha, peipeʼasékuri chugui hekove; heẽ, ha haʼe ohasa heta vyʼaʼỹ peẽ rupi.\n\n25 Ha che akyhyjeterei ha aryryipa peẽ rupi, haʼe ohasaʼasy jeýramo g̃uarã; ha péina ápe, peje hese ohekahague puʼaka ha mbarete pende ári; ha che katu aikuaa haʼe ndohekaihague puʼaka ni mbarete pende ári, haʼe niko oipotánte pe Tupãme g̃uarã verapy, ha peẽ peime porã hag̃ua ára opaveʼỹva peve.\n\n26 Ha peẽ pekaguai haʼe hesakã haguére penendive. Peje oipuruha pyʼa hatã; peje ipochyha penendive; ha péina ápe, pe pyʼahatã oguerekóva haʼe pe Tupã ñeʼẽ puʼaka mbarete, oĩva hendive; ha umi peẽ pehenóiva pochy haʼe pe añetegua, Tupãme oĩháicha, ha péva haʼe ndaikatúikuri ojoko, ha ohechauka peẽme kyhyjeʼỹme pene rembiapovaikuéra.\n\n27 Ha tekotevẽ Tupã puʼaka oĩ hendive, heʼi peve peẽme peneñeʼẽrenduvaʼerãha. Ha péina ápe, ndahaʼéikuri haʼe, ha katu pe Ñandejára Espíritu oĩva ipype, pe oipeʼáva ijuru haʼe oñeʼẽ hag̃ua ha upéicha rupi ndaikatúi omboty.\n\n28 Ha koʼág̃a che raʼy, Lamán, ha avei Lemuel ha Sam, ha avei peẽ che raʼykuéra haʼéva Ismael raʼykuéra, péina ápe, pehendúramo Nefi ñeʼẽ napemanomoʼãi. Ha pehendúramo chupe aheja peẽme peteĩ jehovasa, heẽ, che jehovasa peteĩha.\n\n29 Ha katu napehendúiramo chupe ahekýita che jehovasa peteĩha, heẽ, che jehovasa jepeve, ha opytáta hiʼári.\n\n30 Ha koʼág̃a, Zoram, añeʼẽ ndéve: Péina ápe, nde haʼe Labán rembiguái; upevére, rejegueru Jerusalén retãgui, ha che aikuaa nde haʼeha peteĩ angirũ añetegua che raʼy, Nefi-pe g̃uarã, tapiaite peve.\n\n31 Upévare, ndejeroviareko haguére ne ñemoñare ojehovasáta iñemoñare ndive, peiko hag̃ua akãrapuʼãme heta ára kóva ko yvy ape ári; ha mbaʼeve, ndahaʼéiramo pe tembiapovai ijapytepekuéra, ombyaíta térã ombotyaíta iñakãrapuʼãkuéra kóva ko yvy ape ári tapiaite peve.\n\n32 Upévare, neñeʼẽrendúramo Ñandejára rembiapoukapykuérare, Ñandejára okonsagravaʼekue kóva ko yvy ne ñemoñare oĩ hag̃ua kyhyjeʼỹme che raʼy ñemoñare ndive.\n\n", "2-ne 2": "[center][font_size=26]Ñembyaty 2[/font_size][/center]\n\n[i]Pe rredensiõ ou Mesías Imarangatúva rupive—Pe sãso jaiporavo hag̃ua (jeiporavokuaa) oñeikotevẽterei jaikove ha ñaneakãrapuʼã hag̃ua—Adán hoʼa yvyporakuéra oikove hag̃ua—Yvyporakuéra isãso oiporavo hag̃ua pe tekosãso ha tekove opaveʼỹva. 588–570 ary rupi Cristo mboyve.[/i]\n\n1 Ha koʼág̃a, Jacob, añeʼẽ ndéve: Nde haʼe che raʼy peteĩha nereñoivaʼekue che jehasaʼasy árape taveʼỹme. Ha péina ápe, nde niko nemitã aja rehasa heta jehasaʼasy ha vyʼaʼỹ, nde joykeʼykuéra heko atã rupi.\n\n2 Upevére, Jacob, che raʼy peteĩha nereñoivaʼekue taveʼỹme, nde reikuaa Tupã tuichaha; ha haʼe okonsagráta nde jeikoʼasykuéra nde reko porãrã.\n\n3 Upévare, ne ánga ojehovasáta, ha reikóta kyhyjeʼỹme nde joykeʼy, Nefi ndive; ha nde arakuéra reiporúta reipytyvõ hag̃ua Tupãme. Upévare, che aikuaa nde reñerredimiha, pe ne Rredentor rekojoja rupive; ha rehechákuri pe ára pahápe haʼe oúta ogueru hag̃ua salvasiõ yvyporakuérape.\n\n4 Ha nde nemitãrusu aja rehechavaʼekue iverapy; upévare, nde rejehovasa jepe umi haʼe oministrátavaicha oikove aja hetépe; pe Espíritu haʼégui peteĩnte, kuehe, ko árape, ha tapiaite. Ha pe tape oñembosakoʼimavaʼekue yvypóra hoʼa guive, ha pe salvasiõ oñemeʼẽtante.\n\n5 Ha yvyporakuéra oñemboʼe porã oiporavo hag̃uáicha iporãva ivaívagui. Ha pe léi oñemeʼẽ yvyporakuérape. Ha pe léi rupi mavave tekove noñembojojái; térã, pe léi rupi yvyporakuéra oñemosẽ. Heẽ, pe léi yvoragua rupi oñemosẽvaʼekue hikuái; ha avei, pe léi espíritu reheguáva rupi omano hikuái umi mbaʼe iporãvape g̃uarã ha hekoʼasy hikuái tapiaite peve.\n\n6 Upévare, pe rredensiõ ou Mesías Imarangatúvare ha haʼe rupi; haʼe henyhẽ haguére grásia ha añetégui.\n\n7 Péina ápe, haʼete oñeikuaveʼẽ jehasaʼasýpe g̃uarã pe angaipáre, omyengovia hag̃ua pe léi ojeruréva, maymáva umi ikorasõ mirĩ ha ijespíritu ñembyasýva rehe; ha avave ambuére ndaikatúi oñemyengovia umi léi ojeruréva.\n\n8 Upévare, tuichaiterei mbaʼe niko jaikuaauka koʼã mbaʼe umi oikovéva yvy áripe, oikuaa hag̃ua avave tekove ndaikatuiha oiko Tupã renondépe, ndahaʼéiramo pe Mesías Imarangatúva mérito, poriahuvereko ha grásia rupive mante, omeʼẽva hete tekove, ha ojagarra jey pe espíritu puʼaka rupi, ogueru hag̃ua jeikovejey umi omanomavaʼekuépe, haʼégui haʼe raẽvete pe oikove jeýtava.\n\n9 Upévare, haʼe niko pe Tupã primísia, upéicha haʼe oñemombytéta maymáva yvyporakuéra raʼy rehe; ha umi ojeroviáva hese ojesalváta.\n\n10 Ha pe ñemombyte rupi ojejapóva opavavépe g̃uarã, mayma yvyporakuéra ou Tupãme; upévare, ou hikuái henondépe, ojehusga hag̃ua hese pe añetegua ha marangatu oĩva ipype rupi. Upévare, umi léi omeʼẽvaʼekue pe Imarangatúva, oñemoĩ hag̃ua pe jehavira oñemeʼẽvaʼekue, ha péva pe jehavira oñemoĩvaʼekue iñambue pe vyʼa oñemoĩvaʼekuégui, ojejapopa hag̃ua pe expiasiõ ojeruréva—\n\n11 Oĩmantevaʼerã niko, pe jejoavy opaite mbaʼépe. Upeichaʼỹramo, che raʼy peteĩha nereñoivaʼekue taveʼỹme, ndaikatumoʼãi ojejapo pe hekojojáva ni pe ivaíva, ni avei pe marangatu ha pe tekoʼasy, ha pe iporãva ni pe ivaíva. Upévare, opa mbaʼe haʼevaʼerãmoʼã peteĩchante; upévare, haʼe guive peteĩ tete añónte oĩvaʼerãmoʼã omanoramoguáicha, ha ndoguerekomoʼãi jeikove ni ñemano, ñehundi ni ñehundiʼỹ, ni vyʼa ni tekoʼasy, ni ñeñandu ni ñeñanduʼỹ.\n\n12 Upévare, ojejaporeintevaʼerãmoʼã; upévare ndaiporivaʼerãmoʼã mbaʼérepa ojejapo hag̃ua. Upévare, kóva añetehápe ohundivaʼerãmoʼã Tupã arandu ha hembipota opaveʼỹva, ha avei ipuʼaka, ha iporiahuvereko, ha pe Tupã hustísia.\n\n13 Ha pejéramo ndaiporiha léi, peje avei ndaiporiha angaipa. Ha pejéramo ndaiporiha angaipa, peje avei ndaiporiha tekojoja. Ha ndaipóriramo tekojoja ndaipóri vyʼa. Ha ndaipóriramo tekojoja ni vyʼa ndaipóri avei jehavira ni tekoʼasy. Ha koʼã mbaʼe ndaipóriramo Tupã ndaipóri. Ha ndaipóriramo Tupã ñande nañaiméi, ni pe yvy; ha ndaiporivaʼerãmoʼã mbaʼe jejapo, ni ombaʼapo hag̃ua ni oñembaʼapo hag̃ua hiʼári; upévare, opaite mbaʼe opareivaʼerãmoʼã.\n\n14 Ha koʼág̃a, che raʼykuéra, añeʼẽ peẽme koʼã mbaʼe poipytyvõ ha pomboʼe hag̃ua; oĩgui peteĩ Tupã, ha haʼe ojapovaʼekue opa mbaʼe, yvagakuéra ha avei yvy, ha opa mbaʼe oĩva ipypekuéra, upéicha umi mbaʼe ombaʼapóva ha upéicha avei umi mbaʼe oñembaʼapóva hiʼári.\n\n15 Ha ojapo hag̃ua umi hembipota opaveʼỹva yvyporakuérape g̃uarã, ojapo rire ñande rukuéra peteĩháme, ha umi mymba ñumegua ha umi guyrakuéra yvytu peguáva, ha ipahápe, opa mbaʼe ojejapovaʼekue, oĩmantevaʼerã pe jejoavy; jepeve pe yva ojeʼuʼỹvaʼerã ojoavy pe yvyramáta tekove rehegua ndive; ha peteĩva heʼẽ asuka ha ambuéva katu iro.\n\n16 Upévare, Tupã Ñandejára omeʼẽ yvypórape sãso ojapo hag̃ua umi mbaʼe ijehegui. Upévare, pe yvypóra ndaikatúi ojapo mbaʼeve ijehegui ndoiporavóiramo peteĩva térã ambuéva.\n\n17 Ha che, Lehi, umi mbaʼe amoñeʼẽ haguépe oĩháicha, aimoʼãmantevaʼerã peteĩ Tupã ángel, ojehaivaʼekuépe oĩháicha, hoʼa hague yvágagui; upévare, oiko chugui peteĩ aña, ohekávo ivaíva Tupã renondépe.\n\n18 Ha haʼe hoʼágui pe yvágagui, ha hekoʼasy tapiaite peve, oñehaʼã avei opa yvyporakuéra hekoʼasy. Upévare, haʼe heʼi Eva-pe, heẽ, pe mbói ymaguaréva, haʼéva pe aña, haʼéva opa añeteguaʼỹ túva, upévare haʼe heʼi: Heʼu pe yva ojeʼuʼỹvaʼerãgui, ha neremanomoʼãi, ha katu haʼéta Tupãicha, reikuaávo ivaíva ha iporãva.\n\n19 Ha Adán ha Eva hoʼu rire pe yva ojeʼuʼỹvaʼerã oñemosẽ hikuái pe yvotyty Edéngui, oñemitỹ hag̃ua yvýpe.\n\n20 Ha oñemoña hikuái; heẽ, umi ogaguakuéra oikóva opa yvy ári jepeve.\n\n21 Ha umi yvypóra raʼy ára oñembopukuve, pe Tupã oipotaháicha, oñearrepenti hag̃ua hikuái oikove aja hetépe; upévare, iñeimekuéragui oiko peteĩ ñeime ojeipyʼaraʼã hag̃ua, ha pe hiʼára oñembopuku, umi tembiapoukapy Tupã Ñandejára omeʼẽvaʼekue yvyporakuéra raʼýpe oĩháicha. Haʼe omeʼẽgui tembiapoukapy mayma yvyporakuéra oñearrepentivaʼerãha; ha ohechauka mayma yvyporakuérape haʼekuéra oñehundiha, ituvakuéra rembiapovaíre.\n\n22 Ha koʼág̃a, péina ápe, Adán nahembiapovaíririre ndoʼaivaʼerãmoʼã, ha katu opytavaʼerãmoʼã pe yvotyty Eden-pe. Ha opa mbaʼe ojejapovaʼekue opytavaʼerãmoʼã oĩ haguéichante ojejapo rire; ha upéicha opytavaʼeramoʼã tapiaite peve, opaveʼỹ meve.\n\n23 Ha noñemoñaivaʼeramoʼã hikuái; upévare opytavaʼerãmoʼã peteĩ pyʼapotĩ ñeimépe, oñanduʼỹre vyʼa, ndoikuaáigui tekoʼasy; ojapoʼỹre pe iporãva, ndoikuaáigui pe angaipa.\n\n24 Ha katu péina ápe, opa mbaʼe ojejapovaʼekue pe arandu oĩva rupi opa mbaʼe oikuaapávape.\n\n25 Adán hoʼavaʼekue yvyporakuéra oikove hag̃ua; ha yvyporakuéra oikove, oguereko hag̃ua vyʼapavẽ.\n\n26 Ha pe Mesías ou ára pahakuérape, orredimi hag̃ua yvyporakuéra raʼýpe jeʼágui. Ha oñerredimígui chupekuéra jeʼágui opyta hikuái sãsome tapiaite peve, ha oiporavokuaa iporãva ivaívagui; ombaʼapo hag̃ua ijehegui ha ani hag̃ua oñembaʼapo hiʼarikuéra, ndahaʼéiramo pe léi jehavira rupi upe ára tuicha ha pahápe, umi tembiapoukapy Tupã omeʼẽvaʼekuépe oĩháicha.\n\n27 Upévare, yvyporakuéra hetépe isãso; ha oñemeʼẽ chupekuéra opa mbaʼe iporãva yvyporakuérape g̃uarã. Ha haʼekuéra isãso oiporavo hag̃ua tekosãso ha tekove opaveʼỹva, pe opavave yvyporakuéra Mediador guasu rupive, térã oiporavo hag̃ua ñeñapytĩmby ha ñemano, pe ñeñapytĩmby ha puʼaka oĩháicha añáme; haʼe ohekágui opa yvyporakuéra tahekoʼasy haʼéicha.\n\n28 Ha koʼág̃a, che raʼykuéra, aipota pemaña pe Mediador guasu rehe, ha pehendu umi hembiapoukapy tuicháva; ha pendejeroviareko iñeʼẽre, ha peiporavo pe tekove opaveʼỹva, Ijespíritu Santo oipotaháicha;\n\n29 Ha ani peiporavo pe ñemano opaveʼỹva, pende rete oipotaháicha ha pe aña oĩva ipype, omeʼẽva aña espíritupe puʼaka oporomoñapytĩ hag̃ua, pendereity hag̃ua añaretãme, haʼe orreina hag̃ua pende ári irréinope.\n\n30 Che añeʼẽ koʼã ñeʼẽ mbovymi opavave peẽme, che raʼykuéra, che ára jeipyʼaraʼã pahápe; ha aiporavovaʼekue pe iporãvéva, pe proféta ñeʼẽme heʼiháicha. Ha ndaipotái mbaʼeve ndahaʼéirõ pene ánga ñeimeporã opaveʼỹva. Amén.\n\n", "2-ne 3": "[center][font_size=26]Ñembyaty 3[/font_size][/center]\n\n[i]José Egipto-pe ohecha techaukápe Nefita-kuérape—Haʼe oprofetisa José Smith rehe, pe techapahára ára pahapegua; ha Moisés-rehe, oipeʼátava Israel-pe; ha pe Mormón Kuatiañeʼẽ ñeguenohẽre. 588–570 ary rupi Cristo mboyve.[/i]\n\n1 Ha koʼág̃a añeʼẽ ndéve, José, che raʼy ipahaguéva. Nde nereñoivaʼekue che jeikoʼasy aja taveʼỹme; heẽ, nde sy ndeguerekovaʼekue che vyʼaʼỹ tuicha árape.\n\n2 Ha Ñandejára tokonsagra avei ndéve g̃uarã kóva ko yvy, haʼéva peteĩ yvy iporãitéva, nde jehejapyrerã ha ne ñemoñare jehejapyrerã nde joykeʼykuéra ndive, peime porã hag̃ua tapiaite, peneñeʼẽrendúramo Israel-pegua Imarangatúva rembiapoukapykuérare.\n\n3 Ha koʼág̃a, José, che raʼy ipahaguéva, agueruvaʼekue pe taveʼỹ jeikoʼasýgui, Ñandejára tanderovasa tapiaite peve, ne ñemoñarekuéra noñehundipamoʼãigui akoiete peve.\n\n4 Ha péina ápe, nde haʼe che lomoguiguare; ha che haʼe José ñemoñare ojeguerahavaʼekue ñeñapytĩmbýpe Egipto-pe. Ha tuicha umi konvénio Ñandejára ojapovaʼekue José ndive.\n\n5 Upévare, José añetehápe ohecha koʼã ñande ára. Ha ohupyty Ñandejáragui ñeʼẽmeʼẽ, pe ilomoguiguare Tupã Ñandejára omopuʼãtaha peteĩ yvyra rakã hekojojáva Israel rógape g̃uarã; ndahaʼéi pe Mesías, ha katu peteĩ yvyra rakã oñehakãʼovaʼekue, upevére, oikóta hese manduʼa Ñandejára konveniokuérape upe Mesías ojehechaukataha chupekuéra ára pahápe, pe espíritu puʼaka reheve, oguenohẽ hag̃ua chupekuéra tatatĩ ypytũgui tesakãme—heẽ, pe tatatĩ ypytũ kañy ha ñeñapytĩmbýgui tekosãsome.\n\n6 Ha José niko añetehápe otestifika, heʼívo: Ñandejára che Tupã omopuʼãta peteĩ techapahára, haʼétava peteĩ techapahára ojeiporavopyréva umi che lomoguiguarépe g̃uarã.\n\n7 Heẽ, José añetehápe heʼivaʼekue: Péicha heʼi chéve Ñandejára: Amopuʼãta peteĩ techapahára ojeiporavopyréva ne lomoguiguarégui; ha ojehayhuetereíta chupe umi ne lomoguiguare apytépe. Ha chupe ameʼẽta tembiapoukapy ojapo hag̃ua peteĩ tembiapo umi ne lomoguiguarépe g̃uarã, ijoykeʼykuéra, haʼétava mbaʼe hepyetéva chupekuéra g̃uarã, jepe oikuaauka hag̃ua chupekuéra umi konvénio che ajapovaʼekue nde rukuéra ndive.\n\n8 Ha ameʼẽta chupe tembiapoukapy ani hag̃ua ojapo mbaʼeve ambue tembiapo, ndahaʼéiramo pe tembiapo che ajerurétava chupe. Ha ambotuicháta chupe che resa renondépe, haʼe ojapótagui che rembiapo.\n\n9 Ha tuicháta Moiséicha, haʼevaʼekue amopuʼãtaha peẽme, omosãso hag̃ua che tavayguakuérape, O Israel róga.\n\n10 Ha amopuʼãta Moisés-pe, amosãso hag̃ua nde tavayguakuérape Egipto retãgui.\n\n11 Ha katu ne lomoguiguarégui amopuʼãta peteĩ techapahára; ha chupe ameʼẽta puʼaka ogueraha hag̃ua che ñeʼẽ umi ne lómo ñemoñarépe—ha ndahaʼéi ogueraha hag̃ua che ñeʼẽ añónte, heʼi Ñandejára, ha katu okonvense hag̃ua chupekuéra che ñeʼẽgui, oñemyasãimava ijapytepekuéra.\n\n12 Upévare, pe ne lomoguiguare ohaíta; ha pe Judá lomoguiguare ohaíta; ha pe ne lomoguiguare rupi ojehaíva, ha avei pe Judá lomoguiguare rupi ojehaíva, okakuaáta oñondive, omoapañuãi hag̃ua umi doctrina añeteʼỹva ha ombopaha hag̃ua umi joavy, ha omoĩ hag̃ua pyʼaguapy umi ne lomoguiguare apytépe, ha ojegueru hag̃ua chupekuéra oikuaa hag̃ua ituvakuéragui umi ára pahápe, ha avei oikuaa hag̃ua hikuái che konveniokuéragui, heʼi Ñandejára.\n\n13 Ha pe tekokangýgui haʼe oñemombaretéta, pe ára che rembiapo oñepyrũ vove opa che tavayguakuéra apytépe, romoĩjey hag̃ua, O Israel róga, heʼi Ñandejára.\n\n14 Ha upéicha José oprofetisákuri, heʼívo: Péina ápe, Ñandejára ohovasáta upe techapahárape; ha umi oñehaʼãva ohundi chupe oñemoapañuãita; ha kóva ko ñeʼẽmeʼẽ, ahupytyvaʼekue Ñandejáragui, che lomoguiguare rehegua, oñekumplíta. Péina ápe, aikuaa porã kóva ko ñeʼẽmeʼẽ oñekumplitaha;\n\n15 Ha oñembohérata che réraicha; ha haʼéta itúva réraicha. Ha chéichata; umi mbaʼe, Ñandejára ojapótava ipo rupi, Ñandejára puʼaka rupive oguerúta che tavayguakuérape salvasiõme.\n\n16 Heẽ, José péicha oprofetisa: Aikuaa porã koʼãva, ha upéicha avei aikuaa porã pe Moisés ñeʼẽmeʼẽ; Ñandejára heʼígui chéve, che añongatúta ne ñemoñarépe tapiaite peve.\n\n17 Ha Ñandejára heʼi: Amopuʼãta peteĩ Moisés-pe; ha ameʼẽta chupe puʼaka peteĩ yvyrapukúpe; ha amyakãporãta chupe ohai hag̃ua. Ha ndajoramoʼãi ikũ oñeʼẽ heta hag̃ua, nambotuichamoʼãigui chupe ñeʼẽme. Ha katu ahaíta chupe che léi, che kuã che po reheguávape; ha ambosakoʼíta peteĩ oñeʼẽtava haʼe rangue.\n\n18 Ha avei heʼi chéve Ñandejára: Amopuʼãta ne lomoguiguarépe g̃uarã; ha ajapóta chupe g̃uarã peteĩ hese oñeʼẽvaʼerã. Ha che, péina ápe, ameʼẽta chupe ohai hag̃ua ojehaítava ne lomoguiguarére, ne lomoguiguarépe g̃uarã; ha ne lomoguiguare oñeʼẽtava oikuaaukáta.\n\n19 Ha umi ñeʼẽ haʼe ohaítava haʼéta umi ñeʼẽ che arandúpe ahusgáva iporã og̃uahẽ hag̃ua ne lomoguiguarekuérape. Ha haʼéta ne lomoguiguare ojerure asyramoguáicha chupekuéra yvytimbo guive; aikuaágui ijeguerovia.\n\n20 Ha yvytimbo guive ojerureʼasýta hikuái; heẽ, arrepentimiénto jepe ijoykeʼykuérape g̃uarã, jepe ohasa rire hiʼarikuéra heta ñemoñareʼaty. Ha ojehu pe ijerureʼasykuéra osẽta, jepe pe iñeʼẽnguéra hasyʼỹháicha.\n\n21 Ha pe ijerovia rupi iñeʼẽnguéra osẽta che jurúgui ijoykeʼykuérape haʼéva ne lomoguiguare; ha pe iñeʼẽ kangykuéra che amombaretéta ijeroviápe, imanduʼa hag̃ua hikuái che konvénio ajapovaʼekuére nde rukuéra ndive.\n\n22 Ha koʼág̃a, péina ápe, che raʼy José, péichakuri che ru oprofetisa ymaite.\n\n23 Upévare, kóva ko konvénio rupi nde rejehovasa; ne ñemoñarekuéra noñehundimoʼãigui, ohendútagui hikuái pe kuatiañeʼẽmegua ñeʼẽ.\n\n24 Ha opuʼãta ijapytepekuéra peteĩ ipuʼakapáva, ojapótava heta mbaʼe porã, ñeʼẽ ha tembiapópe, haʼétava peteĩ tembiporu Ñandejára pópe, tuicha jeguerovia reheve, ojapo hag̃ua techapyrã imbaretéva, ha ojapo hag̃ua umi mbaʼe tuicháva Ñandejára resa renondépe, ogueru hag̃ua heta ñemoĩjey Israel rógape, ha nde joykeʼykuéra ñemoñarépe.\n\n25 Ha koʼág̃a, rejehovasapyréva nde, José. Péina ápe, nemitã gueteri; upévare ehendu nde joykeʼy, Nefi, ñeʼẽnguéra, ha oikóta nderehe umi ñeʼẽ che haʼe haguéicha. Nemanduʼáke nde ru omanombotáva ñeʼẽnguérare. Amén\n\n", "2-ne 4": "[center][font_size=26]Ñembyaty 4[/font_size][/center]\n\n[i]Lehi oñemoñeʼẽ ha ohovasa iñemoñarépe—Haʼe omano ha oñeñotỹ—Nefi ovyʼaiterei pe Tupã pyʼaporãme—Nefi omoĩ ijerovia Ñandejára rehe tapiaite peve. 588–570 ary rupi Cristo mboyve.[/i]\n\n1 Ha koʼág̃a, Che, Nefi, añeʼẽta umi profesiakuéra che ru oñeʼẽvaʼekuére, José, Egipto-pe ojeguerahavaʼekue reheguáre.\n\n2 Ha péina ápe, haʼe añetehápe oprofetisavaʼekue opa umi iñemoñare rehe. Ha ndahetái ambue profesiakuéra tuichavéva, umi haʼe ohaivaʼekuégui. Ha haʼe oprofetisa ñanderehe, ha umi ñane ñemoñareʼaty oútava rehe; ha koʼãva ojehai umi pláncha bronce-guigua ári.\n\n3 Upévare, che ru oñeʼẽmba rire José profesiakuérare, haʼe ohenói Lamán rogaguakuérape, taʼyrakuéra, ha tajyrakuérape, ha heʼi chupekuéra: Péina ápe, che raʼykuéra, ha che rajykuéra, peẽ haʼéva che raʼy ypykue raʼy ha tajyrakuéra, aipota pehendu che ñeʼẽnguéra.\n\n4 Tupã Ñandejára heʼígui: Peneñeʼẽrendu aja che rembiapoukapykuérare peñakãrapuʼãta ko tetãme; ha napeneñeʼẽrendúiramo che rembiapoukapykuérare peñemosẽta che renondégui.\n\n5 Ha péina ápe, che raʼy ha che rajykuéra, ndaikatúi aguejy che ñeñotỹháme aheja mboyve pende ári peteĩ jehovasa; ha péina ápe, che aikuaa peñemoarandúramo pe tape peguatavaʼerãme ndapejeimoʼãiha chugui.\n\n6 Upévare, peñemoñeʼẽngáiramo, péina ápe, aheja che jehovasa pende ári, ojepeʼa hag̃ua pendehegui upe ñeʼẽngái ha toʼa pende rukuéra akã ári.\n\n7 Upévare, che jehovasa rupi Tupã Ñandejára ndohejamoʼãi pemano; upévare, haʼe pende poriahuverekóta peẽme ha pene ñemoñarépe tapiaite peve.\n\n8 Ha ojehu che ru oñeʼẽmba rire Lamán raʼy ha rajykuérape, ogueruka henondépe Lemuel raʼy ha rajykuérape.\n\n9 Ha oñeʼẽ chupekuéra, heʼívo: Péina ápe, che raʼy ha che rajykuéra, peẽ haʼéva che raʼy mokõiha raʼy ha rajykuéra; péina ápe aheja avei peẽme jehovasa ahejavaʼekue Lamán raʼy ha rajykuérape; upévare, napeñehundipamoʼãi; ha katu ipahápe pene ñemoñarekuéra ojehovasáta.\n\n10 Ha ojehu che ru oñeʼẽmba rire chupekuéra, péina ápe, oñeʼẽ Ismael raʼykuérape, heẽ, ha opavave hogaguápe.\n\n11 Ha oñeʼẽmba rire chupekuéra, haʼe oñeʼẽ Sam-pe, heʼívo: Rejehovasapyréva nde, ha ne ñemoñare; rehupytýtagui upe tetã nde joykeʼy Nefi-cha. Ha ne ñemoñare ojeipapáta iñemoñare ndive; ha nde haʼéta nde joykeʼýicha, ha ne ñemoñare haʼéta iñemoñaréicha; ha nde rejehovasáta opa nde ára pukukue aja.\n\n12 Ha ojehu che ru, Lehi, oñeʼẽmba rire hogaguakuérape, pe ikorasõme oñanduháicha ha pe Ñandejára Espíritu oĩva ipype rupi, haʼe ituja. Ha ojehu omano, ha oñeñotỹ.\n\n13 Ha ojehu ndahetái ára omano rire, Lamán ha Lemuel ha Ismael raʼykuéra ipochy chendive umi Ñandejára rekomboʼe rehe.\n\n14 Ha che, Nefi, ahecha tekotevẽha añeʼẽ chupekuéra, pe iñeʼẽme heʼiháicha; ha che añeʼẽkuri heta mbaʼe chupekuéra, ha avei che ru, omano mboyve; ha heta umi mbaʼe roʼevaʼekue ojehai ambue che pláncha ári; hetave tembiasakue ojehaígui umi ambue che pláncha ári.\n\n15 Ha koʼãva ári ahai umi mbaʼe che ángapegua, ha heta umi escritura ojehaíva umi pláncha bronce-guigua ári. Che ánga horýgui escritura-kuérape, ha che korasõ tuicha ojepyʼamongeta hesekuéra, ha ahai che raʼykuéra tekomboʼe ha mbaʼe porãrã.\n\n16 Péina ápe, che ánga hory Ñandejára mbaʼekuérape; ha che korasõ ojepyʼamongeta meme umi mbaʼe ahecha ha ahenduvaʼekuére.\n\n17 Upevére, jepeve tuicha Ñandejára pyʼaporã, ohechaukápe chéve hembiapo guasu ha techapyrãva, che korasõ heʼiʼasy: O kuimbaʼe poriahu niko che! Heẽ, che korasõ oñembyasy che rete rupi; che ánga ojejopy che rembiapovaikuére.\n\n18 Ojere cherehe, umi pyʼaraʼã ha angaipa ndahasyietéva cheahoʼi hag̃ua.\n\n19 Ha avyʼaséramo, che korasõ ipyahẽ umi che angaipa rehe; upevére, che aikuaa mávarepa ajerovia.\n\n20 Ñandejára haʼékuri che jokoha; haʼe cheisãmbyhy umi che jeikoʼasy paʼũme taveʼỹre; ha haʼe cheñongatu yguasukuéra pypykuete ári.\n\n21 Haʼe chemyenyhẽ imborayhúpe, omboypi peve che roʼo.\n\n22 Haʼe omoapañuãikuri cherayhuʼỹvape, omboryrýi peve chupekuéra cherenondépe.\n\n23 Péina ápe, haʼe ohendu che jerureʼasy arakue aja, ha omeʼẽ chéve techaukápe kuaapy pyharekue aja.\n\n24 Ha arakue aja oñemombaretékuri che jerovia ñemboʼe mbaretépe henondépe; heẽ, ahupíkuri che ñeʼẽ yvatete; ha oguejy angelkuéra ha cheministra.\n\n25 Ha che rete ojegueraha Ijespíritu pepóre yvyty yvatete peve. Ha che resa ohecha mbaʼe tuicháva, heẽ, tuichaitereíva yvypórape g̃uarã; upévare ojeʼe chéve ani hag̃ua ahai umíva.\n\n26 Upéicharamo, ahecha rire mbaʼe tuichaitéva, ha Ñandejára imborayhúpe yvyporakuéra raʼýre ou rire hendapekuéra hetaite poriahuvereko reheve, mbaʼérehe piko hasẽvaʼerã che korasõ ha opyta che ánga pe vyʼaʼỹ yvyty paʼũme, ha che roʼo ojehekýi, ha che mbarete ikangy, che jeikoʼasykuérare?\n\n27 Ha mbaʼére piko añemeʼẽta angaipápe, che roʼo rupi? Heẽ, ha mbaʼére piko añemeʼẽta umi pyʼaraʼãme, pe aña oñemohenda hag̃ua che korasõme ohundi hag̃ua che pyʼaguapy ha ojopy hag̃ua che ánga? Mbaʼére piko chepochy che rayhuʼỹvare?\n\n28 Epáy, che ánga! Ani reʼave angaipápe. Evyʼa, O che korasõ, ha anive emeʼẽ hendag̃ua che ánga ohayhuʼỹvape.\n\n29 Anive ndepochy che rayhuʼỹvare. Anive remokangy che mbarete che jeikoʼasýre.\n\n30 Evyʼa, O che korasõ, ha ejerureʼasy Ñandejárape, ha ere: O Ñandejára, roguerohorýta akoiete peve; heẽ, che ánga ovyʼáta nderehe, che Tupã, ha che salvasiõ rróka.\n\n31 O Ñandejára, rerredimítapa che ánga? Cheipeʼátapa che rayhuʼỹva pógui? Chemboryrýitapa ou vove angaipa?\n\n32 Toñemboty meme añaretã rokẽ che renondépe, oñembyasýgui che korasõ ha imirĩ che ánga! O Ñandejára, ani remboty nde rekojoja rokẽ che renondépe, ikatu hag̃uáicha aiko pe yvytypaʼũ rape kirirĩ rupi, aguata hag̃ua pe tape ikareʼỹvare.\n\n33 O Ñandejára, cheañuã pe nde rekojoja ahojápe! O Ñandejára, embosakoʼi peteĩ tape ajei hag̃ua che rayhuʼỹvakuéragui! Embojoja che rape che renondépe! Aníkena emoĩ ñepysangaha che renondépe—ha katu emyesakã che rape che renondépe, ha ani rejoko che rape, ha katu ejoko che rayhuʼỹva rape.\n\n34 O Ñandejára, nderehe ajerovia, ha nderehe ajeroviáta tapiaite peve. Namoĩmoʼãi che jerovia tekove jyváre; aikuaágui iñeʼẽngaiha omoĩva ijerovia tekove jyváre. Heẽ, taiñeʼẽngái pe omoĩva ijerovia yvypórare térã pe ojapóva toʼógui ijyvarã.\n\n35 Heẽ, aikuaa Tupã omeʼẽtaha omeʼẽseháicha ojerurévape. Heẽ, che Tupã omeʼẽta chéve, ndajerureivairíramo; upévare amopuʼãta ndéve che ñeʼẽ; heẽ, ajerureʼasýta ndéve, che Tupã, che rekojoja rróka. Péina ápe, che ñeʼẽ ojupíta tapiaite nerendápe, che rróka ha che Tupã Opaveʼỹva. Amén.\n\n", "2-ne 5": "[center][font_size=26]Ñembyaty 5[/font_size][/center]\n\n[i]Nefita-kuéra ojei Lamanita-kuéragui, oñongatu Moisés léi, ha omopuʼã hikuái peteĩ témplo—Ijeroviaʼỹ rupi, Lamanita-kuéra oñemosẽ Ñandejára renondégui, oñemoñeʼẽngái chupekuéra, ha oiko chuguikuéra Nefita-kuérape g̃uarã tukumbo. 588–559 ary rupi Cristo mboyve.[/i]\n\n1 Péina ápe, ojehu che, Nefi, heta ajerureʼasy Ñandejára che Tupãme, che joykeʼykuéra pochy rupi.\n\n2 Ha péina ápe, ipochyve hikuái chendive, oipeʼase peve hikuái chehegui che rekove.\n\n3 Heẽ, okaguai hikuái cherehe, heʼívo: Ñande joykeʼy ipahaguéva ñaneisãmbyhyse; ha hese rupi heta jajepyʼapy; upévare, koʼág̃a jajuka chupe, anive hag̃ua jaikoʼasy iñeʼẽnguéra rupi. Ha péina ápe, ndajaguerekomoʼãi chupe sãmbyhyháraramo; ñande niko, haʼéva ijoykeʼy ijypykuéva, ñaisãmbyhyvaʼerã kóva ko tavayguakuéra ári.\n\n4 Ha koʼág̃a ndahaipái koʼã pláncha ári opa mbaʼe okaguaivaʼekue hikuái cherehe. Ha katu iporãntema chéve haʼe, oipeʼasehague hikuái chehegui che rekove.\n\n5 Ha ojehu Ñandejára cheñatõi, che, Nefi-pe, ajei hag̃ua chuguikuéra ha akañy hag̃ua pe taveʼỹme, ha opa umi chemoirũséva ndive.\n\n6 Upévare, ojehu che, Nefi, ajagarra che rogaguakuérape, ha avei Zoram ha hogaguakuéra, ha Sam, che joykeʼy ypykuéva ha hogaguakuéra, ha Jacob ha José, che joykeʼy imitãvéva, ha avei che reindykuéra, ha opa umi ohoséva chendivépe. Ha opa umi ohoséva chendive haʼe umi ogueroviáva Tupã momarandu ha rrevelasiõnguéra; upévare, ohendu hikuái che ñeʼẽ.\n\n7 Ha rogueraha ore ogaaokuéra ha opa mbaʼe ikatumíva, ha roguata rohóvo pe taveʼỹre heta ára pukukue aja. Ha roguata rire heta ára pukukue aja romoĩ ore rogaaokuéra.\n\n8 Ha che tavayguakuéra omboherase upe tendápe Nefi; upévare, rombohéra Nefi.\n\n9 Ha mayma umi oĩva chendive oñembohéra Nefi tavayguakuéra.\n\n10 Ha roñehaʼã oreñeʼẽrendu umi Ñandejára huísio, ha rembipota, ha rembiapoukapýre opa mbaʼépe, pe Moisés léipe heʼiháicha.\n\n11 Ha Ñandejára oĩ orendive; ha tuicha roñakãrapuʼã; roñotỹgui yvaʼa, ha heta romonoʼõ ore ñemitỹnguégui. Ha roñepyrũ romongakuaa mymba atýra, ha opáichagua mymba.\n\n12 Ha che, Nefi, aguerúkuri avei umi kuatiajehaipyre ojehaíva umi pláncha bronce-guigua ári; ha avei pe esfera, térã pe brújula, Ñandejára po ombosakoʼivaʼekue che rúpe g̃uarã, upe ojehaivaʼekuépe oĩháicha.\n\n13 Ha ojehu roñepyrũ tuichaiterei roñakãrapuʼã, ha roñemoña upe tetãme.\n\n14 Ha che, Nefi, ajagarra pe Labán kysepuku, ha ajapo heta kysepuku opaichaguáva, ani hag̃ua umi tavayguakuéra koʼág̃a hérava lamanita-kuéra hoʼa mbaʼe ore ári ha orerundi; che aikuaágui ijehayhuʼỹkuéra cherehe ha che raʼykuérare ha umi ojeheróva che tavayguakuéraramo.\n\n15 Ha amboʼe che tavayguakuérape omopuʼã hag̃ua ogaguasu, ha ombaʼapo hag̃ua opáichagua yvyra rehe, ha iérro, ha cobre, ha aséro, ha óro, ha pláta ha umi mineral iporãitereívare, oĩva hetaiterei.\n\n16 Ha che, Nefi, amopuʼã peteĩ témplo; ha ajapo pe Salomón témploicha ha katu noñemopuʼãinte hetaiterei mineral iporãvagui; ndaipórigui umíva upe tetãme, upévare, ndaikatúi ojejapo pe Salomón temploichaite. Ha katu pe iñemopuʼãháicha ojogua Salomón témplope; ha pe hembiapo iporãiterei.\n\n17 Ha ojehu che, Nefi, amombaʼapo umi che tavayguakuérape, ha ombaʼapo hikuái ipópe.\n\n18 Ha ojehu haʼekuéra chemoĩse irréiramo. Ha katu che, Nefi, ndaipotái oguereko hikuái rréi; upevére, ajapo hesekuéra opa che puʼakaháicha.\n\n19 Ha péina ápe, Ñandejára ñeʼẽ oñekumpli che joykeʼykuéra ndive, oñeʼẽvaʼekue hesekuéra, che haʼetaha isãmbyhyha ha imboʼehára. Upévare, che haʼékuri isãmbyhyha ha imboʼehára, pe Ñandejára rembiapoukapykuérape oĩháicha, og̃uahẽ meve ára oipeʼasehague hikuái chehegui che rekove.\n\n20 Upévare, oñekumpli pe ñeʼẽ Ñandejára heʼivaʼekue chéve, heʼívo: Haʼekuéra nohenduséi haguére ne ñeʼẽ ojeipeʼáta Ñandejára renondégui. Ha péina ápe, ojeipeʼa chupekuéra henondégui.\n\n21 Ha haʼe oitýkuri pe ñeʼẽngái hiʼarikuéra, heẽ, peteĩ ñeʼẽngái ipohýiva, hekovai haguére hikuái. Ha péina ápe, omohatã hikuái hese ikorasõkuéra, ha upévare oiko chuguikuéra peteĩ mbaʼe hatãitereíva; upévare, imorotĩgui, ha iporãitereígui, jaipota hag̃uáicha, ha ani hag̃ua che tavayguakuéra oipota chupekuéra Tupã Ñandejára omohũ ipirekuéra.\n\n22 Ha upéicha heʼi Tupã Ñandejára: Ahejáta taijaʼeʼỹ hesekuéra nde tavayguakuéra, noñearrepentíriramo hikuái hembiapovaikuéragui.\n\n23 Ha oñemoñeʼẽngáita pe ñemoñare ojeheʼáva iñemoñarekuérare; oñemoñeʼẽngáitagui chupekuéra upeichaguaite ñeʼẽngái reheve. Ha Ñandejára oñeʼẽ, ha upéicha ojejapókuri.\n\n24 Ha upe iñeʼẽngái ouvaʼekue hiʼarikuéra rupi oiko chuguikuéra peteĩ tavaygua ateʼỹ, henyhẽva aña ha katupyrýgui, ha oheka hikuái pe taveʼỹme mymba saite ojuka hag̃ua.\n\n25 Ha Tupã Ñandejára heʼi chéve: Haʼéta hikuái peteĩ tukumbo ne ñemoñarekuérape, omokyreʼỹ hag̃ua chupekuéra imanduʼa hag̃ua cherehe; ha naimanduʼáiramo hikuái cherehe, ha nohendúiramo hikuái che ñeʼẽnguéra, haʼekuéra ohaviráta chupekuéra oñehundipa peve.\n\n26 Ha ojehu che, Nefi, akonsagra Jacob ha José-pe, haʼe hag̃ua hikuái sacerdote ha mboʼehára che tavayguakuéra retã ári.\n\n27 Ha ojehu roiko vyʼápe.\n\n28 Ha ohasámakuri 30 ary rosẽ rire Jerusalén-gui.\n\n29 Ha che, Nefi, ahaivaʼekue upe peve che tavayguakuéra kuatiajehaipyre che planchakuéra ári, umi che ajapovaʼekue.\n\n30 Ha ojehu Tupã Ñandejára heʼi chéve: Ejapo ambue planchakuéra; ha ehaíta hiʼári heta mbaʼe iporãva che resápe g̃uarã, ojapo porã hag̃ua nde tavayguakuérare.\n\n31 Upévare, che, Nefi, cheñeʼẽrendu hag̃ua Ñandejára rembiapoukapykuérare, aha ha ajapo koʼã planchakuéra ha hiʼári ahaíkuri koʼã mbaʼe.\n\n32 Ha ahai pe Ñandejára oguerohorýva. Ha che tavayguakuéra oguerohorýramo umi Tupã mbaʼe avei oguerohorýta koʼã che jehaipyre oĩva koʼã planchakuéra ári.\n\n33 Ha che tavayguakuéra oikuaasevéramo pe che tavayguakuéra rembiasakuégui ohekavaʼerã umi ambue che plánchape.\n\n34 Ha iporãntema chéve haʼe ohasahague 40 ary, ha roguerekómakuri ñorairõguasu ha joavy ore joykeʼykuéra ndive.\n\n", "2-ne 6": "[center][font_size=26]Ñembyaty 6[/font_size][/center]\n\n[i]Jacob omombeʼu judio-kuéra rembiasakue: judio-kuéra ñeñapytĩmby Babilonia-pe ha ijeju jey; Israel-pegua Imarangatúva ministério ha ijejuka kurusúre; pe pytyvõ ojehupytýva gentil-kuéragui; ha pe judio-kuéra ñemoĩjey upe ára pahápe oguerovia vove hikuái pe Mesías-pe. 559–545 ary rupi Cristo mboyve.[/i]\n\n1 Umi Jacob, Nefi joykeʼy ñeʼẽnguéra, oñeʼẽvaʼekue Nefi tavayguakuérape:\n\n2 Péina ápe, che joykeʼykuéra ahayhuetéva, che, Jacob, añehenoivaʼekue Tupãre, ha añeordena pe hiʼórden marangatu rupive, ha añekonsagravaʼekue che joykeʼy Nefi-re, pehecháva pende rréi ha ñangarekoháramo, ha peime hag̃ua kyhyjeʼỹme, péina ápe peikuaa añeʼẽhague peẽme hetaiterei mbaʼe.\n\n3 Upevére, añeʼẽ jey peẽme; aipotágui pene ánga ñeimeporã. Heẽ, tuicha che jepyʼapy penderehe; ha peẽ peikuaa upeichahague tapiaite. Ha che añemoñeʼẽ peẽme opa jesareko reheve; ha pomboʼe che ru ñeʼẽnguéra; ha añeʼẽkuri peẽme opa mbaʼe ojehaivaʼekuére, pe yvóra ojejapo ypy guive.\n\n4 Ha koʼág̃a, péina ápe, añeʼẽse peẽme umi mbaʼe haʼévare, ha umi oútava rehe; upévare, amoñeʼẽta peẽme Isaías ñeʼẽnguéra. Ha haʼe umi ñeʼẽnguéra che joykeʼy oipotavaʼekue añeʼẽ peẽme. Ha añeʼẽ peẽme peime porã hag̃ua, peikuaa ha pemomorã hag̃ua pende Tupã réra.\n\n5 Ha koʼág̃a, umi ñeʼẽ amoñeʼẽtava peẽme haʼe umi Isaías oñeʼẽvaʼekue opa Israel róga rehe; upévare, ikatu oñemoĩ penderehe, peẽ haʼégui Israel rogagua. Ha oĩ heta mbaʼe Isaías oñeʼẽvaʼekue ikatúva ojeipuru penderehe, peẽ haʼégui Israel rogagua.\n\n6 Ha koʼág̃a, koʼãva haʼe umi ñeʼẽnguéra: Péicha heʼi Tupã Ñandejára: Péina ápe, che ahupíta che po gentil-kuérape, ha amopuʼãta che aoveve tavayguakuérape; ha haʼekuéra oguerúta nde raʼykuérape ijyva ári, ha nde rajykuéra ojegueraháta ijatiʼy ári.\n\n7 Ha rreikuéra nemongakuaáta, ha irreinakuéra nemboherekuáta; haʼekuéra oñesũta nerenondépe hova yvy gotyo, ha oheréita hikuái nde py yvytimbo; ha nde reikuaáta che haʼeha Ñandejára; ha umi cheraʼarõva noñemotĩmoʼãi.\n\n8 Ha koʼág̃a che, Jacob, añeʼẽse peteĩ mbaʼe koʼã ñeʼẽnguéra rehe. Ha péina ápe, Ñandejára ohechauka chéve umi oĩvaʼekue Jerusalén-pe, ñande jajuhaguégui, oñehundipa ha ojeguerahapa ñeñapytĩmbýpe.\n\n9 Upevére, Ñandejára ohechauka chéve ou jeytaha hikuái. Ha avei ohechauka chéve Tupã Ñandejára, pe Israel-pegua Imarangatúva, ojehechaukataha chupekuéra hetépe oĩ aja; ha upéi ojehechauka rire chupekuéra ohaviráta ha ojukáta hikuái chupe kurusúre, pe ángel oñeʼẽvaʼekue chéve ñeʼẽ heʼiháicha.\n\n10 Ha upéi omohatã rire hikuái ikorasõkuéra ha omohatã rire ijajúra pe Israel-pegua Imarangatúva rehe, péina ápe, pe Israel-pegua Imarangatúva huisiokuéra oúta hiʼarikuéra. Ha hiʼag̃ui ára ojeipyʼajopýta ha oñembohasaʼasytaha chupekuéra.\n\n11 Upévare, ojegueraha rire chupekuéra koʼápe ha pépe gotyo, upéicha heʼígui pe ángel, hetápe oñemoingoʼasýta hoʼópe, ha ndojehejamoʼãi ohasaʼasy hikuái omano meve, umi ijeroviarekóva ñemboʼekuéra rupi; ha oñemosarambíta, ha ojeipyʼajopýta, ha ndojehayhumoʼãi chupekuéra; upevére, Ñandejára oiporiahuverekóta chupekuéra, ikatu hag̃uáicha oikuaa vove hikuái pe Irredentórpe, oñembyaty jey chupekuéra ijyvy jehejapyrépe.\n\n12 Ha ojehovasapyréva gentil-kuéra, umi ohaivaʼekuére upe proféta; ha péina ápe, oñearrepentíramo hikuái ha noñorairõiramo Sión ndive, ha ndojeheʼáiramo hikuái pe tupao tuicha ha ijejaʼeʼỹvéva rehe, ojesalváta hikuái; Tupã Ñandejára okumplítagui umi konvénio ojapovaʼekue itaʼyrakuérape; ha upévare upe proféta ohaivaʼekue koʼã mbaʼe.\n\n13 Upévare, umi oñorairõva Sión ndive ha pe Ñandejára konvénio tavayguakuéra ndive oheréita ipy yvytimbo; ha pe Ñandejára tavayguakuéra noñemotĩmoʼãi. Ñandejára tavayguakuéra niko haʼe umi ohaʼarõva chupe; ha ohaʼarõ gueteri hikuái pe Mesías jeju.\n\n14 Ha péina ápe, upe proféta ñeʼẽme heʼiháicha, pe Mesías oguerujeýta chupekuéra mokõiha ára aja; upévare, haʼe ojehechaukáta chupekuéra tuicha puʼaka ha mimbipápe, ohundipa peve umi ohayhuʼỹvape chupekuéra, og̃uahẽ vove ára ojeroviaha hese; ha noñehundimoʼãi avave hese ojeroviáva.\n\n15 Ha umi ndojeroviáiva hese oñehundíta, jepe tata rupive, ha ára pochy rupi, ha yvy ryrýi rupi, ha tuguy ñeñohẽ rupi, ha mbaʼasy vai rupi, ha ñembyahýi rupi. Ha oikuaáta hikuái Ñandejára haʼeha Tupã, pe Israel-pegua Imarangatúva.\n\n16 Ojeipeʼáta piko hiʼupy pe ipuʼakapávagui, térã ojejoráta piko umi hendaitépe oñeñapytĩvaʼekue?\n\n17 Ha katu péicha heʼi Ñandejára: Jepeve umi oñeñapytĩva ojeipeʼáta umi ipuʼakapávagui, ha pe oporojopývagui ojeipeʼáta hiʼupy; ha katu pe Tupã Ipuʼakapáva ojoráta upe ikonvénio tavayguakuéra. Péicha heʼígui Ñandejára: Che añorairõta umi nendive oñorairõva ndive—\n\n18 Ha umi ndejopývape haʼukáta hoʼo tee; ha huguýpe oñemongaʼúta vinoramoguáicha; ha opavave tekove oikuaáta che, Ñandejára, haʼeha nde Salvador, ha ne Rredentor, Pe Ipuʼakapáva Jacob rehegua.\n\n", "2-ne 7": "[center][font_size=26]Ñembyaty 7[/font_size][/center]\n\n[i]Isaías oñeʼẽ pe Mesías ñeʼẽme—Pe Mesías oguerekóta iñarandúva kũ—Omeʼẽta ilómo inupãhárape—Noñemoapañuamoʼãi—Pembojoja Isaías 50 rehe. 559–545 ary rupi Cristo mboyve.[/i]\n\n1 Heẽ, koʼãva heʼi pe Ñandejára: Roheja rei piko raʼe che, térã piko romosẽ che ykéregui tapiaite peve? Ha péicha heʼi Ñandejára: Moõ piko oime pe kuatia nde sy ñemendajepoi rehegua? Mávape piko roheja rei, térã máva chembodevehápe piko romeʼẽ? Heẽ, mávape piko romeʼẽ? Péina ápe, pene rembiapovaikuére pejehepymeʼẽ, ha pene rembiapovaíre pende sy oñemboyke.\n\n2 Upévare, ajúramoguare, ndaiporivaʼekue avave; ahenóiramoguare, ndaipóri avave ombohováiva. O Israel róga, oñemombyky piko che po ndaikatúi hag̃ua rorredimi, térã ndaguerekói piko che puʼaka poromosãso hag̃ua? Péina ápe, che jejaʼópe ambohypa pe yguasu, amoĩ hiʼysyrykuéra taveʼỹicha ha ipirakuéra hyakuãvaipa umi y hypágui, ha omano hikuái yʼuhéigui.\n\n3 Amonde ypytũgui yvagakuéra, ha cilíciogui ajapo ijahoja.\n\n4 Tupã Ñandejára omeʼẽvaʼekue chéve iñaranduvakuéra kũ, ikatu hag̃uáicha aikuaa mbaʼéichapa añeʼẽvaʼerã ndéve ára porãme, O Israel róga. Nekaneʼõramo haʼe oñangareko koʼẽ koʼẽre. Haʼe che apysapeʼa ahendu hag̃ua umi iñarandúvaicha.\n\n5 Tupã Ñandejára che apysapeʼa, ha napuʼãi hese, ni ndaguevíri.\n\n6 Ameʼẽ che lómo oporoinupãvape, ha che rova umi rendyva oipeʼávape. Nañomíri che rova pe ñemotĩ ha ñendyvúgui.\n\n7 Tupã Ñandejára chepytyvõta, ha upéichagui nañemoapañuamoʼãi. Upévare amohatãkuri che rova itáicha, ha aikuaa nañemotĩmoʼãiha.\n\n8 Ha Ñandejára hiʼag̃ui, ha chehustifika. Máva piko oñorairõta chendive? Ñañemboʼy oñondivepa. Máva piko pe cherayhuʼỹva? Toja che ypýpe, ha che aipyʼajopýta chupe che juru mbaretépe.\n\n9 Tupã Ñandejára chepytyvõtagui. Ha maymáva umi chekondenáva, péina ápe, opavave umíva itujáta ao oñemondévaicha, ha umi ysoʼi aoʼuha hoʼupáta chupekuéra.\n\n10 Máva piko oĩ pende apytépe Ñandejáragui okyhyjéva, iñeʼẽrendúva pe hembiguái ñeʼẽre, ha oikóva pytũmbýpe ha ndoguerekóiva tesape?\n\n11 Péina ápe, opavave peẽ pemyandýva tata, pembojeréva pende jehe tata piriri, peguata pende rata resapépe ha umi tata piriri pemyandyvaʼekuépe. Kóva peguerekóta che pógui—peñenóta vyʼaʼỹme.\n\n", "2-ne 8": "[center][font_size=26]Ñembyaty 8[/font_size][/center]\n\n[i]Ára pahakuérape, Ñandejára omoangapyhýta Sión-pe ha ombyatýta Israel-pe—Umi oñerredimíva oúta Sión-pe tuicha vyʼa paʼũme—Pembojojavaʼerã Isaías 51 ha 52:1–2 rehe. 559–545 ary rupi Cristo mboyve.[/i]\n\n1 Cherendúke, peẽ peguatáva tekojojápe. Pemaʼẽ pe ita peñeikytĩ haguégui, ha pe itaty peñeguenohẽ haguégui.\n\n2 Pemaʼẽ Abraham, pende ru, ha Sara, penemoheñoivaʼekuére; chupe añónte ahenoivaʼekue, ha ahovasa chupe.\n\n3 Ñandejára omoangapyhýta Sión-pe, omoangapyhýta opa henda nandi; ha haʼe ojapóta itaveʼỹgui Edéncha, ha itaveʼỹ Ñandejára yvotytýicha. Vyʼa ha tory oĩta upépe, aguyjemeʼẽ ha mbaʼepu porã purahéi.\n\n4 Cherendúke, che tavayguakuéra; ha pejapysaka cherehe, O che retã; chehegui niko osẽta peteĩ léi, ha amoĩta che hustísia ohesape hag̃ua che tavayguakuérape.\n\n5 Hiʼag̃uíma che rekojoja; osẽma che salvasiõ, ha che jyva ohusgáta che tavayguakuérape. Chéve cheraʼarõta umi isla-kuéra, ha che jyváre ojeroviáta hikuái.\n\n6 Pehupi pende resa yvágare, ha pemaʼẽ yvýre iguýpe; umi yvága opa reíta tatatĩcha, ha pe yvy itujáta aóicha; ha upéicha omanombáta umi oikóva ipype. Ha katu che salvasiõ haʼéta tapiaite g̃uarã, ha che rekojoja ndopamoʼãi.\n\n7 Cherendúke, peẽ peikuaáva tekojoja, tavayguakuéra korasõ ahai haguépe che léi, ani pekyhyje yvypóra ñeʼẽreitýgui, ha ani pekyhyje ijejahéigui.\n\n8 Upe ysoʼi aoʼuha hoʼúta chupekuéra aoramoguáicha, ha umi yso hoʼúta chupekuéra lanaramoguáicha. Ha katu che rekojoja opytáta tapiaite peve, ha che salvasiõ ñemoñareʼatýgui ñemoñareʼatýpe.\n\n9 Epáy, epáy! Eñemonde puʼaka reheve, O Ñandejára jyva; epáy ára ymaguaréicha. Ndahaʼéi piko nde pe oikytĩvaʼekue Rahab-pe ha oikutuvaʼekue upe dragón-pe?\n\n10 Ndahaʼéi piko nde rembohypavaʼekue pe yguasu, umi y ipypukuetéva; rejapovaʼekue pe yguasu ruguágui tape ohasa hag̃ua umi ojejoravaʼekue?\n\n11 Upévare, umi Ñandejára orredimivaʼekue ou jeýta, ha purahéipe oúta hikuái Sión-pe; ha vyʼa ha marangatu opaveʼỹva oĩta iñakã arikuéra; ha ohupytýta hikuái vyʼa ha tory; ha vyʼaʼỹ ha tasẽ oñaníta.\n\n12 Che haʼe upéva; heẽ, che haʼe oporomoangapyhýva. Péina ápe, máva piko nde, rekyhyje hag̃ua yvypóragui, omanótava, ha pe yvypóra raʼýgui, oikótava chugui kapiʼipe?\n\n13 Ha nderesarái Ñandejára nde apoharégui, oipysovaʼekue yvagakuéra, ha omoĩvaʼekue pe yvy pyenda, ha rekyhyje meme opa ára, pe oporojopýva pochýgui, oĩramo oporohundi hag̃uáicha? Ha moõ piko oime pe oporojopýva pochy?\n\n14 Pe oñeñapytĩva oñemosẽvaʼekue ojapura, ojejora hag̃ua, ani hag̃ua omano pe kaʼirãime, ha ani hag̃ua opa chugui imbujape.\n\n15 Ha katu che haʼe Ñandejára nde Tupã, ypuʼã omoñarõva; Señor de los Ejércitos haʼe che réra.\n\n16 Ha nde jurúpe amoĩkuri che ñeʼẽnguéra, ha che po ãme romoʼã, aipyso hag̃ua yvagakuéra ha amoĩ hag̃ua yvy pyenda, ha haʼe hag̃ua Sión-pe: Péina ápe, nde haʼe che tavaygua.\n\n17 Epáy, epáy, epuʼã, O Jerusalén, nde reyʼuvaʼekue Ñandejára pógui pe ipochykue kópagui—reyʼuvaʼekue pe kópa jekyhyjégui huguaite peve.\n\n18 Opavave imemby omoheñoivaʼekue apytégui ndaipóri omboguatavaʼerã chupe; ni ojagarravaʼerã chupe ipógui, opavave umi imemby omongakuaavaʼekuégui.\n\n19 Ndéve ou koʼã mokõi memby, haʼekuéra ombyasýta nderehe, ne ñemonandi ha ne ñehundi, ha pe ñembyahýi ha kysepuku—ha máva rupípa che romoangapyhýta?\n\n20 Ne membykuéra ikangypa, koʼã mokõi añónte katu nahániri; ojepyso hikuái opa tape akãme; tóro saitéicha peteĩ ñuhãme, haʼekuéra henyhẽ Ñandejára pochýgui, pe nde Tupã jejaʼógui.\n\n21 Upévare ehendu koʼág̃a kóva, nde rejepyʼapy, ha rekaʼúva, ha ndahaʼéi vínope:\n\n22 Péicha heʼi nde Tupã, Ñandejára ha nde Tupã ojeruréva itavayguakuéra rehe; péina ápe, aipeʼákuri nde pógui pe kópa jekyhyjehágui, pe kópa rugua che pochy rehegua; nde neremboyʼumoʼãvéima.\n\n23 Ha katu amoĩta umi ndejopýva pópe; umi heʼivaʼekue ne ángape: Ejepyso yvýre torohasa hiʼári—ha nde remoĩvaʼekue nde rete haʼeramoguáicha yvy ha haʼeramoguáicha tape umi hiʼári ohasávape g̃uarã.\n\n24 Epáy, epáy, emoĩ ne mbarete, O Sión; emonde nde ao porãnguéra, O Jerusalén, táva marangatu; arakaʼeve ndoumoʼãvéima ndéve pe ipotĩʼỹva ha hekokyʼáva.\n\n25 Ejetyvyro pe yvytĩmbógui; epuʼã, ha eguapy, O Jerusalén; epoi umi nde ajúra jokuahágui, O Sión membykuña oñeñapytĩva.\n\n", "2-ne 9": "[center][font_size=26]Ñembyaty 9[/font_size][/center]\n\n[i]Judio-kuéra oñembyatýta opa ijyvy ñeʼẽmeʼẽnguéme—Pe expiasiõ oipeʼa yvypórape Jeʼágui—Umi omanovaʼekue rete osẽta yvy guýgui, ha ijespiritukuéra pe añaretã ha pe paraísogui—Ojehusgáta chupekuéra—Pe expiasiõ oporosalva ñemanógui, añaretã, aña, ha vyʼaʼỹ opaveʼỹvagui—Umi hekojojáva ojesalváta Tupã rréinope—Oñemombeʼu pe angaipa oguerúva—Pe Israel-pegua Imarangatúva haʼe pe okẽ ñangarekoha. 559–545 ary rupi Cristo mboyve.[/i]\n\n1 Ha koʼág̃a, che joykeʼykuéra ahayhuetéva, amoñeʼẽkuri koʼã mbaʼe peikuaa hag̃ua umi Ñandejára konvénio haʼe ojapovaʼekue opa Israel róga ndive—\n\n2 Haʼe heʼivaʼekue judio-kuérape, iprofetakuéra imarangatúva juru rupi, jepeve iñepyrũmby guive, ñemoñareʼatýgui ñemoñareʼatýpe, og̃uahẽ meve ára oñemoĩ jeyha chupekuéra pe tupao añeteguáva ha Tupã rredílpe; oñembyaty vove chupekuéra ijyvy jehejapyrépe, ha oñemoĩ vove chupekuéra opa umi ijyvy ñeʼẽmeʼẽnguéme.\n\n3 Péina ápe, che joykeʼykuéra ahayhuetéva, añeʼẽ peẽme koʼã mbaʼe pevyʼa hag̃ua, ha pemopuʼã hag̃ua pene akã tapiaite peve, umi jehovasa Tupã Ñandejára oñohẽtava pende raʼykuéra ári rupi.\n\n4 Aikuaágui heta pehesaʼỹijohague, heta pende apytépe, peikuaa hag̃ua umi mbaʼe oútavagui; upévare che aikuaa peẽ peikuaaha ñande roʼo oñehundi ha omanovaʼerãha; upevére, ñande retépe jahecháta Tupãme.\n\n5 Heẽ, che aikuaa peẽ peikuaaha haʼe ojehechaukataha hetépe umi Jerusalén-guávape, mamo jaju haguégui; oĩ porãgui tahaʼe ijapytepekuéra; tekotevẽgui pe Apohare guasu oñemeʼẽ ijupe hoʼópe yvypórape, ha omano opavave yvypóra rehe, opa yvypóra ojejoko hag̃ua hese.\n\n6 Pe ñemano ohasa haguéicha opa yvypóra ári, oñekumpli hag̃ua pe Apohare guasu plan poriahuvereko rehegua, oñeikotevẽ avei toĩ peteĩ puʼaka jeikovejeyrã, ha jeikovejey ouvaʼerã yvypórape pe jeʼa rupi; ha jeʼa oúkuri tembiapovai rupi; ha hoʼa haguére yvypóra oñemosẽ Ñandejára renondégui.\n\n7 Upévare, oñeikotevẽ peteĩ expiasiõ opaveʼỹva—ndahaʼéirire peteĩ expiasiõ opaveʼỹvare ko ñembyaipa ndaikatumoʼãikuri ojere ñembyaipaʼỹme. Upévare, upe peteĩha huísio ouvaʼekue yvypóra ári opytavaʼerãmoʼã tapiaite peve. Ha upéicharõ, kóva ko toʼo oguejyvaʼerãmoʼã ituju ha oñembyaipa hag̃ua isy yvýpe, opuʼãveʼỹ hag̃ua.\n\n8 O ko Tupã arandu, iporiahuvereko ha igrásia! Péina ápe, pe toʼo opuʼãveʼỹrire ñande espiritukuéra oĩvaʼerãmoʼã pe ángel hoʼavaʼekue Tupã Opaveʼỹva renondégui poguýpe, ha oikovaʼekue chugui aña, anivéma hag̃ua opuʼã.\n\n9 Ha ñande espíritu haʼevaʼerãmoʼã haʼéicha, ha ñande haʼevaʼerãmoʼã aña, aña angelkuéra, jajeipeʼa hag̃ua ñande Tupã renondégui, ha japyta hag̃ua umi japu túva ndive, tekoʼasýpe, haʼéicha; heẽ, pe tekove ombotavy ypyvaʼekue ñande rukuérape, oñemoĩva haʼeramoguáicha peteĩ ángel ohesapéva, ha omokyreʼỹva yvyporakuéra raʼýpe mbaʼevai ñemípe jejukarã ha opáichagua tembiapo ñemi pytũmbyguápe.\n\n10 O tuichaite piko pe ñande Tupã pyʼaporã, ombosakoʼíva peteĩ tape ñakañy hag̃ua ko tekove vai poguýgui; heẽ, pe tekove vai, ñemano ha añaretã, ambohérava tete ñemano, ha avei espíritu ñemano.\n\n11 Ha pe ñande Tupã jejora rupi, pe Israel-pegua Imarangatúva, kóva ko ñemano, añeʼẽ haguékuri, haʼéva tete ñemano, omeʼẽta heʼõnguekuéra; ha kóva ko ñemano haʼe pe ñeñotỹha.\n\n12 Ha kóva ko ñemano añeʼẽhague, haʼéva pe espíritu ñemano, omeʼẽta heʼõnguekuéra; ha kóva ko espíritu ñemano haʼe añaretã; upévare, pe ñemano ha añaretã omeʼẽvaʼerã heʼõnguekuéra, ha pe añaretã omeʼẽvaʼerã ijespiritukuéra oĩva ñeñapytĩmbýpe, ha pe ñeñotỹha omeʼẽvaʼerã hetekuéra oĩva ñeñapytĩmbýpe, ha umi yvypóra rete ha espiritukuéra oñemoĩjeýta peteĩva ambuéva ndive; ha oikóta pe Israel-pegua Imarangatúva jeikovejey puʼaka rupive.\n\n13 O tuichaite piko pe ñande Tupã rape! Ha katu ambuéicha, pe Tupã paraíso omeʼẽvaʼerã umi hekojojáva espiritukuéra, ha pe ñeñotỹha omeʼẽvaʼerã umi hekojojáva rete; ha pe espíritu ha pe tete oñemoĩjey oñondive, ha opavave yvypóra opyta oñembyaiʼỹ hag̃uáicha, ha omanoveʼỹmava, ha haʼe ánga oikovéva, ha oguereko hikuái ñandéicha peteĩ jeikuaa porã ñande retépe, ha katu pe ñande jeikuaapy iporãmbáta.\n\n14 Upévare, jaikuaa porãta opa ñane rembiapovaikuéra, ha ñande rekokyʼa, ha ñande rete opívogui; ha umi hekojojáva oikuaa porãta ivyʼa, ha hekojojágui, ha oñemondéta hikuái potĩ reheve, heẽ, jepe upe tekojoja ahojápe.\n\n15 Ha ojehúta opavave yvypóra ohasa vove kóva ko ñemano peteĩhágui jeikovépe, ha upéicha oiko rire chuguikuéra omanoveʼỹmava, ohovaʼerã hikuái Israel-pegua Imarangatúva trivunal renondépe; ha upépe oúta pe huísio, ha upéi ojehusgavaʼerã chupekuéra pe Tupã imarangatúva huísio rupive.\n\n16 Ha añetehápe Ñandejára oikoveháicha, Tupã Ñandejára heʼígui, ha haʼe pe iñeʼẽ opaveʼỹva, ndaikatúiva opa rei, umi hekojojáva hekojojáta gueteri, ha umi ikyʼáva ikyʼáta gueteri; upévare, umi ikyʼáva haʼe pe aña ha hiʼangelkuéra; ha ohóta hikuái pe tata opaveʼỹvape, oñembosakoʼivaʼekue chupekuéra g̃uarã; ha pe ijehasaʼasykuéra haʼe peteĩ lágo tata ha asufreguiguáva, hata opuʼãva tapiaite, ha opaveʼỹva.\n\n17 O pe ñande Tupã teko marangatu ha hustísia! Haʼe ojapógui opaite iñeʼẽnguéra, ha umíva osẽvaʼekue ijurúgui, ha pe iléi oñekumplivaʼerã.\n\n18 Ha péina ápe, umi hekojojáva, umi Israel-pegua Imarangatúva marangatu, umi ojeroviavaʼekue pe Israel-pegua Imarangatúva rehe, umi ogueropuʼakavaʼekue yvóra kurusukuéra, ha ojapovaʼekue mbaʼevérõ umi iñembohory, koʼãva ohupytýta pe Tupã rréino, oñembosakoʼivaʼekue chupekuéra g̃uarã ojejapo ypy guive yvy, ha ivyʼapavẽ henyhẽta tapiaite peve.\n\n19 O tuichaite piko pe ñande Tupã poriahuvereko, pe Israel-pegua Imarangatúva! Haʼe niko omosãso imarangatúvape añágui pe tekove ivaietéva, ha ñemano, ha añaretã, ha pe lágo tata ha asúfregui, haʼéva jehasaʼasy opaveʼỹva.\n\n20 O tuichaite piko pe ñande Tupã marangatu! Haʼe niko oikuaapa opa mbaʼe, ha ndoikói mbaʼeve haʼe oikuaaʼỹre.\n\n21 Ha haʼe ou yvórape osalva hag̃ua opa yvyporakuérape koʼãva ohendúramo iñeʼẽ; ha péina ápe, haʼe oñandu opa yvypóra mbaʼeʼasy, heẽ, opa tekove oikovéva mbaʼeʼasy, upéicha kuimbaʼe, kuña, ha mitã, haʼéva Adán rogaygua.\n\n22 Ha haʼe ohasaʼasy koʼã mbaʼe ikatu hag̃uáicha pe jeikovejey og̃uahẽ opavave yvypórape, opavave oñemboʼy hag̃ua henondépe pe huísio guasu árape.\n\n23 Ha haʼe heʼi opa yvypórape oñearrepentivaʼerãha, ha oñemongarai hérape, ha toguereko jerovia porã Israel-pegua Imarangatúvare, ỹramo ndaikatumoʼãi ojesalva hikuái pe Tupã rréinope.\n\n24 Ha noñearrepentíriramo hikuái, ha ndojeroviáiramo hérare, ha noñemongaraíriramo hérape, ha noñehaʼãiramo hikuái ipahaite peve, oñekondenavaʼerã chupekuéra; ha katu pe Tupã Ñandejára, pe Israel-pegua Imarangatúva, heʼímakuri.\n\n25 Upévare, haʼe omeʼẽvaʼekue peteĩ léi; ha noñemeʼẽihápe mbaʼevéichagua léi ndaipóri jehavira; ha ndaiporihápe jehavira ndaipóri kondenasiõ; ha ndaiporihápe kondenasiõ pe Israel-pegua Imarangatúva poriahuvereko ikatukuaa ojerure hesekuéra pe expiasiõ rupive; oñemosãsógui chupekuéra pe ipuʼaka rupive.\n\n26 Ha pe expiasiõ niko omeʼẽmba pe ihustísia ojeruréva opa umi noñemeʼẽivaʼekuépe upe léi, ha upéicha oñemosãso chupekuéra pe tekove vaietégui, ñemano, añaretã, ha añágui, ha pe lágo tata ha asúfregui, haʼéva peteĩ jehasaʼasy opaveʼỹva; ha oñemoĩjey hikuái Tupã omeʼẽvaʼekuépe chupekuéra ipytu, haʼéva Israel-pegua Imarangatúva.\n\n27 Ha katu ái pe oñemeʼẽvaʼekuépe umi léi, heẽ, oguerekopáva opa Tupã rembiapoukapy, ñandéicha, ha naiñeʼẽrendúiva, ha ohundipareíva umi hiʼára ojepyʼaraʼãha, pe iñeime ivaietereígui!\n\n28 O pe ivaietéva aña rape! O umi jejapo rei, ha umi tekokangy, ha umi yvypóra rekotavy! Oikuaamíramo oimoʼã iñarandu, ha nohendúi hikuái pe Tupã ñemoñeʼẽ, mbaʼeveʼỹroguáicha chupekuéra, oimoʼãgui hikuái oikuaa ijehegui, upévare, pe iñarandukuéra haʼe tavy ha ndahaʼemoʼãi chupekuéra mbaʼeverã. Ha omanóta hikuái.\n\n29 Ha katu iporã niko ojeguereko arandu iñeʼẽrendúramo hikuái Tupã ñemoñeʼẽnguéra rehe.\n\n30 Ha ái umi ipirapire hetávagui, umi ipirapire hetáva mbaʼe yvoraguávape. Ipirapire hetágui ndaijaʼéi hikuái umi imboriahúvare, ha omuña umi imarangatúvape, ha ikorasõkuéra omoĩ pe imbaʼehepykuérape; upévare, pe imbaʼehepy haʼe itupã. Ha péina ápe, pe imbaʼehepykuéra omanóta avei hendivekuéra.\n\n31 Ái umi ohenduʼỹva nohenduséigui; omanótagui.\n\n32 Ái umi ndohecháiva ndohechaséigui; omanótagui avei.\n\n33 Ái umi ipotĩʼỹva ikorasõme, pe hembiapovaikuéra jeikuaa oikutútagui chupekuéra pe ára pahápe.\n\n34 Ái pe ijapúva, oñemombótagui añaretãme.\n\n35 Ái pe oporojukáva oporojukaségui, omanótagui.\n\n36 Ái umi hekokyʼáva, oñemombótagui chupekuéra añaretãme.\n\n37 Heẽ, ái umi otupaitũva taʼangakuéra renondépe, ha katu opa añanguéra aña ovyʼa umívare.\n\n38 Ha, ipahápe, ái opavave umi omanóva iñangaipápe; ou jeýtagui hikuái Tupãme, ha ohecháta hikuái hova, ha opytáta iñangaipakuérape.\n\n39 O, che joykeʼykuéra ahayhuetéva, penemanduʼáke ivaietereiha nañaneñeʼẽrendúiramo pe Tupã Imarangatúva rehe, ha avei ivaietereiha jaʼáramo pe tekove katupyry ñembotavýpe. Penemanduʼáke, jaipotáramo pe toʼo oipotáva haʼe ñemano, ha jaipotáramo pe espíritu oipotáva haʼe jeikove opaveʼỹva.\n\n40 O, che joykeʼykuéra ahayhuetéva, pehendu che ñeʼẽ. Penemanduʼáke pe Israel-pegua Imarangatúva tuichaha. Aníke peje añeʼẽhague mbaʼe hatãva pende rehe; ha péicha pejapóramo, pepuʼã pe añeteguáre; ha añeʼẽkuri pende Apohare ñeʼẽnguéra. Aikuaa pe añetegua ñeʼẽ hatãha opa mbaʼekyʼa rehe; ha katu umi hekojojáva ndokyhyjéi chugui, ohayhúgui pe añetegua ha noñemovãi hikuái.\n\n41 Ha péicha, che joykeʼykuéra ahayhuetéva, peju Ñandejára, pe Imarangatúvape. Penemanduʼáke hapekuéra hekojojaha. Péina ápe, tape yvypórape g̃uarã niko ipoʼi, ha katu naikarẽi henondépe, ha pe okẽre oñangarekóva haʼe pe Israel-pegua Imarangatúva; ha upépe haʼe nomoĩri mbaʼevéichagua tembiguái; ha ndaipóri ambue tenda jaike hag̃ua ndahaʼéirõ pe okẽ rupi mante; ha katu haʼe ndaikatúi oñembotavy, ha pe héra haʼe Tupã Ñandejára.\n\n42 Ha pe ohenóivape haʼe oipeʼáta; ha iñarandúva, ha oikuaapáva, ha umi ipirapire hetáva, ojejapóva pe ikuaapýre, ha iñarandu, ha ipirapire hetágui—heẽ, koʼãva hína umi haʼe ndohayhúiva; ha ndohejáiramo hikuái koʼã mbaʼe, ha ndeʼíriramo hikuái ijehe ndahaʼeiha mbaʼeve Tupã renondépe, ha ndoguejýiramo hikuái pe ñembyasy pahápe, haʼe ndoipeʼamoʼãi chupekuéra pe okẽ.\n\n43 Ha umi iñarandúva ha hekoporãva mbaʼekuéra oñemokañýta chuguikuéra akoiete—heẽ, pe vyʼa oñembosakoʼíva umi heko marangatúvape g̃uarã.\n\n44 O, che joykeʼykuéra ahayhuetéva, penemanduʼáke che ñeʼẽre. Péina ápe, aipeʼa che ao, ha aityvyro pene renondépe; añemboʼe che salvasiõ Tupãme, omaña hag̃ua che rehe hesa ohesaʼỹijopávape; upévare, peikuaáta ára pahápe, mayma yvypóra oñembohovake vove hembiapokuére, pe Israel-gua Tupã haʼeha testigo aityvyroha pene rembiapovaikue che ángagui, ha añemoĩha kyʼaʼỹre henondépe, ha chepotĩ pende ruguýgui.\n\n45 O, che joykeʼykuéra ahayhuetéva, peñemomombyry pene angaipakuéragui; peityvyro pendejehegui pe pendejokua atãséva itasã; peju pe Tupã haʼéva pende ita salvasiõpe.\n\n46 Pembosakoʼi pene angakuéra pe ára omimbipávape g̃uarã oñemeʼẽtahápe hustísia pe heko jojávape, pe huísio árape, ani hag̃ua peñemyakuruchĩ kyhyjevaígui; ani hag̃ua penemanduʼa porã pene rembiapo vaikuére; ha upéicha pejeʼasymantevaʼerã: Imarangatu, imarangatu niko nde huisiokuéra, O Tupã Ñandejára Ipuʼakapáva—ha katu ahechakuaa che rembiapovaiha; nacheñeʼẽrendúikuri nde léi rehe, ha che mbaʼ e niko koʼã che rembiapovaikuéra; ha pe aña chejagarra, ha upéicha haʼe chejokua hekoʼasýpe.\n\n47 Ha péina ápe, che joykeʼykuéra, iporã piko che pomombáy koʼã mbaʼe añetegua ivaietévape? Ambotarovavaʼerãmoʼã piko che pene ánga pene apytuʼũ ipotĩrire? Che piko añeʼẽresakãvaʼerãmoʼã peẽme pe añeteguáva hesakãháicha penesãsórire angaipágui?\n\n48 Péina ápe, penemarangatúrire añeʼẽvaʼerãmoʼã peẽme mbaʼe imarangatúva rehe; ha katu napenemarangatúigui, ha peje cherehe haʼeha pene mboʼehára, iporã pomboʼe pe angaipa oguerúva.\n\n49 Péina ápe, che ánga ndohayhúi pe angaipa, ha che korasõ hory tekojojápe; ha amombaʼeguasúta che Tupã réra marangatu.\n\n50 Peju, che joykeʼykuéra, opavave pende yʼuhéiva, peju pe ýpe; ha tou upe ndoguerekóiva pirapire, ha tojogua ha toʼu; heẽ, peju ha pejogua víno ha kamby pirapireʼỹre ha mbaʼerepyʼỹre.\n\n51 Upévare, ani peiporu pirapire umi haʼeʼỹva mbaʼeve rehe, ha pene rembiapo umi ndohejáitava peẽme mbaʼevépe. Cherendúke jesarekópe, ha penemanduʼa umi ñeʼẽnguéra haʼevaʼekue peẽme rehe; ha peju pe Israel-pegua Imarangatúvape, ha peñemyenyhẽ umi omanoʼỹva ni oñembyaiʼỹvagui, ha tahory pene ánga pe plenitud-pe.\n\n52 Péina ápe, che joykeʼykuéra ahayhuetéva, penemanduʼáke pende Tupã ñeʼẽre; peñemboʼéke chupe opa ára tapiaite, ha pemeʼẽke aguyje héra marangatúpe pyharekue. Tovyʼáke pene korasõ.\n\n53 Ha pehechakuaáke tuichaha Ñandejára konveniokuéra, ha tuichaha imborayhukuéra yvyporakuéra raʼy ndive g̃uarã; ha imbaʼeguasu, ha igrásia ha iporiahuvereko rupi, oñeʼẽmeʼẽvaʼekue ñandéve ñane ñemoñarekuéra noñehundipamoʼãiha, pe hoʼópe, ha katu oñongatutaha chupekuéra; ha ñemoñareʼaty oútavape oikóta chuguikuéra peteĩ yvyramáta rakã hekojojáva Israel rógapegua.\n\n54 Ha koʼág̃a, che joykeʼykuéra, añeʼẽseve peẽme; ha katu koʼẽrõ haʼepáta peẽme che ñeʼẽ rembyre. Amén.\n\n", "2-ne 10": "[center][font_size=26]Ñembyaty 10[/font_size][/center]\n\n[i]Judio-kuéra ojukáta kurusúre Itupãme—Oñemosarambíta chupekuéra oñepyrũ meve ojerovia hese—América haʼéta peteĩ yvy sãso oĩháme ha mbaʼevéichagua rréi noisãmbyhymoʼãi—Peñemoĩporã Tupã ndive ha pehupyty pe salvasiõ igrásia rupive. 559–545 ary rupi Cristo mboyve.[/i]\n\n1 Ha koʼág̃a che, Jacob, añeʼẽ jey peẽme, che joykeʼykuéra ahayhuetéva, kóva ko yvyra rakã hekojojáva añeʼẽma haguére.\n\n2 Ha péina ápe, umi ñeʼẽmeʼẽ jahupytyvaʼekue haʼe ñeʼẽmeʼẽ toʼopegua ñandéve g̃uarã; upévare, ojehechauka haguéicha chéve heta ñande raʼykuéra omanotaha hoʼópe pe ijeroviaʼỹ rupi, upevére, Tupã oiporiahuverekóta hetápe, ha ñande raʼykuérape oñemoĩjeýta, ohupyty hag̃ua hikuái umi mbaʼe omeʼẽtava chupekuéra jeikuaa añete pe Irredentórgui.\n\n3 Upévare, haʼe haguéicha peẽme, oñeikotevẽ pe Cristo—ha ange pyhare niko heʼi chéve upe ángel peichataha pe héra—oumantevaʼerã umi judio-kuéra apytépe, umi yvorapegua hekovaivéva apytépe; ha haʼekuéra ojukáta chupe kurusúre—ha upéicha niko oĩ porã ñande Tupãme, ha ndaipóri ambue tetã yvy ariguáva ojukavaʼerãkuri kurusúre pe Itupãme.\n\n4 Ha ojejapórire ambue tetã apytépe umi techapyrã tuichaitéva oñearrepentivaʼerãmoʼã hikuái, ha oikuaavaʼerãmoʼã haʼe haʼeha Itupã.\n\n5 Ha katu sacerdote-kuéra mbaʼevaiñemi ha rembiapovaikuéra rupi, umi Jerusalén-gua omohatãta ijajúra hese, ojejuka hag̃ua haʼe kurusúre.\n\n6 Upévare, hembiapovaikuére, oúta hiʼarikuéra ñehundi, ñembyahýi, mbaʼasyguasu, ha tuguy ñeñohẽ; ha umi noñehundíriva oñemosarambíta opa tetãnguéra apytépe.\n\n7 Ha péina ápe, péicha heʼi Tupã Ñandejára: Og̃uahẽ vove ára ojeroviaha hikuái che rehe, che haʼeha Cristo, ajapovaʼekue konvénio ituvakuéra ndive oñemoĩjeytaha chupekuéra hoʼópe, yvy ári, pe ijyvy jehejapyrépe.\n\n8 Ha ojehu oñembyatýta chupekuéra pe iñemosarambi pukúgui, umi islas del mar, ha irundy yvy renda guive; ha tuicháta che resa renondépe umi Gentil-kuéra retã, heʼi Tupã, agueraha hag̃ua chupekuéra ijyvy jehejapyrépe.\n\n9 Heẽ, umi gentil-kuéra rréi haʼéta imongakuaahakuéra, ha irreinakuéra imboherekuaha; upévare, tuicha umi Ñandejára ñeʼẽmeʼẽ gentil-kuérape g̃uarã, haʼe heʼíkuri, ha máva piko oñorairõta hendive?\n\n10 Ha péina ápe, kóva ko yvy, heʼi Tupã, haʼéta nde yvy jehejapyre, ha umi gentil-kuéra ojehovasáta upe yvy ári.\n\n11 Ha kóva ko yvy haʼéta peteĩ yvy isãsóva umi gentil-kuérape g̃uarã, ha ndaiporimoʼãi rréi upe yvy ári, opuʼãva gentil-kuéra ári.\n\n12 Ha amombaretéta kóva ko yvy opa ambue tetãnguéra rehe.\n\n13 Ha pe oñorairõva Sión ndive omanóta, heʼi Tupã.\n\n14 Ha pe omopuʼãva rréi cherehe, omanóta, ha che, Ñandejára, rréi yvagapegua, haʼéta irréi, ha tapiaite haʼéta peteĩ tesapehára umi ohendúvape g̃uarã che ñeʼẽnguéra.\n\n15 Upévare, kóva ko mbaʼe rupi, oñekumpli hag̃ua che konveniokuéra ajapovaʼekue yvyporakuéra raʼy ndive, ajapótava chupekuéra g̃uarã oĩ aja hikuái hoʼópe, ahundivaʼerã umi tembiapoñemi ypytũ, ha jejuka, ha umi tembiapovaikuéra rehegua.\n\n16 Upévare, oñorairõva Sión ndive, tahaʼe judío térã gentil, ojejokuáva ha ojejokuaʼỹva, kuimbaʼe térã kuña, omanóta; ha haʼekuéra niko haʼe umi opa yvy arigua hekovaíva; ha umi ndahaʼéiva chendivegua, haʼe cherehe oñemoĩva, heʼi ñande Tupã.\n\n17 Ha akumplíta che ñeʼẽmeʼẽ ajapovaʼekue yvyporakuéra raʼýpe, ajapótava chupekuéra g̃uarã oĩ aja hikuái hoʼópe—\n\n18 Upévare, che joykeʼykuéra ahayhuetéva, péicha heʼi ñande Tupã: ambohasaʼasýta ne ñemoñarépe gentil-kuéra po rupive; upevére, amohuʼũta gentil-kuéra korasõ, haʼe hag̃ua chupekuéra peteĩ túvaramo; upévare, umi gentil-kuéra ojehovasáta ha ojeipapáta chupekuéra Israel rogagua apytépe.\n\n19 Upévare, akonsagráta kóva ko yvy ne ñemoñarépe g̃uarã, ha umi ojeipapáva ne ñemoñare apytépe, tapiaite, haʼe hag̃ua ijyvy jehejapyre; ha haʼe peteĩ yvy ojeiporavopyre, heʼi chéve Tupã, opa ambue tetãnguéra ári, upévare haʼe che rembipota totupaitũ chéve opa yvypóra oikóva ipype, heʼi Tupã.\n\n20 Ha koʼág̃a, che joykeʼykuéra ahayhuetéva, omeʼẽ haguére ñandéve ñande Tupã ñanderayhúva jeikuaa tuichaite koʼã mbaʼégui, ñanemanduʼáke hese, ha jaheja ñane angaipakuéra peteĩ tenda gotyo, ha ani ñañakãity, nañañemombói niko; upevére, ñañemosẽvaʼekue ñande yvy jehejapyrégui; ha katu jajegueraha peteĩ yvy iporãvévape, ha Ñandejára niko ojapo yguasúgui ñande raperã, ha ñaime peteĩ isla del mar-pe.\n\n21 Ha tuicha Ñandejára ñeʼẽmeʼẽnguéra umi oĩva islas del mar-pe g̃uarã, upévare heʼi haguére islas, oiméne oĩve ambuéva kóvagui, ha avei oikohápe ñande joykeʼykuéra.\n\n22 Ha péina ápe, oĩkuri Tupã Ñandejára oguerahavaʼekue pe Israel rógagui, sapyʼa pyʼa, hembipota ha haʼe oipotaháicha. Ha péina ápe, Ñandejára imanduʼa opa umi oñemosarambivaʼekuére, upévare imanduʼa avei ñanderehe.\n\n23 Upévare, tovyʼáke pene korasõ, ha penemanduʼa penesãsoha peiko hag̃ua pende jehegui—peiporavo hag̃ua pe ñemano opaveʼỹva rape, térã pe jeikove opaveʼỹva rape.\n\n24 Upévare, che joykeʼykuéra ahayhuetéva, peñemoĩporã Tupã rembipota ndive, ani pe aña oipotáva ha toʼo oipotáva ndive; ha penemanduʼáke, peñemoĩporã rire Tupã ndive, pe Tupã grásiape ha hese añoiténte, pejesalvataha.\n\n25 Upévare, Tupã tapenemopuʼã ñemanógui pe jeikovejey puʼaka rupive, ha avei pe ñemano opaveʼỹvagui pe expiasiõ rupive, ikatu hag̃uáicha peike pe Tupã rréino Opaveʼỹvape, ikatu hag̃uáicha pemomorã chupe pe grásia marangatu rupive. Amén.\n\n", "2-ne 11": "[center][font_size=26]Ñembyaty 11[/font_size][/center]\n\n[i]Jacob ohecha Irredentórpe—Moisés léi omohaʼanga Cristo-pe ha ohechauka haʼe outaha. 559–545 ary rupi Cristo mboyve.[/i]\n\n1 Ha koʼág̃a, Jacob oñeʼẽ upéramo hetave mbaʼe che tavayguakuérape; upevére ahaiuka koʼã mbaʼe añónte, ha umi mbaʼe ahaivaʼekue iporãmante chéve.\n\n2 Ha koʼág̃a che; Nefi, ahaive Isaías ñeʼẽgui, che ánga horýgui iñeʼẽme. Amoĩta iñeʼẽnguéra che tavayguakuérare, ha aguerahaukáta opa che raʼykuérape, haʼe añetehápe ohecha haguére che Rredentórpe, che ahecha haguéicha chupe.\n\n3 Ha che joykeʼy Jacob, ohecha avei chupe che ahecha haguéicha, upévare, aguerahaukáta iñeʼẽnguéra che raʼykuérape ahechauka hag̃ua chupekuéra añeteguaha che ñeʼẽnguéra. Upévare, mbohapy ñeʼẽ rupi, heʼi Tupã, che amoĩta che ñeʼẽ. Upevére; Tupã ombou hetave testígo, ha ohechauka añeteha opa iñeʼẽ.\n\n4 Péina ápe, che ánga hory ahechaukávo che tavayguakuérape Cristo jeju añeteguaha; ha, upevarã oñemeʼẽvaʼekue Moisés léi; ha opa mbaʼe Tupãre oñemeʼẽvaʼekue yvypórape, yvóra ñepyrũmby guive, haʼe imohaʼangaha.\n\n5 Ha che ánga avei hory umi konveniokuéra Ñandejára ojapovaʼekuére ñande rukuéra ndive; heẽ, che ánga hory igrásia, ha ihustísiape, ha puʼaka, ha poriahuvereko upe tuicha ha opaveʼỹva plan de rredensiõ reheguápe.\n\n6 Ha che ánga hory ahechaukávo che tavayguakuérape, Jesucristo ndoúiramo, opa yvypóra omanovaʼerãha.\n\n7 Ha ndaipóriramo Cristo, ndaipóri Tupã; ha ndaipóriramo Tupã ñande nañaiméi, ndaiporivaʼerãmoʼãigui mbaʼeʼapo. Ha katu oĩ peteĩ Tupã, ha haʼe Cristo; ha haʼe ou pe hiʼaraite plenitud-pe.\n\n8 Ha koʼág̃a ahai mbovymi Isaías ñeʼẽnguéra, umi che tavayguakuéra ohechátavape koʼã ñeʼẽ ikatu hag̃ua omopuʼã ikorasõ ha ovyʼa hag̃ua opa yvypórare. Ha koʼág̃a koʼãva haʼe umi ñeʼẽ, ha ikatu pemoĩ pendejehe ha opa yvypórare.\n\n", "2-ne 12": "[center][font_size=26]Ñembyaty 12[/font_size][/center]\n\n[i]Isaías ohecha Témplo ára pahapegua, Israel ñembyaty, pe huísio ha pyʼaguapy milenario—Umi ijorgullósova ha hembiapovaíva oñemotindýta pe Mokõiha Jejujeýpe—Ñambojojavaʼerã Isaías 2 ndive. 559–545 ary rupi Cristo mboyve.[/i]\n\n1 Ohechavaʼekue Isaías, Amós raʼy, Judá ha Jerusalén rehegua:\n\n2 Ha ojehúta ára pahápe, Ñandejára róga yvyty oñemoĩta yvytykuéra ruʼãme ha oñemopuʼãta yvytykuéra ári, ha opa tetãnguéra oñaníta haʼe oĩháme.\n\n3 Ha heta tetãnguéra ohojoáta ha heʼíta, Peju, ha jajupi Ñandejára yvytýpe, Jacob Tupã rógape; ha ñanehekomboʼéta hapekuérare, ha jaguatáta iguataha rupi; Sión-gui niko osẽta pe léi, ha Ñandejára ñeʼẽ Jerusalén-gui.\n\n4 Ha haʼe ohusgáta tetãnguéra apytépe, ha ojaʼóta tavayguakueraitápe; ha haʼekuéra ojapóta ikysepukúgui arádo rréha, ha lansakuéragui óses—Ndohupimoʼãvéima tetã ikysepuku ambue tetãre, ha noñembosakoʼimoʼãvéima hikuái ñorairõrã.\n\n5 O Jacob róga, peju ha jaguata Ñandejára resapépe; heẽ, peju, maymáva niko pejavy, opavave pende rape vaíre.\n\n6 Upévare, O Ñandejára, rehejákuri nde tavayguakuérape, Jacob róga, henyhẽgui hikuái kuarahyresẽmeguakuéra rembiapógui, ha ohendu umi agorérope filisteo-kuéraicha, ha pytagua raʼykuéra ndive ojoaju.\n\n7 Ijyvy avei henyhẽ pláta ha órogui, imbaʼerepykuéra ndopái; avei ijyvy henyhẽ kavajúgui, ha ikarrokuéra hetaiterei.\n\n8 Ijyvy henyhẽ avei ídolokuéragui; otupaitũ hikuái umi mbaʼe ipópe ojapovaʼekuépe, umi ikuãme ojapovaʼekuépe.\n\n9 Ha pe yvypóra iñañáva noñakãitýi, ni pe tuicháva noñemomirĩri, upévare, ani reperdona chupe.\n\n10 O peẽ peneñañáva, peike pe itakuápe, ha pekañy pe yvytimbópe. Ñandejára kyhyje ha pe imahesta verapy pendepyʼajopýta.\n\n11 Ha ojehúta yvypóra jesaupi oñemomirĩta, ha yvyporakuéra ñembotuicha oñemotindýta, ha Ñandejára añónte oñemombaʼeguasúta upe árape.\n\n12 Pe Señor de los Ejércitos ára pyaʼe oútagui opa tetãnguéra ári, heẽ, opavave ári; heẽ, pe ijorgullóso ha oñembotuicháva ári, ha opa oñemombaʼeguasúva ári, ha oñemomirĩta chupekuéra.\n\n13 Heẽ, ha Ñandejára ára oúta opa cedro líbano-pegua ári, haʼekuéra ijyvate haguére; ha oñemopuʼãgui; ha opa ensina Basan-pegua ári;\n\n14 Ha opa yvytyrusu ári, ha opa yvyty ári; ha opa tetãnguéra oñembotuicháva, ha opavave tavayguakuéra ári;\n\n15 Ha opa tórre ijyvatéva ári, ha opa tápia mbarete ári;\n\n16 Ha opa yga yguasupegua ári, ha opa yga Tarsis-pegua ári, ha opa ojehecháva ári.\n\n17 Ha pe yvypóra ñemombaʼeguasu ojeitýta, yvyporakuéra ñembotuicha oñemotindýta; ha Ñandejára añónte oñemombaʼeguasúta upe árape.\n\n18 Ha haʼe oipeʼapáta umi idolokuéra.\n\n19 Ha yvyporakuéra oikéta itakuápe, ha umi yvykuápe, pe Ñandejára kyhyje hoʼátagui hiʼarikuéra ha pe imahesta verapy oipyʼajopýta chupekuéra, opuʼã vove omboryrýi vaipaite hag̃ua pe yvy.\n\n20 Upe árape yvypóra omombóta anguja ha mbopípe umi hi ídolo pláta, ha órogui, ojapovaʼekue otupaitũ hag̃ua;\n\n21 Toike itakuápe, ha umi itaguasukuérape, Ñandejára kyhyje oútagui hiʼarikuéra, ha iverapy mahesta oipyʼajopýta chupekuéra, opuʼã vove haʼe omboryrýi vaipaite hag̃ua pe yvy.\n\n22 Pejeheja yvypóragui, ipytu oĩva itĩme; ha mbaʼére katu piko oñemombaʼevaʼerã?\n\n", "2-ne 13": "[center][font_size=26]Ñembyaty 13[/font_size][/center]\n\n[i]Judá ha Jerusalén ojehaviráta naiñeʼẽrendúigui—Ñandejára olitiga itavayguakuéra ndive ha ohusga chupekuéra—Sión membykuéra oñemoñeʼẽngái ha oñembohasaʼasy hembiapovaikuére—Ñambojojavaʼerã Isaías 3 rehe. 559–545 ary rupi Cristo mboyve.[/i]\n\n1 Ha péina ápe, Ñandejára, pe Señor de los Ejércitos, oipeʼa Jerusalén, ha Judá-gui, pytyvõ ha meʼẽha, opa mbujape meʼẽha, ha opa pytyvõ y rehegua—\n\n2 Pe kuimbaʼe ipuʼakapáva ha yvypóra oñorairõkuaáva, pe hue, ha proféta, pe iñakãguapýva, ha itujámava;\n\n3 Upe tendota cincuenta rehegua, ha yvypóra ojehecharamóva, ha oñemoñeʼẽkuaáva, ha opa mbaʼe ojapokuaáva, ha pe iñeʼẽkuaaitéva.\n\n4 Ha amoĩta chupekuéra mitã iprincipe-rã, ha mitã tavy michĩ oisãmbyhýta chupekuéra.\n\n5 Ha tavayguakuéra ojejopýta, peteĩva ambuéva rehe, ha opavave ijykereguáre. Pe mitã ijorgullósota itujáva rehe, ha pe kuimbaʼe chapĩ kuimbaʼe ojehecharamóva rehe.\n\n6 Kuimbaʼe ojagarra vove ijoykeʼýpe itúva rogagua apytégui, ha heʼívo chupe: Nde niko nde aopuku, tahaʼéna oresãmbyhyhára, ha ani reheja ko ñehundi ou nde poguýpe—\n\n7 Ha upéva pe árape haʼe oñeʼẽmeʼẽta, heʼívo: Che ndahaʼemoʼãi mongueraha, che rógape ndaipóri mbujape ni ñamondevaʼerã; anína chemoĩ aisãmbyhy hag̃ua ko tavayguakuérape.\n\n8 Jerusalén niko oñehundi, ha Judá hoʼa, ikũ ha hembiapokuéra oñemoĩgui Ñandejárare, ombopochy hag̃ua hesa verapy.\n\n9 Hovakuéra otestifika hesekuéra, ha omombeʼu iñangaipakuéra haʼeha Sodoma-peguáicha, ha ndaikatúi omokañy hikuái. Ái hiʼangakuéragui, oguerúgui hikuái ivaíva ijupe g̃uarã.\n\n10 Peje umi hekojojávape oho porãtaha chupekuéra; hoʼútagui hikuái hembiapokuéragui hiʼa.\n\n11 Ái umi iñañáva, omanótagui hikuái; pe ipopeguakuéra ñemyengovia oútagui hiʼarikuéra.\n\n12 Ha che tavayguakuéra, mitãnguéra haʼe ijopyhára; ha kuña oisãmbyhy chupekuéra. O che tavayguakuéra, umi neisambyhýva nembojavy ha ohundi nde guatahakuéra rape.\n\n13 Ñandejára oñemboʼy olitiga hag̃ua, oñemboʼy ohusga hag̃ua tavayguakuérape.\n\n14 Ñandejára oikéta huísio reheve pe itavayguakuéra ymaguare ndive ha ipríncipe-kuéra ndive; nde reʼupágui nde rógape upe víña ha umi imboriahúva rembiʼu.\n\n15 Mbaʼe piko rejapose? Rejopy che tavayguakuérape, ha remonguʼi umi imboriahúva rova, heʼi pe Señor Dios de los Ejércitos.\n\n16 Ha avei, Ñandejára heʼi: Sión membykuñakuéra oñembotuicha haguére, ha oiko haguére ajúra puʼã ha tesa otiʼỹme, ha oguata hikuái ojerokyramoguáicha, ha ojapo tintineo ipýpe—\n\n17 Upévare Ñandejára oipyʼajopýta Sión membykuñakuérape akã mbyte kuru reheve, ha Ñandejára ohechaukáta ijopivokuéra.\n\n18 Upe árape Ñandejára oipeʼáta ijeguakakuéra tintineo mbarete, ha kygua vera, ha namichãi;\n\n19 Mboʼykuéra, ha pyapy rehegua, ha umi ajúra ahoʼiha;\n\n20 Akãhoja, tetyma jeguaka, tokadokuéra, mbaʼe ryakuãʼasýva ha namichãi;\n\n21 Kuãirũ ha tĩ namichãi;\n\n22 Ao porã ñemonde, ha ahoja, ha akã ahoʼiha, ha akãrague myapopẽha;\n\n23 Itangecha, ha líno hechapyrãva, ha akã rehegua ahoja, ha ñuvãha.\n\n24 Ha ojehúta, tyakuãʼasyrangue, oĩta tyakuãvai; kuʼa jokuaharangue vakapi; ha akãrague apopẽrangue, akã perõ; ha ao jeguarangue, silísio; ha kaigue porãrangue.\n\n25 Ne kuimbaʼekuéra hoʼáta kysepukúpe ha umi ipuʼakapáva ñorairõguasúpe.\n\n26 Ha hokẽnguéra ojaheʼóta ha oñembyaohũta, ha haʼe haʼeñoreíta, ha oguapýta yvýpe.\n\n", "2-ne 14": "[center][font_size=26]Ñembyaty 14[/font_size][/center]\n\n[i]Sión ha imembykuñakuéra oñerredimi ha oñemopotĩta pe ára milenario-pe—Ñambojojavaʼerã Isaías 4 ndive. 559–545 ary rupi Cristo mboyve.[/i]\n\n1 Upe árape, siete kuña ipojáita peteĩ kuimbaʼére, heʼívo: Ore mbujapeʼinte roʼúta, ha ore aoite romondéta; ehejamínte oréve rogueraha nde réra roipeʼa hag̃ua ore ñemotĩ.\n\n2 Upe árape Ñandejára omoheñoipyahúva iporã ha omimbipáta, ha umi yvy omeʼẽva hechapyrãta ha iporãitereíta umi Israel-pegua okañyvaʼekuépe g̃uarã.\n\n3 Ha ojehúta, umi ojehejavaʼekue Sión-pe ha umi opytáva Jerusalén-pe oñehenóita chupekuéra Santo, opa umi héra ojehaivaʼekue oikovéva Jerusalén apytépe.\n\n4 Ñandejára ojohéi vove Sión membykuñakuéra mbaʼekyʼa, ha omopotĩ vove ijapytéguikuéra Jerusalén ruguy huísio espíritu ha jehapy espíritu rupive.\n\n5 Ha ojapóta Ñandejára opa monte de Sión ha iñasambleakuéra ári peteĩ arai ha tatatĩ arakuépe, ha tata resape ha tatarendy pyharekue, opa Sión verapy ári oĩtagui peteĩ ñemoʼãha.\n\n6 Ha oĩta peteĩ tavernákulo ñañemoʼã hag̃ua arahaku arapeguágui, ha jajeahoʼi hag̃ua, ha ñañemoʼã hag̃ua amavai ha aguasérogui.\n\n", "2-ne 15": "[center][font_size=26]Ñembyaty 15[/font_size][/center]\n\n[i]Ñandejára víña (Israel) ojehejareíta, ha itavayguakuéra oñemosarambíta—Oúta hiʼarikuéra mbaʼevaieta iñeime ypytũ ha ñemosarambípe—Ñandejára omopuʼãta peteĩ aoveve ha ombyatýta Israel-pe—Oñembojojavaʼerã Isaías 5 rehe. 559–545 ary rupi Cristo mboyve.[/i]\n\n1 Ha upéramo apurahéita che ahayhuetévape che ahayhuetéva purahéi, pe ivíña rehegua. Che ahayhuetéva oguerekovaʼekue peteĩ víña, peteĩ yvyty ijyvy porãitereívape.\n\n2 Ha omongora, ha omopotĩ itágui ha oñotỹ ipype parral jeiporavopyrégui, ha omopuʼã imbytépe peteĩ tórre, ha avei ojapo peteĩ parral ñamiha; ha ohaʼarõ omeʼẽ úva, ha omeʼẽ úva kaʼaguy.\n\n3 Ha koʼág̃a, O Jerusalén-pe peikóva ha Judá-pegua kuimbaʼe, pehusga, ajerureʼasy peẽme, che ha che víña apytépe.\n\n4 Mbaʼe piko ikatútaraʼe ojejapove che víñare che ndajapoimavaʼekue? Upévare, ahaʼarõvo omeʼẽ úva, úva kaʼaguy omeʼẽ.\n\n5 Ha koʼág̃a haʼéta peẽme; mbaʼépa ajapótava che víñare—Aipeʼáta chugui imongoraha, ha ojeʼupáta; aitýta itápia, ha oñepyrũmbáta hese;\n\n6 Ahejáta kokueréicha; noñehakãʼomoʼãi ni ndojejoʼomoʼãi; ha katu ipype okakuaáta ñoatĩ ha javorái; ha umi araípe haʼéta ani hag̃ua oñohẽ ama hiʼarikuéra.\n\n7 Pe Señor de los Ejércitos víña haʼe Israel róga, ha kuimbaʼe Judá-pegua haʼe iñemitỹngue poravopyre. Ha haʼe ohaʼarõkuri hustísia, ha péina ápe tekojojaʼỹ; tekojoja, ha péina ápe, jerureʼasy.\n\n8 Ái umi ombyatýva ogakuéra ojoykére, ndaiporivéi peve tenda, opyta hag̃ua haʼeñorei yvy mbytépe.\n\n9 Che apysápe, heʼíkuri pe Señor de los Ejércitos: Añetehápe, heta ogakuéra opytáta nandi, ha tuicha ha iporãva tavakuéra opytáta avaveʼỹre.\n\n10 Heẽ, dies hectárea parralty peteĩ víno ryru omyenyhẽta; ha peteĩ vosa trígo raʼỹigui peteĩ vosa trígonte osẽta.\n\n11 Ái umi opuʼã voíva pyharevekue, okaʼuve hag̃ua; ha okaʼúva pyhare peve, omyendy peve chupekuéra upe víno.\n\n12 Arpa, mbaraka, tambor ryapu, mimby, ha víno oĩ ivanketekuérape; ha ndojapói hikuái Ñandejára rembiapo, ni ndohechakuaái hikuái ipo rembiapokuéra.\n\n13 Upévare, che tavayguakuéra oho ñeñapytĩmbýpe, ndoguerekóigui kuaapy; ha omano ñembyahýigui ikuimbaʼe jehecharamóva, ha ijatyguasu ikã yʼuhéigui.\n\n14 Upévare, pe añaretã oñembopuku, ha oipeʼa ijuru ndaikatuvéi peve; ha iverapy, ha ijatyguasu ha ijalgasara, ha umi hese ovyaʼáva, oguejýta ipype.\n\n15 Ha yvypóra iñañáva oñemoñakãitýta, ha pe kuimbaʼe ipuʼakapáva oñemotindýta, ha pe ijejapóva resa oñemotindýta.\n\n16 Ha pe Señor de los Ejércitos katu oñemombaʼeguasúta huísiope, ha pe Tupã Imarangatúva oñemomarangatúta hustísiape.\n\n17 Upéramo umi ovecha raʼy hoʼúta kapiʼipe jepiguáicha, ha umi ikyráva tenda nandi hoʼúta umi upepeguaʼỹva.\n\n18 Ái umi oguerotyryrýva tembiapovai itasã vyrorei sãme, ha pe angaipa haʼeramoguáicha karreta sã;\n\n19 Umi heʼíva: Tojapuráke; pyaʼe tojapo hembiapo, ikatu hag̃uáicha jahecha; ha toñemoag̃ui ha tou pe Israel-pegua Imarangatúva ñemoñeʼẽ, roikuaa hag̃ua.\n\n20 Ái umi heʼíva ivaíva iporãha, ha iporãva ivaiha, omoĩva pytũ tesaperangue, ha tesape pytũrangue; omoĩva iróva heʼẽvaramo, ha pe heʼẽva iróvaramo.\n\n21 Ái umi oikuaapáva hesa renondépe, ha ojeroviáva ijupe g̃uarã.\n\n22 Ái umi ikatupyrýva víno omboyʼu hag̃ua, ha kuimbaʼe imbaretéva likor ombojeheʼa hag̃ua;\n\n23 Ohustifikáva iñañávape mbaʼerepýre, ha oipeʼa hekojojávagui hekojoja.\n\n24 Upévare, pe tata ohapyháicha javorái, ha pe tatarendy ombokusugueháicha kapiʼi, hapo itujupáta, ha ipotykuéra opareíta yvytimbóicha; omboykégui pe Señor de los Ejércitos léi, ha nohenduséigui pe Israel-pegua Imarangatúva ñeʼẽ.\n\n25 Upévare, Ñandejára pochy hendy itavayguakuérare, ha oipyso hese ipo, ha ojopy chupe; ha oryrýi yvytykuéra, ha heʼõnguekuéra oñembyaipáta tapekuéra mbytépe. Upevére neʼĩra opa iñekoʼõi, ha katu oipyso gueteri hína ipo.\n\n26 Ha omopuʼãta aoveve tetãnguéra mombyryguápe, ha oturuñeʼẽta chupekuéra yvy paha guive; ha péina ápe, ou pyaʼetereíta hikuái; ha ijapytepekuéra ndaiporimoʼãi ikaneʼõva ni oñepysangáva.\n\n27 Avave ndokevymoʼãvéima ni ndokemoʼãvéima; ni ndojejoramoʼãi ilómo jokuaha, ni noñemondohomoʼãi isapatu sã.\n\n28 Ha huʼykuéra haimbéta, ha opa ijyvyrapã imbaretéta; ha ikavaju akãhoʼiha hatãitereíta, ikarretakuéra rruéda yvytujeréicha, ha ikororõ leõicha.\n\n29 Okororõta hikuái leõ raʼýicha, heẽ, okororõta, ha ojeitýta hikuái upe hiʼupy ári, ha ogueraháta chupe hikuái kyhyjeʼỹme, ha ndaiporimoʼãi oipeʼáva chugui.\n\n30 Ha upe árape okororõta hesekuéra pe yguasu ryapúicha; ha omaʼẽramo hikuái yvýre, péina ápe, pytũ ha vyʼaʼỹ, ha tesape iñipytũta ijyvagakuérape.\n\n", "2-ne 16": "[center][font_size=26]Ñembyaty 16[/font_size][/center]\n\n[i]Isaías ohecha Ñandejárape—Isaías angaipakuéra oñeperdona—Oñehenói chupe oprofetisa hag̃ua—Oprofetisa judio-kuéra orrechasataha Cristo ñehekomboʼe—Peteĩ rembyre ou jeýta—Oñembojojavaʼerã Isaías 6 ndive. 559–545 ary rupi Cristo mboyve.[/i]\n\n1 Pe ary omanoramoguare rréi Uzías, che ahecha avei Ñandejára oguapýramo peteĩ apykajegua yvate ha oñemboyvatéva ári, ha pe ijao ruguái omyenyhẽ pe témplo.\n\n2 Pe apykajegua ári oĩ umi serafin; peteĩ teĩva oguereko séi ipepo; mokõime omoʼã hova, ha mokõime omoʼã ipy, ha mokõime oveve.\n\n3 Ha peteĩva oñeʼẽ hatã ambuévape, heʼívo: Imarangatu, imarangatu, imarangatu pe Señor de los Ejércitos; yvy henyhẽmbaite iverapýgui.\n\n4 Ha umi okẽ pyenda oryrýi upe oñeʼẽ hatãva ñeʼẽ ryapukuégui, ha pe óga henyhẽ tatatĩgui.\n\n5 Upémarõ che haʼe: Ái chehegui! Añehundímagui; che haʼégui kuimbaʼe ijurukyʼáva; ha aiko tavayguakuéra ijurukyʼáva apytépe; che resa ohecháguikuri upe Rréipe, pe Señor de los Ejércitos.\n\n6 Upémarõ peteĩ serafín oveve che aĩha meve, peteĩ tatapỹi hendýva ipópe, ojagarravaʼekue tenása reheve altárgui;\n\n7 Ha omoĩ che juru ári, ha heʼi: Péina ápe, koʼãva opoko nde jurúre; ha ne rembiapovai ojeipeʼa, ha ne angaipa oñembogue.\n\n8 Avei ahendu Ñandejára ñeʼẽ, heʼívo: Mávapepa amondóta, ha mavápa ohóta ñanderangue? Upémarõ che haʼe: Ápe aime, chemondo chéve.\n\n9 Ha haʼe heʼi: Tereho ha ere koʼã tavayguakuérape—Pehendu porã, ha katu haʼekuéra noikũmbýi; pehecha porã, ha katu haʼekuéra ndohechakuaái.\n\n10 Eheja tahatã koʼã tavayguakuéra korasõ, ha eheja taipohýi ijapysakuéra; ha toñemboty hesakuéra, ani ohecha hesa reheve, ha ohendu ijapysa reheve, ha oikumby ikorasõ reheve, ha oñekonverti ha oñemonguera.\n\n11 Upémarõ che haʼe: Ñandejára, arakaʼe pevépa? Ha haʼe heʼi: Umi tavaguasu oñemonandi, ha opytapa peve avaveʼỹre, ha umi óga kuimbaʼeʼỹre, ha pe yvy haʼeñoreipa;\n\n12 Ha Ñandejára omosẽ vove yvyporakuérape mombyry, oĩtagui tuicha poreʼỹ pe yvy mbytépe.\n\n13 Ha katu oĩta gueteri peteĩ désimo pehẽngue, ha haʼekuéra ou jeýta, ha ojeʼúta, terevíntoicha, ha pe ensínaicha hykuere oñongatúva ipype hoguekuéra oity jave; upéicha pe yvaraʼỹi marangatu haʼéta hykuere.\n\n", "2-ne 17": "[center][font_size=26]Ñembyaty 17[/font_size][/center]\n\n[i]Efraín ha Siria oñorairõ Judá ndive—Cristo heñóita peteĩ vírgen-gui—Oñembojojavaʼerã Isaías 7 rehe. 559–545 ary rupi Cristo mboyve.[/i]\n\n1 Ha ojehu Acaz árape Jotam raʼy, Uzías raʼy, Judá-pegua rréi, Rezín, Siria-pegua rréi, ha Peca Remalías raʼy, Israel-pegua rréi, ou hikuái Jerusalén ári oñorairõ hag̃ua hendive, ha katu ndaipuʼakái hese hikuái.\n\n2 Ha oñemomarandu David rógape, heʼívo: Siria oñemoĩporã Efraín ndive. Ha omovã ikorasõ, ha itavayguakuéra korasõ, umi yvyra kaʼaguy oñemovãháicha yvytúre.\n\n3 Upémarõ heʼi Ñandejára Isaías-pe: Esẽ koʼág̃a ejuhu hag̃ua Acaz-pe, nde ha nde raʼy Sear-jasub, pe estánke tuichavéva ykua rape rembeʼýpe kokue joheihára rapére;\n\n4 Ha ere chupe: Ejesareko, ha eime pyʼaguapýpe; ani ekyhyje, ha ani ikangy ne korasõ koʼã mokõi tisón kávo rendy hatatĩva rupi, Rezín ha Siria pochyvai rupi, ha Remalías raʼy rupi.\n\n5 Siria, Efraín, ha Remalías raʼy, imanduʼavaígui nderehe, heʼívo:\n\n6 Jajupi Judá-re ha ñamyangekói chupe, ha jajapo ipype tape ñandéve g̃uarã, ha ñamoĩ chupe rréi imbytépe, heẽ, Tabeel raʼýpe.\n\n7 Péicha heʼi Tupã Ñandejára: Ndoikomoʼãi, ni ndojehumoʼãi upéva.\n\n8 Síria akã niko Damasco, ha Damasco akã, Rezín; ha sesenta y cinco ary rire Efraín oñehundíta ndahaʼevéi peve tavayguakuéra.\n\n9 Ha Efraín akã Samaria, ha Samaria akã Remalías raʼy. Nderegueroviáiramo añetehápe nderepytamoʼãi.\n\n10 Ha avei, oñeʼẽ jey Ñandejára Acaz-pe, heʼívo:\n\n11 Ejerure ndéve g̃uarã peteĩ techaukaha Ñandejára nde Tupãgui; ejerure yvyguy ipypukuvehápe, térã yvate ijyvatevehápe.\n\n12 Ha katu Acaz heʼi: Ndajeruremoʼãi, ha ndaipyʼaraʼãmoʼãi Ñandejárape.\n\n13 Ha haʼe heʼi: Pehendu koʼág̃a peẽ, O David róga, michĩ mbaʼe piko peẽme pemonguerái yvyporakuérape, pemonguerái hag̃ua avei che Tupãme.\n\n14 Upévare, Ñandejaraite omeʼẽta peẽme peteĩ techaukaha—Péina ápe, peteĩ vírgen hyeguasúta, ha imembýta peteĩ mitãkuimbaʼe, ha ohenóita herarã Emanuel.\n\n15 Mantéka ha eíra hoʼúta, ombotovekuaa peve ivaíva ha oiporavokuaa peve iporãva.\n\n16 Ha pe mitã ombotovekuaa mboyve ivaíva ha oiporavo iporãva, pe yvy nde rehayhuʼỹetéva iporeʼỹta mokõivéva irréigui.\n\n17 Ñandejára oguerúta nde ári, ha nde tavayguakuéra ári, ha nde rukuéra róga ári, ára arakaʼeve ndouivaʼekue Efraín ojei guive Judá-gui, upéva Asiria-pegua rréi.\n\n18 Ha ojehúta upe árape Ñandejára oturuñeʼẽta mberu oĩva mombyry Egipto-pe, ha pe eiru oĩva Asiria retãme.\n\n19 Ha oúta hikuái, ha opavave oñemoĩta umi ijyvytypaʼũ haʼeñóme, ha umi itakuápe, ha opa ñuatĩndy, ha opa kaʼavo ári\n\n20 Upe araitépe Ñandejára ohendyvaʼóta peteĩ kyse ñapĩha ojeiporuvaʼekuépe, umi oĩva ysyry mboypýri rupive, rréi de Asiria rupi, pe akã, ha hetyma rague; ha avei oipeʼáta pe hendyva.\n\n21 Ha ojehúta upe árape, peteĩ kuimbaʼe omongakuaáta peteĩ vakaraʼy ha mokõi ovecha.\n\n22 Ha ojehúta, heta kamby umíva omeʼẽvare, haʼe hoʼúta kesu; mantéka ha eíra hoʼútagui opavave umi opytáva yvýpe.\n\n23 Ha ojehúta upe árape, opa tenda, oĩhámekuri mil parralty hepýva mil ciclo de pláta, opytáta ñuatĩndy ha javorairã.\n\n24 Huʼy ha yvyrapã reheve kuimbaʼekuéra oikéta upépe, opaite yvy haʼétagui ñuatĩndy ha javorái.\n\n25 Ha opa yvyty ojejoʼotahápe asádape, nog̃uahẽmoʼãi hikuái okyhyjégui umi ñuatĩndy ha javoráigui; ha katu haʼéta kapiʼipe guéi karurã, ha oguata hag̃ua hiʼári mymba michĩ.\n\n", "2-ne 18": "[center][font_size=26]Ñembyaty 18[/font_size][/center]\n\n[i]Cristo haʼéta ita ñepysangaha ha ita ñekoʼõiha—Peheka Ñandejárape, ha ani umi adivíno heʼipávape—Pejujey léi ha testimóniope pehupyty hag̃ua tekomboʼe—Oñembojojavaʼerã Isaías 8 rehe. 559–545 ary rupi Cristo mboyve.[/i]\n\n1 Avei, Ñandejára ñeʼẽ heʼi chéve: Ejagarra peteĩ yvyra tuicháva, ha ehai ipype kuimbaʼe ohaiháicha, Maher-shalal-hash-baz rehegua.\n\n2 Ha ajagarra testigokuéra ijeroviarekóva ojapo hag̃ua kuatiajehaipyre, sacerdote Urías-pe, ha Zacarías-pe Jeberequías raʼy.\n\n3 Ha aiko pe profetísa ndive, ha hyeguasu ha imemby peteĩ kuimbaʼe. Upéramo heʼi chéve Ñandejára: Emoĩ chupe herarã, Maher-shalal-hash-baz.\n\n4 Ha péina ápe, pe mitã heʼikuaa mboyve, Che ru, ha che sy, ojeipeʼáta Damasco-gui imbaʼehepy ha Samaria mondapyre pe Asiria-gua rréi renondégui.\n\n5 Ha Ñandejára oñeʼẽ jey chéve, heʼívo:\n\n6 Kóva ko tavayguakuéra ndoipotáigui Siloe-pegua y osyrýva pyʼaguapýpe, ha ovyʼaiterei Rezín ha Samaria raʼy ndive;\n\n7 Koʼág̃a upévare, péina ápe, Ñandejára ohupíta hiʼarikuéra ysyrypegua y, mbarete ha hetáva, upéva haʼe Asiria-gua rréi ha opa iverapy; ha haʼe ojupíta opa hiʼy rape ári, ha ohóta opa hiʼy rembeʼy ári.\n\n8 Ha ohasáta Judá rupi; ha oñehẽ ha omyenyhẽta; ha og̃uahẽta ijajúra peve; ha pe ipepo jepyso omyenyhẽta nde yvy tuichakue, O Emanuel.\n\n9 Peñembyaty, O tavayguakuéra, ha peñemonguʼíta; ha pehendu opavave peẽ tetã mombyryguáva; peñembosakoʼi, ha peñemonguʼíta; peñembosakoʼi ha peñemonguʼíta.\n\n10 Peñembyaty consejo-pe, ha ndaʼemoʼãi mbaʼeve; peje ñeʼẽ ha ndopytamoʼãi; Tupã oĩgui orendive.\n\n11 Péicha Ñandejára oñeʼẽgui chéve po mbarete reheve, ha chemboʼe ani hag̃ua aiko kóva ko tavayguakuéra rapére, heʼívo:\n\n12 Ani ere, guyryry, opa mbaʼe ko tavayguakuéra ohenóivape, guyryry, ha ani ekyhyje haʼekuéra okyhyjévagui, ani ekyhyje.\n\n13 Pemomarangatu Señor de los Ejércitos-pe; ha haʼe tahaʼe pendekyhyje, ha haʼe tahaʼe pendekyhyjeha.\n\n14 Ha haʼéta peẽme ñetupaitũháramo; ha katu ita ñepysangaha, ha ita ñekoʼõiha umi mokõi Israel rógape g̃uarã, ñuhã ha lásoramo umi Jerusalén-pe oikóvape g̃uarã.\n\n15 Ha heta ijapytepekuéra oñepysanga ha hoʼáta, ha ojeipyʼajopýta, ha oñemoñuhãta, ha oñeñapytĩta.\n\n16 Ejokua pe testimónio; esella pe léi che remimboʼekuéra apytépe.\n\n17 Ha che ahaʼarõta Ñandejárape, oñomíva hova Jacob rógagui, ha chupe ahekáta.\n\n18 Péina ápe, che ha umi taʼýra Ñandejára omeʼẽvaʼekue chéve haʼe Israel-pe g̃uarã techaukaha ha techapyrãramo Señor de los Ejércitos-gui, oikóva Monte de Sión-pe.\n\n19 Ha ojeʼe vove peẽme: Peporandu umi ohenóiva omanovaʼekue ángape, ha umi adivíno heʼipávape ha oñeʼẽva hãi paʼũ rupive—ndohekaivaʼerã piko tavayguakuéra Itupãme umi oikovéva ohendu hag̃ua omanovaʼekuégui?\n\n20 Pe léi ha testimóniope; ha noñeʼẽiramo hikuái kóva ko ñeʼẽme heʼiháicha, upéva haʼe ndaipórigui tesape ipypekuéra.\n\n21 Ha ohasáta hikuái yvy ári jeipyʼajopyʼatã ha ñembyahýi; ha ojehu iñembyahýi vove hikuái, ipochýta, ha omoñeʼẽngáita irréipe ha Itupãme, ha ohupíta hikuái hesa yvate gotyo.\n\n22 Ha omaʼẽta hikuái yvýre ha ohecháta angekói, ha pytũmby, ha ypytũ jeipyʼajopýgui; ha oñemosẽta chupekuéra pytũmbýpe.\n\n", "2-ne 19": "[center][font_size=26]Ñembyaty 19[/font_size][/center]\n\n[i]Isaías oñeʼẽ pe Mesías-re—Tavayguakuéra oikovaʼekue pytũmbýpe ohecháta tuicha tesape—Peteĩ mitãkuimbaʼe oñemoheñói ñandéve—Haʼéta pe Príncipe de Paz ha oisãmbyhýta David apykajegua ári—Ñambojojavaʼerã Isaías 9 ndive. 559–545 ary rupi Cristo mboyve.[/i]\n\n1 Upevére, pe ypytũ ndahaʼemoʼãi ijehasaʼasypeguaréicha, haʼe oipyʼajopy kangymiramoguare Zabulón retã, ha Neftali retã, ha upéi oipyʼajopy pohyive chupekuéra pe Mar Rojo rapére Jordán mboypýri Galilea retãme.\n\n2 Tavayguakuéra oikovaʼekue pytũmbýpe ohecha peteĩ tesape tuicháva; umi yvy ñemano ãme oikóva ári, omimbíkuri tesape.\n\n3 Nde rembohetave pe tetã, ha remoĩve vyʼapavẽ—ovyʼa hikuái nerenondépe ovyʼaháicha temitỹngue árape, ovyʼaháicha yvyporakuéra ombojaʼóramo mondapyre.\n\n4 Remopẽgui imbaʼepohýi júgo, ha yvyra ijatiʼy arigua, ha ijopyhára vára.\n\n5 Opa oñorairõkuaáva ñorairõ haʼe tyapuguasu reheve, ha ao ojehypýiva tuguýpe; ha katu kóva haʼéta jehapy ha tata kusuguéicha reheve.\n\n6 Peteĩ mitãkuimbaʼe niko oñemoheñói ñandéve, peteĩ taʼýra oñemeʼẽ ñandéve; ha ijatiʼy ári oĩta pe ñeisãmbyhy; ha oñembohérata Admirable, Consejero, Dios Fuerte, Padre Eterno, Príncipe de Paz.\n\n7 Pe iñeisãmbyhy ñembotuicha ha pyʼaguapy ndopamoʼãi, David apykajegua ári, ha irréino ári omoĩporã hag̃ua, ha omohenda hag̃ua huísio ha hustísiape, koʼág̃a guive tapiaite peve. Pe Señor de los Ejércitos rakateʼỹ ojapóta koʼãva.\n\n8 Ñandejára ombou iñeʼẽ Jacob-pe, ha oguejy Israel-pe.\n\n9 Ha opa tavayguakuéra oikuaáta, jepeve Efraín ha Samaria-pe oikóva, korasõ ñembotuicha ha orgúllo reheve heʼíva:\n\n10 Umi itaʼyvy hoʼa, ha katu romopuʼãta ita ñekytĩmbyrépe; umi sicómoro oñekytĩ, ha katu romoĩta hendaguépe cedro.\n\n11 Upévare Ñandejára omoĩta hese ohayhuʼỹva Rezín-pe, ha ombyatýta oñondive umi ohayhuʼỹva chupe.\n\n12 Sirio-kuéra tenondépe ha Filisteo-kuéra tapykuépe; ha jurupeʼaguasúpe hoʼúta hikuái Israel-pe. Jepeve koʼãva neʼĩra opa ipochy, ha katu ipo ojepyso gueteri.\n\n13 Tavayguakuéra ndojeréi pe oipyʼajopýva chupe gotyo, ni ndohekái pe Señor de los Ejércitos-pe.\n\n14 Upévare Ñandejára oikytĩta Israel-gui akã ha huguái, hakã ha piri peteĩ árape.\n\n15 Pe itujáva, haʼe upe akã; ha pe proféta omboʼéva japu, haʼe huguái.\n\n16 Ha umi oisãmbyhýva koʼã tavayguakuérape niko ombojavy chupekuéra; ha umi haʼekuéra omboguatáva oñehundi.\n\n17 Upévare Ñandejára ndovyʼamoʼãi imitãrusukuéra rehe, ha ndoguerekomoʼãi poriahuvereko isy ha ituvaʼỹva ni imenaveʼỹvare; opavave hovamokõi ha hembiapovaígui, ha opa juru oñeʼẽ mbaʼe rei. Ha opa koʼã mbaʼére neʼĩra opa ipochy, ha ipo ojepyso gueteri.\n\n18 Pe tekoñaña oporohapýgui tatapeguáicha; ombokusuguéta ñuatĩndy ha javorái; ha omopuʼãta tatarendy kaʼaguy iñypytũveháme, ha ojupíta haʼeramoguáicha tatatĩ.\n\n19 Ha Señor de los Ejércitos ñekoʼõi omoypytũta pe yvy, ha tavayguakuéra opytáta tata kusuguéicha; avave ndoiporiahuverekomoʼãi ijoykeʼýpe.\n\n20 Ha pe kuimbaʼe ojagarráta ágotyo ha iñembyahýita; ha hoʼúta pégotyo ha nahenyhẽmoʼãi; ha opavave yvypóra hoʼúta ijyva roʼo—\n\n21 Manasés, Efraín-re; ha Efraín Manasés-re; ha haʼekuéra oñondive oñemoĩta Judá-re. Opa koʼã mbaʼére neʼĩra opa ipochy, ha katu ipo ojepyso gueteri.\n\n", "2-ne 20": "[center][font_size=26]Ñembyaty 20[/font_size][/center]\n\n[i]Asiria ñehundi omohaʼanga iñañavakuéra ñehundi pe Mokõiha Jejujeýpe—Saʼi yvypóra opytáta Ñandejára ou jey rire—Jacob rembyre oujeýta upe árape—Ñambojojavaʼerã Isaías 10 rehe. 559–545 ary rupi Cristo mboyve.[/i]\n\n1 Ái umi omoĩva ñeʼẽmondo hekojojaʼỹva, ha ohaíva kuatiáre umi jeipyʼajopy omoĩvaʼekue;\n\n2 Omboyke hag̃ua huísiogui umi oikotevẽvape, ha oipeʼa hag̃ua iderécho che tavayguakuéra mboriahúgui; umi imenaveʼỹmava haʼe hag̃ua hiʼupyrã ha omonda hag̃ua umi tyreʼỹvape.\n\n3 Ha mbaʼépa pejapóta pe jehavira árape, ha pe ñemonandi mombyrýgui oúvape? mávape pehóta penepytyvõ hag̃ua? ha moõ piko pehejáta pende verapy?\n\n4 Chereheʼỹ ojayvýta hikuái umi ojejokuáva renondépe, ha umi omanóva apytépe hoʼáta. Upevére neʼĩra opa ipochy, ha ipo ojepyso gueteri.\n\n5 O Asirio, che pochy vára, ha pe báculo ipópe haʼe iñekoʼõijoja.\n\n6 Amondóta chupe peteĩ tetã hovamokõiva rehe, ha che ñekoʼõi tavayguakuéra rehe ameʼẽta chupe tembiaporã ohekýi hag̃ua pe mondapyre, ha ohekýi hag̃ua pe hiʼupy, ha topyrũ hiʼarikuéra tuju tapereguáicha.\n\n7 Upevére ndahaʼéi upéva haʼe ohekáva, ni pe ikorasõme oipotáva; ha katu ikorasõme oĩ ohundi ha oikytĩ tetãnguérape ha ndahaʼei mbovymi.\n\n8 Ha haʼe heʼi: Ndahaʼéi piko rréi opavave umi che príncipe?\n\n9 Ndahaʼéi piko Calmo Carquemis-cha? Hamat Arfat-cha?, ha Samaria Damasco-icha?\n\n10 Che po omoĩ haguéicha umi idolokuéra rréino, ha umi haʼanga ojejapopyréva ohasa Jerusalén ha Samaria-guápe;\n\n11 Ndajapomoʼãi piko, ajapo haguéicha Samaria idolokuéra ndive, Jerusalén idolokuérare?\n\n12 Upévare ojehúta Ñandejára ojapopa vove opaite hembiapo Monte de Sión ha Jerusalén ári, che ahaviráta pe Asiria-gua rréi korasõ atãgui osẽva, ha pe ijesaupi verapy.\n\n13 Haʼe heʼígui: Che po puʼaka ha che arandu rupive ajapo koʼã mbaʼe; ha che akãguapýgui; ha amonguʼe tavayguakuéra rembeʼy, ha amonda chuguikuéra imbaʼehepy, ha amoĩ yvýre umi ipype oikóvape yvypóra pyʼaguasúicha;\n\n14 Ha che po ojuhu jaitypóicha umi tavayguakuéra mbaʼehepy; ha oñembyatyháicha ryguasurupiʼa ojehejareivaʼekue upéicha che ambyaty opa yvy; ha ndaipóri avave omomýiva ipepo, ni ojejurupeʼáva, ni opiãva.\n\n15 Ojeroviáta piko pe hácha ipype oikytĩvare? Oñemombaʼeguasúta piko pe kytĩha chupe oiporúvagui? Pe vára ikaturõguáicha ojeityvyro imopuʼãháre, térã pe bastón ikaturõguáicha opuʼã ijehegui ndahaʼeiramoguáicha yvyra!\n\n16 Upévare Ñandejára, pe Señor de los Ejércitos, omboúta ñembopiru, umi ikyráva apytépe; ha iverapy guýpe omyendýta peteĩ tata haʼeramoguáicha tata rendy.\n\n17 Ha Israel resape haʼéta tatáramo, ha Imarangatu tatarendýramo, ha ohapy ha ombokusuguéta peteĩ árape ijavorái ha ñuatĩndy;\n\n18 Ha ombokusuguéta ikaʼaguy verapy, ha iñu porãgui, mokõive ánga ha tete; ha haʼéta hikuái peteĩ poyvirerahaha ipyʼamanóramo.\n\n19 Ha umi yvyra hembýva ikaʼaguýgui mbovýta, peteĩ mitã jepe oipapakuaátava.\n\n20 Ha ojehúta upe árape, Israel rembyre, ha umi osẽvaʼekue Jacob rógagui, arakaʼeve ndojejokomoʼãvéima upe oipyʼajopyvaʼekuére chupe, ha katu ojejokóta hikuái Ñandejárare, pe Israel-pegua Imarangatúva, añetehápe.\n\n21 Pe hembyre oujeýta, heẽ, Jacob rembyre, pe Tupã ipuʼakapávape.\n\n22 Jepe nde tavayguakuéra Israel haʼéramo yvykuʼi yguasupeguáicha, upevére peteĩ hembyre oujeýta; pe ñehundipa oñemoĩmavaʼekue henyhẽta tekojoja reheve.\n\n23 Ha Señor Dios de los Ejércitos ojapóta upe ñehundipa, jepe oñemoĩmavaʼekue opa yvýpe.\n\n24 Upévare, péicha heʼi pe Señor Dios de los Ejércitos: O che tavayguakuéra peikóva Sión-pe, ani pekyhyje Asirio-kuéragui; haʼe vára reheve pendepyʼajopýta, ha omopuʼãta ijyvyra penderehe, Egipto-guakuéraicha.\n\n25 Ha koʼágui ára mbykymíme, opáta pe ñekoʼõijoja, ha che pochy iñehundirã.\n\n26 Ha pe Señor de los Ejércitos oguerúta peteĩ tukumbo chupe g̃uarã Madián-pegua jejukaguasúicha Horeb itakuápe; ha ivára oĩ haguéicha yguasu ári upéicha omopuʼãta haʼe ivára Egipto-guakuéraicha.\n\n27 Ha ojehúta upe árape ojeipeʼáta imbaʼepohýi nde atiʼy árigui, ha ijúgo nde ajúragui, ha pe júgo oñehundíta pe ñemoñandyry rupi.\n\n28 Haʼe og̃uahẽ Ayat peve, ohasa Migrón-pe; ha Micmas-pe oheja ikarrokuéra.\n\n29 Ohasa hikuái pe jehasaha rupi; opyta hikuái Geba-pe; Rama oryrýi; Gabaa Saúl-gui okañy.\n\n30 Ehupi ne ñeʼẽ, O Galim rajy; eheja toñehendu Lais peve, O Anatot mboriahu.\n\n31 Madmena ova; Gebim-pe oikóva oñembyaty okañy hag̃ua.\n\n32 Jepeve haʼe opytáta upe árape Nob-pe; omonguʼéta ipo Sión membykuña yvytýre, Jerusalén yvyty.\n\n33 Péina ápe, Ñandejára, pe Señor de los Ejércitos omopẽta pe yvyra rakã kyhyjépe, ha ijyvatéva ojeitýta ha umi oñembotuicháva oñemotindýta.\n\n34 Ha oikytĩta iérrope umi kaʼaguyty, ha pe líbano hoʼáta peteĩ ipuʼakapáva po rupi.\n\n", "2-ne 21": "[center][font_size=26]Ñembyaty 21[/font_size][/center]\n\n[i]Pe Isaí trónco (Cristo) ohusgáta tekojojápe—Milenio-pe Tupã jeikuaa ojahoʼíta yvy—Ñandejára omopuʼãta peteĩ aoveve ha ombyatýta Israel-pe—Ñambojojavaʼerã Isaías 11 rehe. 559–545 ary rupi Cristo mboyve.[/i]\n\n1 Ha Isaí tronco-gui osẽta peteĩ vára, ha peteĩ hakã hokýta hapógui.\n\n2 Ha hiʼári oguejýta Ñandejára Espíritu, pe espíritu arandu ha ñeikũmbykuaa rehegua, pe espíritu omeʼẽva ñemoñeʼẽ ha puʼaka, pe espíritu mbaʼekuaa ha Ñandejáragui jekyhyje rehegua;\n\n3 Ha oñemeʼẽta chupe ñeikũmbykuaa Ñandejára kyhyjépe; ha ndohusgamoʼãi hesa ohechávare, ni ndoporojaʼomoʼãi ijapysa ohendúvare.\n\n4 Ha katu tekojojápe ohusgáta imboriahúvape, ha oporojaʼóta hendaitépe umi ipyʼaguapýva yvy ape ári rehe; ha vára ijuruguápe oipyʼajopýta pe yvy, ha hembe pytúpe ojukáta iñañávape.\n\n5 Ha tekojoja haʼéta ilómo jokuaha, ha jeroviapy irriñón jokuaha.\n\n6 Ha avei oikóta pe lóvo ovecha raʼy ndive, ha pe jaguarete kavararaʼy ndive oñenóta; pe mymbaraʼy ha leõʼi ha mymbakyra oikóta oñondive, ha peteĩ mitã michĩ oisãmbyhýta chupekuéra.\n\n7 Ha pe vaka ha óso okarúta, imymbaraʼykuéra oñenóta oñondive; ha leõ guéicha hoʼúta kapiʼi.\n\n8 Ha pe mitã kambu oñemboharáita mbói chumbe kuára ári, ha pe oñemomboʼoramóva opoʼẽta mbói raitýpe.\n\n9 Nombyaimoʼãi ni nohundimoʼãi hikuái opa che yvyty marangatúpe, pe yvy henyhẽtagui Ñandejára jeikuaágui, y ojahoʼiháicha yguasu.\n\n10 Ha upe árape oĩta peteĩ Isaí rapo, oñemoĩtava aovevéramo tavayguakuérape; gentil-kuéra ohekáta chupe; ha ipytuʼu iporãitereíta.\n\n11 Ha ojehúta upe árape Ñandejára oipyso jeýta mokõiha jave ipo ogueru jey hag̃ua itavayguakuéra rembyre opytátavape, Asiria-gui, ha Egipto-gui, ha Patros-gui, ha Cus, ha Elam-gui, ha Sinar, ha Hamat-gui, ha umi islas del mar-gui.\n\n12 Ha haʼe omopuʼãta peteĩ aoveve tetãnguérape, ha ombyatýta Israel-gui oñemosẽvaʼekuépe, ha ombyatýta oñondive Judá-guigua isarambivaʼekuépe irundy yvy rendágui.\n\n13 Efraín potapy avei opáta, ha Judá-pe ohayhuʼỹva oñeikytĩta; Efraín ndaipyʼarasymoʼãi Judá-re, ha Judá ndoipyʼapymoʼãi Efraín-pe.\n\n14 Ha katu ovevéta hikuái filisteo-kuéra atiʼy ári kuarahyreike gotyo; omondáta hikuái oñondive kuarahyresẽgui; Edom ha Moab ári omoĩta hikuái ipo; ha Ammón raʼykuéra iñeʼẽrendúta hesekuéra.\n\n15 Ha Ñandejára ohundipáta Egipto-pegua yguasu kũ; ha ijyvytu puʼakápe omonguʼéta ipo pe ysyry ári, ha oipyʼajopýta chupe siete ijyvápe ha ohejáta yvyporakuéra ohasa hiʼári yvy rupi.\n\n16 Ha oĩta tape porã itavayguakuéra rembyre opytátavape g̃uarã, Asiria guive, oĩ haguéicha Israel-pe g̃uarã ára ojupíramoguare Egipto retãgui.\n\n", "2-ne 22": "[center][font_size=26]Ñembyaty 22[/font_size][/center]\n\n[i]Milenio árape mayma yvypóra omomorãta Ñandejárape—Haʼe oikóta ijapytepekuéra—Ñambojojavaʼerã Isaías 12 rehe. 559–545 ary rupi Cristo mboyve.[/i]\n\n1 Ha upe árape eréta: O Ñandejára, che romomorãta; jepe ndepochýkuri chendive nde pochy ojei, ha chemoangapyhy.\n\n2 Péina ápe, Tupã haʼe che salvasiõ; che ajeroviáta, ha ndakyhyjemoʼãi; Jehová Ñandejára haʼégui che mbarete ha che purahéi; ha haʼe avei salvasiõ chéve g̃uarã.\n\n3 Upévare, vyʼápe peguenohẽta y umi salvasiõ ykuágui.\n\n4 Ha upe árape pejéta: Pemomorã Ñandejárape, pehenoiʼasy héra, pemombeʼu hembiapo tavayguakuéra apytépe, peje héra oñemopuʼãha.\n\n5 Pepurahéi Ñandejárape; haʼe ojapógui mbaʼe techapyrãva; ha koʼãva opa tetãme ojeikuaa.\n\n6 Emomorã ha epurahéi, nde reikóva Sión-pe; tuichágui pe Israel-pegua Imarangatúva nde apytépe.\n\n", "2-ne 23": "[center][font_size=26]Ñembyaty 23[/font_size][/center]\n\n[i]Babilonia ñehundi omohaʼanga pe ñehundi oútava Mokõiha Jejúpe—Haʼéta peteĩ ñekoʼõi ha vengánsa ára. Babilonia (pe yvóra) hoʼáta tapiaite g̃uarã—Ñambojojavaʼerã Isaías 13 rehe. 559–545 ary rupi Cristo mboyve.[/i]\n\n1 Pe Babilonia mbaʼepohýi, Isaías Amós raʼy ohechavaʼekue.\n\n2 Pemopuʼã peteĩ poyvi yvyty yvate ári, pehupi chupekuéra ñeʼẽ, emonguʼe nde po, oike hag̃ua hikuái umi hekoporãva rokẽ rupi.\n\n3 Ameʼẽvaʼekue tembiapoukapy che marangatukuérape, ha avei ahenói che pyʼaguasukuérape, che pochy noĩrigui umi ovyʼáva ndive che verapýre.\n\n4 Atyguasu ryapu yvytykuérape ojogua peteĩ tavaygua tuicha ryapúpe, peteĩ tyapu tuicha umi tetã rréino oñembyatýva rehegua, pe Señor de los Ejércitos ombosakoʼi ehersitokuéra ñorairõrã.\n\n5 Ou hikuái tetã mombyrýgui, yvága pahágui, heẽ, Ñandejára, ha iñekoʼõijoja arma-kuéra, ohundipaite hag̃ua yvy.\n\n6 Peguahu peẽ, Ñandejára ára hiʼag̃uímagui; oúta haʼeramoguáicha Ipuʼakapáva ñehundi.\n\n7 Upévare maymáva po ikangypáta, opavave yvypóra korasõ hykúta;\n\n8 Ha okyhyjéta hikuái; jepyʼapy ha ñembyasy oñemombaʼéta hesekuéra; omañáta hikuái ojuehe ñemondýipe; hovakuéra haʼéta tatarendýicha.\n\n9 Péina ápe, Ñandejára ára ou, pyʼahatã ha ñekoʼõi ha pochy hendýva reheve, ombotapere hag̃ua pe yvy; ha haʼe ohundíta ipypégui iñangaipávape.\n\n10 Ha mbyjakuéra yvagagua ha imbyjaʼatykuéra nomeʼẽmoʼãi hesape; pe kuarahy iñypytũta osẽnguévo, ha pe ñasaindy nomimbimoʼãi.\n\n11 Ha che ahaviráta yvórape iñañágui, ha umi hekoñañávape hembiapovaíre; ha umi ijorgullósova jejapo ambopaháta, ha aitýta umi oporomondýiva ñembotuicha.\n\n12 Ha amoporãvéta yvypórape óro ojejapoporãvagui; ha ajapoporãveta Afir-guigua órogui yvypórape.\n\n13 Upévare, amonguʼéta yvagakuéra, ha pe yvy ojeíta hendágui, pe Señor de los Ejércitos ñekoʼõire, ha pe ipochyvai árape.\n\n14 Ha haʼéta kórsa oñemuñávaicha, ha ovecha herekuaʼỹvaicha; ha opavave yvypóra ohojeýta itávape, ha opavave oñaníta hetãme.\n\n15 Ha maymáva ijorgullósova ojejapyharáta; heẽ, ha opa umi iñañávandi oikóva hoʼáta kysepukúre.\n\n16 Imitãnguéra avei oñemonguʼíta hesa renondépe; hogakuéra oñemondapáta ha hembirekokuéra oñerairõta.\n\n17 Péina ápe, umi Medo-pe amoĩta hesekuéra, ha haʼekuéra ndohecharamomoʼãi óro ni pláta, ha ndoipotamoʼãi umíva.\n\n18 Ihuʼykuéra avei oikutúta umi mitãrusúpe; ha ndoiporiahuverekomoʼãi nde ryégui osẽvaʼekuépe; ha hesakuéra ndohejareimoʼãi umi mitãme.\n\n19 Ha Babilonia, rreinokuéra verapy, caldeo-kuéra mbaʼejegua paha, haʼéta Tupã ohundiramoguaréicha Sodoma ha Gomorra-pe.\n\n20 Arakaʼeve ndojeikomoʼãvéima ipype, ni noñeimemoʼãvéima ipype ñemoñareʼatýgui ñemoñareʼatýpe: pe Árabe nomoĩmoʼãi upépe hogaao; ha umi ovecharerekua ndoguerekomoʼãi upépe ovechaʼaty.\n\n21 Ha katu mymba saite taveʼỹmegua oñenóta upépe; ha hogakuéra henyhẽta mymba saitégui; ha upépe oikóta ñakurutũ, ha ojerokýta umi itieʼỹva.\n\n22 Ha umi mymba saite kaʼaguypegua oĩva umi isla-pegua oguahúta hóga haʼeñóme, ha umi dragón-kuéra hóga porãme; ha hiʼára hiʼag̃uíma, ha hiʼára noñembopukumoʼãi. Che ahundi pyaʼétagui chupe; heẽ, aiporiahuverekótagui che tavayguakuérape, ha katu umi iñañáva omanóta.\n\n", "2-ne 24": "[center][font_size=26]Ñembyaty 24[/font_size][/center]\n\n[i]Israel oñembyatýta ha ovyʼáta pytuʼu milenario-pe—Lucifer oñemosẽvaʼekue yvágagui iñepuʼãre—Israel ipuʼakáta Babilonia-re (pe yvóra)—Ñambojojavaʼerã Isaías 14 rehe. 559–545 ary rupi Cristo mboyve.[/i]\n\n1 Ha Ñandejára oiporiahuverekóta Jacob-pe, ha oiporavóta gueteri Israel-pe, ha omoĩta chupekuéra ijyvyteépe; ha pytaguakuéra oñembyatýta hendivekuéra, ha ojoajúta hikuái Jacob rógare.\n\n2 Ha tavayguakuéra ojagarráta ha ogueraháta chupekuéra hendápe; heẽ, mombyry guive yvy opaha peve; ha oujeýta hikuái ijyvy ñeʼẽmeʼẽnguéme. Ha Israel róga oikóta ipype, ha Ñandejára retã haʼéta kuimbaʼe ha kuñáva tembiguáirã; ha oñapytĩta hikuái umi chupekuéra oñapytĩvaʼekuépe; ha oisãmbyhýta ijopyharakuérape.\n\n3 Ha ojehúta upe árape Ñandejára nembopytuʼúta, nde jepyʼapy, ha nde kyhyjégui, ha pe ñeñapytĩ atãgui reñemombaʼapo haguépe.\n\n4 Ha ojehúta upe árape, remoĩta kóva ko proverbio Babilonia-pegua rréi rehe, ha eréta: Mbaʼéichapa opa ko oporojopýva, ko táva oroguigua opa.\n\n5 Ñandejára omopẽ iñañávakuéra vára, umi oisãmbyhýva apykajegua.\n\n6 Pe oipyʼajopyvaʼekue tavayguakuérape ñekoʼõire ñembota opaveʼỹvape, upe oisãmbyhyvaʼekue pochýpe tetãnguérape, oñemuña, ha avave ndaikatúi ojoko.\n\n7 Opa yvy opytuʼu, ha oĩ pyʼaguapýpe; yvyporakuéra oñemoĩ opurahéi.\n\n8 Heẽ, avetokuéra ovyʼa nde rupi, ha avei umi cedro Líbano-pegua, heʼívo: Nde reʼa guive ndojupivéi kytĩha orerehe.\n\n9 Añaretã ipirĩ iguýpe nerug̃uaitĩ hag̃ua reg̃uahẽvo; ha omombáy ndéve g̃uarã umi omanovaʼekuépe, opa umi príncipe yvyguápe; opa tetãnguerapegua rréipe omopuʼã ijapykajeguágui.\n\n10 Opavave koʼãva oñeʼẽta heʼívo ndéve: Nde piko avei nekangy oréicha? Oréicha piko nde haʼe?\n\n11 Nde jajáipa oguejy ñeñotỹháme; nerehenduvéima nde lira-kuéra ryapu; yso isarambi nde guýpe, ha yso ndeahoʼi.\n\n12 Mbaʼéicha piko reʼa yvágagui, O Lucifer, koʼẽtĩ raʼy! Reñeikytĩ yvýre, nde remokangyvaʼekue tetãnguérape!\n\n13 Ha erékuri ne korasõme: Ajupíta yvága peve, ha omopuʼãta che apykajegua Tupã mbyjakuéra ári; ha avei aguapýta atyguasu yvyty ári, nórte gotyo;\n\n14 Ajupíta arakuéra ijyvateveha ári; Che haʼéta pe Altísimo-icha.\n\n15 Ha nde katu reñemboguejýta añaretãme, pe yvykua ipypukuveha gotyo.\n\n16 Omaʼẽ ag̃uíta nderehe umi nderecháva, ha omañáta nderehe hikuái ha heʼíta: Kóva piko haʼe kuimbaʼe omboryryivaʼekue pe yvy, omonguʼevaʼekue rréinokuéra?\n\n17 Ha ojapovaʼekue yvóragui taveʼỹicha, ha ohundi itavakuéra, ha arakaʼeve ndoipeʼaivaʼekue okẽ umi kaʼirãime oĩvape?\n\n18 Opavave rréi tetãnguerapegua, heẽ, mayma haʼekuérava, oĩ verapýpe, opavave haʼekuéra hogaitépe.\n\n19 Ha katu nde reñemosẽ ne ñeñotỹhágui yvyra rakã ijejaʼeʼỹvaicha, umi omanomavaʼekue rembyréicha, oñembohasavaʼekue hesekuéra kysepuku, hoʼáva umi ita yvykuápe; teʼõngue oñepyrũmbavaʼekue heséicha.\n\n20 Nereñeñotỹmoʼãi hendivekuéra, rehundi haguére ne retã ha rejuka haguére nde tavayguakuérape; umi heko añáva ñemoñare arakaʼeve ndojehechakuaamoʼãi.\n\n21 Pembosakoʼi jejuka itaʼyrakuérape g̃uarã ituvakuéra rembiapovaikuére, ani hag̃ua opuʼã hikuái, ni ohupyty pe yvy, ni omyenyhẽ hikuái tavaguasukuéra reheve yvóra rova.\n\n22 Ha che apuʼãta hesekuéra, heʼi pe Señor de los Ejércitos; ha aikytĩta Babilonia-gui pe térã, ha tembyre, ha taʼýra, ha joykeʼy raʼy, heʼi Ñandejára.\n\n23 Ha ajapóta avei chugui guyrakuéra jeikoha, ha ynoʼõmegua y; ha aitypeíta chupe typycha ñehundípe, heʼi pe Señor de los Ejércitos.\n\n24 Pe Señor de los Ejércitos oñeʼẽmeʼẽ, heʼívo: Añetehápe ajepyʼamongeta haguéicha, péicha ojehúta; ha haʼehaguéicha, upéicha oikóta—\n\n25 Che aguerúta Asirio-pe che retãme, che yvytykuéra ári apyrũmbáta hesekuéra; upéicha ojeíta chuguikuéra ijúgo, ha pe imbaʼepohýi ojeipeʼáta ijatiʼýgui.\n\n26 Kóva haʼe tembipota oñemoĩvaʼekue opa yvy ári; ha kóva haʼe po ojepysóva opa tetãnguéra ári.\n\n27 Ha pe Señor de los Ejércitos omeʼẽ hembipota, ha máva piko oipeʼáta? Ha ipo ojepyso, ha máva piko omboguevíta?\n\n28 Ary omanoramoguarépe rréi Acaz haʼeʼvakue kóva ko mbaʼepohýi.\n\n29 Ani revyʼa nde, opa Palestina, opẽ haguére pe ndeipyʼajopýva vára; ha katu pe mbói rapógui osẽta peteĩ mbói, ha hiʼa haʼéta peteĩ mbói veve hendypáva.\n\n30 Ha imboriahúva primohénito okarúta, ha umi oikotevẽva opytuʼúta kyhyjeʼỹme; ha ajukáta ñembyahýigui nde rapópe, ha haʼe ojukáta ne rembyrépe.\n\n31 Eguahu, O okẽ; ejerureʼasy, O tavaguasu, opa nde Palestina, reñemosarambipa; ha nórtegui oúta peteĩ tatatĩ, ha avave ndopytamoʼãi haʼeño hiʼárape.\n\n32 Mbaʼe piko ombohováita upérõ umi maranduhára tetãnguéragua? Ñandejára omopuʼãhague Sión-pe, ha umi itavayguakuerapegua imboriahúva ojeroviáta hese.\n\n", "2-ne 25": "[center][font_size=26]Ñembyaty 25[/font_size][/center]\n\n[i]Nefi ovyʼa tesakãme—Ara pahápe oñeikũmbýta Isaías profesiakuéra—Judio-kuéra oujeýta Babilonia-gui, ojukáta hikuái Mesías-pe kurusúre; ha oñemosarambi ha ojeipyʼajopýta—Oñemoĩjeýta chupekuéra ojerovia vove Mesías-re—Haʼe ou ypýta 600 ary Lehi osẽ rire Jerusalén-gui—Nefita-kuéra iñeʼẽrendu Moisés léire ha ojerovia Cristo-re, haʼéva Israel-pegua Imarangatúva. 559–545 ary rupi Cristo mboyve.[/i]\n\n1 Ha koʼág̃a che, Nefi, añeʼẽʼimíta umi ñeʼẽ ahaivaʼekuére, ojeʼevaʼekue Isaías juru rupive. Péina ápe, Isaías oñeʼẽ heta mbaʼe che tavayguakuéra noikũmbýiva; ndoikuaáigui mbaʼéichapa judio-kuéra oprofetisa.\n\n2 Ha katu, che Nefi, namboʼéi chupekuéra heta mbaʼe umi judio-kuéra ojepokuaaháicha; hembiapokuéra haʼégui tembiapo pytũmegua, ha hembiapokuéra tembiapovai.\n\n3 Upévare, ahai che tavayguakuérape, opa umi upe rire ohupytýtavape koʼã mbaʼe che ahaíva, oikuaa hag̃ua Tupã huisiokuéra, ha oikuaa hag̃ua hikuái ouha opa tetãnguéra ári, pe ñeʼẽ haʼe heʼi haguéicha.\n\n4 Upévare, pehendu, O che tavayguakuéra, haʼéva Israel rogagua, ha pejapysaka che ñeʼẽnguérare; jepe umi Isaías ñeʼẽ nahesakãi peẽme, upevére hesakã opa umi henyhẽvape espíritu de profesíagui. Ha katu haʼe peẽme peteĩ profesía, pe espíritu oĩva che pype rupi; upévare aprofetisáta pe tesakã oĩ haguéicha chendive asẽ guive che ru ndive Jerusalén-gui; ha péina ápe, che ánga hory tesakãme che tavayguakuéra ndive g̃uarã, ikatu hag̃uáicha oñehekomboʼe hikuái.\n\n5 Heẽ, che ánga hory Isaías ñeʼẽre, asẽgui Jerusalén-gui, ha che resa ohecha umi judio-kuéra mbaʼe, ha aikuaa judio-kuéra oikũmbyha umi profetakuéra mbaʼe, ha ndaipóri ambue tavayguakuéra oikũmbýva umi mbaʼe ojeʼevaʼekue judio-kuérape haʼekuéraicha, oñemboʼeʼỹramo chupekuéra umi mbaʼe judio-kuéra ojepokuaaháicha.\n\n6 Ha péina ápe, che, Nefi, namboʼéivaʼekue che raʼykuérape umi judio-kuéra ojepokuaaháicha; ha katu péina ápe, che, chete niko, aikovaʼekue Jerusalén-pe, upévare aikuaa umi tenda upérupi oĩvagui; ha amombeʼu che raʼykuérape umi Tupã huisiokuéra rehegua, oikovaʼekue judio-kuéra apytépe, ha amombeʼu che raʼykuérape, opa Isaías oñeʼẽ haguéicha, ha ndahaíri umíva.\n\n7 Ha katu, péina ápe, ameʼẽ che profesiaite, chéve hesakãháicha; ha pévape aikuaa avave ndaikatuiha ojavy; upevére, ára oñekumpli vove Isaías ñeʼẽnguéra yvyporakuéra oikuaáta añetehápe, pe ára oiko vove.\n\n8 Upévare, hepy yvypóra raʼykuérape g̃uarã, ha umi oimoʼãva ndaʼupeichaiha, umívape che añeʼẽta, ha ameʼẽta che ñeʼẽnguéra che tavayguakuérape; aikuaágui hepytaha chupekuéra g̃uarã ára pahápe; ha upe árape oikũmbýta hikuái; upévare, imbaʼe porãrã ahaivaʼekue umíva.\n\n9 Ha oñehundi haguéicha peteĩ ñemoñare judio-kuéra apytépe tembiapovai rupi, jepe upéicha avei haʼekuéra oñehundivaʼekue ñemoñareʼatýgui ñemoñareʼatýpe hembiapovaikuére; ha avave ijapytepekuéra noñehundirivaʼekue oñemomaranduʼỹre Ñandejára profetakuérare.\n\n10 Upévare, ojeʼe chupekuéra pe ñehundi oútavagui hiʼarikuéra, che ru osẽ riremi Jerusalén-gui; upevére, omohatã hikuái ikorasõ; ha aprofetisa haguéicha haʼekuéra oñehundi, ha umi ojegueraháva ñeñapytĩmby Babilonia-pe katu nahániri.\n\n11 Ha añeʼẽ koʼãva pe espíritu oĩva chendive rupi. Ha jepeve ojegueraha chupekuéra oujeýta hikuái, ha ohupytýta hikuái tetã Jerusalén; upévare, oñemoĩ jeýta chupekuéra ijyvy jehejapyrépe.\n\n12 Ha katu, péina ápe, oikóta ijapytepekuéra ñorairõguasu, ha ñorairõguasu terakuã; ha og̃uahẽvo ára pe Unihénito del Padre, heẽ, pe yvága ha yvypegua Túva, ojehechaukataha haʼete chupekuéra hoʼópe, péina ápe, orrechasáta chupe hikuái, hembiapovaikuéra rupi, ha ikorasõ atã rupi, ha pe ijajúra atã rupi.\n\n13 Péina ápe, ojukáta hikuái chupe kurusúre; ha oñemoĩ rire chupe peteĩ ñeñotỹháme mbohapy ára aja opuʼãta umi omanóva apytégui, ñemonguera ipepópe reheve; ha mayma umi ojeroviáva hérare ojesalváta pe Tupã rréinope. Upévare, che ánga hory aprofetisávo hese, ahechágui hiʼára, ha che korasõ ombotuicha héra marangatu.\n\n14 Ha péina ápe ojehúta pe Mesías oikovejey rire omanóva apytégui, ha ojehechauka itavayguakuérape, mayma ojeroviátavape hérare, péina ápe, Jerusalén oñehundi jeýta; ha ái umi oñorairõva Tupã ha itupaopegua tavayguakuéra ndive.\n\n15 Upévare, judio-kuéra oñemosarambíta opa tetãnguéra apytépe; heẽ, ha avei Babilonia oñehundíta; upévare, ambue tetãnguéra omosarambíta judio-kuérape.\n\n16 Ha oñemorasambi rire, ha Tupã Ñandejára ohavira rire chupekuéra ambue tetãnguéra rupi heta ñemoñareʼaty pukukue aja, heẽ, jepeve ñemoñareʼatýgui ñemoñareʼatýpe ojeipyʼamovã meve chupekuéra oguerovia hag̃ua Cristo-pe, Tupã raʼy, ha pe expiasiõ, opaveʼỹva, opa yvyporakuéra rehe—ha og̃uahẽ vove upe ára oguerovia vove hikuái Cristo-pe, ha otupaitũ Túvape hérape, korasõ maraʼỹ ha po potĩ reheve, ha nohaʼarõvéi vove ambue Mesías-pe, upéramo, upe árape, og̃uahẽta ára oñeikotevẽtaha oguerovia hikuái koʼã mbaʼe.\n\n17 Ha Ñandejára oipyso jeýta ipo mokõiha jey omoĩjey hag̃ua itavayguakuérape iñeime kañy ha jeʼágui. Upévare, haʼe ojapóta peteĩ tembiapo techapyrã ha mbaʼeguasu yvypóra raʼykuéra apytépe.\n\n18 Upévare, haʼe omeʼẽta chupekuéra iñeʼẽ, ha umi ñeʼẽre ojehusgáta chupekuéra ára pahápe, oñemeʼẽtagui chupekuéra oñekonvense hag̃ua hikuái pe Mesías añeteguaha, upe haʼekuéra orrechasavaʼekue; ha oñekonvense hag̃ua chupekuéra anive hag̃ua ohaʼarõ peteĩ Mesías ouvaʼerãme, ndoumoʼãvéitamagui ambue, ndahaʼéiramo peteĩ Mesías añeteguaʼỹ ombotavýva tavayguakuérape; oĩgui peteĩ Mesías añónte umi proféta oñeʼẽhague, ha upéva upe Mesías haʼe pe orrechasátava judio-kuéra.\n\n19 Ha umi proféta ñeʼẽme heʼiháicha, pe Mesías ou 600 ary che ru osẽ rire Jerusalén-gui; ha umi proféta ñeʼẽme heʼiháicha, ha avei pe Tupã ángel ñeʼẽme heʼiháicha, hérata Jesucristo, Tupã Raʼy.\n\n20 Ha koʼág̃a, che joykeʼykuéra, añeʼẽ porã peẽme ani hag̃ua pejavy. Ha oikoveháicha Tupã Ñandejára oguenohẽvaʼekue Israel-pe Egipto retãgui, ha omeʼẽ puʼaka Moisés-pe omonguera hag̃ua tetãnguérape oisuʼu rire chupekuéra umi mbói ipopĩava, omoĩramo hikuái hesa pe mbói haʼe omopuʼãvaʼekue henondepekuérape, ha avei omeʼẽ chupe puʼaka oikutu hag̃ua pe ita ha osẽ y; heẽ, péina ápe haʼe peẽme, koʼã mbaʼe añeteguaháicha, ha Tupã Ñandejára oikoveháicha, ndaipóri ambue térã oñemeʼẽva yvága guýpe ndahaʼéiramo kóva ko Jesucristo añónte, añeʼẽ haguére, ikatu hag̃uáicha yvypóra ojesalva.\n\n21 Upévare, kóva rupi Tupã Ñandejára oñeʼẽmeʼẽ chéve koʼã mbaʼe ahaíva oñeñongatúta, ha oñeñangarekotaha, ha oñemeʼẽtaha che ñemoñarekuérape, ñemoñareʼatýgui ñemoñareʼatýpe, oñekumpli hag̃ua ñeʼẽmeʼẽ ojejapovaʼekue José-pe, iñemoñare nomanomoʼãiha arakaʼeve yvy oĩ aja.\n\n22 Upévare, koʼã mbaʼe ohóta ñemoñareʼatýgui ñemoñareʼatýpe oĩ aja pe yvy; ha ohóta Tupã oipotaháicha; ha tetãnguéra oguerekótava umíva ojehusgáta umi ñeʼẽ ojehaivaʼekuére.\n\n23 Ore niko rombaʼapo jesarekópe rohai hag̃ua, roipyʼamovã hag̃ua ore raʼykuérape, ha avei ore joykeʼykuérape, ojerovia hag̃ua Cristo-re, ha oñemoĩporã hag̃ua Tupã ndive; ha roikuaa niko haʼeha pe grásia rupi rojesalvaha, rojapo rire opa mbaʼe ikatúva.\n\n24 Ha, jepeve roguerovia Cristo-pe, oreñeʼẽrendu Moisés léire, ha rohaʼarõ teko mbaretépe Cristo-pe, oñekumpli peve upe léi.\n\n25 Ha, upevarã niko oñemeʼẽvaʼekue upe léi; upévare pe léi omanóma oréve g̃uarã, ha roñemoingove Cristo-pe ore jerovia rupi; jepeve oreñeʼẽrendu upe léire umi tembiapoukapy rupi.\n\n26 Ha roñeʼẽ Cristo-re, ha rovyʼa Cristo-pe, romboʼe Cristo-gui, roprofetisa Cristo-gui, ha rohai ore profesía-pe oĩháicha, ore raʼykuéra oikuaa hag̃ua moõpa ohekavaʼerã hikuái iñangaipa jora.\n\n27 Upévare, roñeʼẽ upe léire ore raʼykuéra oikuaa hag̃ua upe léi opamaha; ha, oikuaámarõ upe léi opamaha, tomaʼẽ hikuái tenonde gotyo pe tekove oĩva Cristo-rehe, ha oikuaa hag̃ua hikuái maʼerãpa oñemeʼẽvaʼekue upe léi. Ha oñekumpli rire upe léi Cristo-pe, ani hag̃ua omohatã hikuái hese ikorasõ upe léi opa vove.\n\n28 Ha koʼág̃a péina ápe, che tavayguakuéra, peẽ haʼe tavayguakuéra ojeroviaʼỹva; upévare, añeʼẽ porãkuri peẽme, ani hag̃ua pejavy. Ha umi ñeʼẽ haʼéva opuʼãta testimónioramo pende rehe; koʼãva oĩ porãmagui ñamboʼe hag̃ua opavave yvypórape tape ikareʼỹva; ha katu tape ikareʼỹva niko haʼe Cristo-pe jeguerovia ha ani oñenega chupe; ha penegáramo chupe avei penega umi proféta ha upe léi.\n\n29 Ha koʼág̃a péina ápe, haʼe peẽme tape ikareʼỹva haʼeha Cristo-pe jeguerovia, ha ani ñambotove chupe; ha Cristo niko haʼe pe Israel-pegua Imarangatúva; upévare peñakãityvaʼerã henondépe, ha petupaitũ chupe opa pende puʼaka, apytuʼũ, ha mbarete reheve, ha opa pene ánga reheve; ha pejapóramo koʼãva mbaʼevéicharamo napeñemosẽmoʼãi.\n\n30 Ha, oñeikotevẽha peve, pejapovaʼerã umi Tupã rembipota ha ordenansakuéra oñekumpli peve upe léi oñemeʼẽvaʼekue Moisés-pe.\n\n", "2-ne 26": "[center][font_size=26]Ñembyaty 26[/font_size][/center]\n\n[i]Cristo oministráta Nefita-kuérape—Nefi ohecha itavayguakuéra ñehundi—Haʼekuéra oñeʼẽta yvytimbo guive—Gentil-kuéra omopuʼãta tupao añeteguaʼỹ ha mbaʼevai ñemi—Ñandejára ombotove yvyporakuéra ani hag̃ua ojapo umi sacerdote-kuéra mbaʼevaiñemi. 559–545 ary rupi Cristo mboyve.[/i]\n\n1 Ha Cristo opuʼã rire omanomavaʼekue apytégui ojehechaukáta peẽme, che raʼykuéra, ha che joykeʼykuéra ahayhuetéva; ha umi ñeʼẽ haʼe oñeʼẽtava peẽme haʼéta léi pejapótava.\n\n2 Ha péina ápe, haʼe peẽme ahecha heta ñemoñareʼaty omanotaha, ha oĩta tuicha ñorairõguasu ha joavy che tavayguakuéra apytépe.\n\n3 Ha pe Mesías ou rire oñemeʼẽta techauka che tavayguakuérape iñemoheñóigui, ha avei iñemano ha ijeikovejeýgui; ha tuicha ha ivaietereíta upe ára umi iñañávape g̃uarã, omanótagui; ha omanóta hikuái omosẽ haguére umi proféta, ha umi imarangatúvape, ha oitaʼapi ha ojuka chupekuéra; upévare umi imarangatúva ruguy jerureʼasy ojupíta hesekuéra yvýgui Tupãme.\n\n4 Upévare, mayma ijorgullósova, ha iñañávape, ára oúva ohapýta chupekuéra, heʼi pe Señor de los Ejércitos, haʼétagui hikuái ñana pirúicha.\n\n5 Ha umi ojukáva profetakuérape, ha imarangatúvape, yvyguy pypuku omokõta, heʼi pe Señor de los Ejércitos; ha yvytykuéra ojahoʼíta chupekuéra, ha yvytu ojeréva ohekýita chupekuéra, ha umi ogaguasu hoʼáta hiʼarikuéra ha omonguʼíta ha ojapóta chuguikuéra yvytimbo.\n\n6 Ha oúta chupekuéra arasunu, ha aravera, ha yvyryrýi, ha opáichagua ñehundípe, Ñandejára pochy rata hendýtagui hesekuéra, ha haʼéta hikuái ñana pirúicha, ha ára oúva ohundíta chupekuéra, heʼi pe Señor de los Ejércitos.\n\n7 O pe che ánga ñembyasy, ha jepyʼapy umi che tavayguakuéra omanovaʼekue ñehundíre! Che, Nefi, ahechágui, ha upéva haimete cherundi pe Ñandejára renondépe; ha katu haʼeʼasyvaʼerã che Tupãme: Nde rapekuéra niko ijoja.\n\n8 Ha péina ápe, umi hekojojáva ohendúva profetakuéra ñeʼẽ, ha nohundíriva chupekuéra, ha katu ohaʼarõ mbarete Cristo-pe umi techauka oñemeʼẽvaʼekuére, jepe opa umi ñemuña—péina ápe, haʼekuéra niko umi nomanomoʼãiva.\n\n9 Ha pe Hustísia Raʼy ojehechaukáta chupekuéra; ha haʼe omongueráta chupekuéra, ha oguerekóta hikuái hendive pyʼaguapy, ohasa peve mbohapy ñemoñareʼaty, ha heta umi irundy ñemoñareʼatypegua omano rire tekojojápe.\n\n10 Ha koʼã mbaʼe oikopa vove oúta peteĩ ñehundi pyaʼe che tavayguakuérape; ha, jepe upe ñembyasy arekóva che ángape, che ahechákuri; upévare, aikuaa oikotaha; ha haʼekuéra oñemeʼẽ mbaʼevére; ha katu, pe ijorgúllo ha hekotavy rekovia omonoʼõta hikuái ñehundi; oñemeʼẽgui hikuái pe añáme ha oiporavo tembiapo ypytũ tesaperangue, upévare oguejyvaʼerã hikuái añaretãme.\n\n11 Ha Ñandejára Espíritu niko noñorairõmoʼãi akoiete yvypóra ndive. Ha pe Espíritu noñorairõvéi vove yvypóra ndive ou peteĩ ñehundi pyaʼe, ha upéva ojopy che ánga.\n\n12 Ha haʼe haguéicha oñekonvensevaʼerãha judio-kuérape, Jesús haʼeha pe Cristo añetegua, upéicha avei umi gentil-kuéra oñekonvensevaʼerã Jesús haʼeha pe Cristo, pe Tupã Ijapyraʼỹva;\n\n13 Ha haʼete ojehechauka opa chupe ogueroviávape, Espíritu Santo puʼaka rupive; heẽ, opa tetãnguéra, avaretãnguéra, ñeʼẽnguéra, ha tavayguakuérape, ojapóvo tuicha milágro, techauka, ha mbaʼeguasu, yvypóra raʼykuéra apytépe ojeroviaháicha hikuái hese.\n\n14 Ha péina ápe, aprofetisa peẽme ára paha reheguáre; umi ára Tupã Ñandejára ohechaukatahápe koʼã mbaʼe yvypóra raʼykuérape.\n\n15 Che ñemoñare ha che joykeʼykuéra ñemoñare hoʼa rire jeroviaʼỹme, ha ojeipyʼajopy rire chupekuéra gentil-kuérare; heẽ, Tupã Ñandejára opuʼã rire hesekuéra opárupi, ha omongora rire chupekuéra tápia reheve ha omopuʼã táva mbarete hesekuéra; ha ojeity rire chupekuéra yvytimbópe, jepe ndahaʼevéi peve hikuái, upevére umi hekojojáva ñeʼẽ ojehaíta, ha umi ijeroviarekóva ñemboʼe oñehendúta, ha opavave umi hoʼavaʼekuégui jeroviaʼỹme ndoikomoʼãi tesarái.\n\n16 Umi oñehundítava oñeʼẽtagui chupekuéra yvy guive, ha iñeʼẽnguéra osẽta yvýgui, ha iñeʼẽ haʼéta peteĩcha ohenóiva omanovaʼekue ángape; Tupã Ñandejára omeʼẽtagui chupe puʼaka, oñeʼẽguy hag̃ua hesekuéra, haʼeramoguáicha yvýgui; ha iñeʼẽ oñeʼẽguýta yvytimbógui.\n\n17 Péicha heʼígui Tupã Ñandejára: Haʼekuéra ohaíta umi mbaʼe ojejapótava ijapytepekuéra, ha ojehai ha ojeselláta peteĩ kuatiañeʼẽme; ha umi hoʼavaʼekue jeroviaʼỹme ndoguerekomoʼãi umíva, oñehaʼãgui ohundi umi Tupã mbaʼe.\n\n18 Upévare, umi oñehundivaʼekue oñehundi pyaʼe haguéicha; ha umi oporomongyhyjéva atyguasu haʼéta kokuerére ohasávaicha—heẽ, péicha heʼi Tupã Ñandejára: Oikóta peteĩ tesapirĩme, pyaʼeterei—\n\n19 Ha ojehúta, umi hoʼavaʼekue jeroviaʼỹme ojeipyʼajopýta gentil-kuéra po rupive.\n\n20 Ha gentil-kuéra oñemboyvate hesa orgúllope, ha oñepysanga hikuái tuicha haguére pe iñepysangaha, ha omopuʼã hikuái heta tupao; upevére, nomombaʼeguasúi Tupã puʼaka ha milagrokuéra, ha oñomboʼe ojupe iñarandu ha ikuaapykuéra, oñembopirapire heta ha omonguʼi hag̃ua mboriahukuéra rova.\n\n21 Ha oñemopuʼã heta tupao oguerúva potapy, ha jeikovai, ha aña.\n\n22 Ha avei oĩ mbaʼevai ñemi, jepe ymaguaréicha, pe aña mbaʼévaicha, haʼégui haʼe opa umi mbaʼe apoha; heẽ, jejuka, ha tembiapo pytũmegua apoha; heẽ, ha ogueraha chupekuéra ijajúragui cordel de líno-pe, ojokua peve chupekuéra isã atãme tapiaite peve.\n\n23 Ha péina ápe, che joykeʼykuéra ahayhuetéva, che haʼe peẽme Tupã Ñandejára nombaʼapoiha pytũmbýpe.\n\n24 Haʼe ndojapói mbaʼeve ndahaʼéiramo yvóra mbaʼe porãrã; haʼe ohayhúgui yvórape, omeʼẽ meve hekove ogueru hag̃ua mayma yvypórape hendive. Upévare, avavépe haʼe ndeʼíri ani hag̃ua oike isalvasiõme.\n\n25 Péina ápe, osapukái piko haʼe peteĩme, heʼívo: Ejeíke chehegui? Péina ápe, haʼe peẽme Nahániri; ha katu heʼi: Peju cherendápe opa peẽ yvy opahágui, pejogua kamby ha eíra, pirapireʼỹre ha hepyʼỹre.\n\n26 Péina ápe, heʼi piko haʼe peteĩme osẽ hag̃ua sinagogakuéragui, térã umi óga ñetupaitũhágui? Péina ápe, haʼe peẽme, Nahániri.\n\n27 Heʼi piko haʼe peteĩme ani hag̃ua oike isalvasiõme? Péina ápe haʼe peẽme, Nahániri; ha katu omeʼẽrei mayma yvypórape; ha heʼi itavayguakuérape oipyʼamovã hag̃ua mayma yvypórape oñearrepenti hag̃ua.\n\n28 Péina ápe, heʼi piko Ñandejára peteĩme ani hag̃ua ohupyty ipyʼaporã? Péina ápe haʼe peẽme, Nahániri; ha katu opa yvypóra oñemombaʼe peteĩcha, ha avavépe noñembotovéi.\n\n29 Haʼe heʼi ndaiporivaʼerãha sacerdote-kuéra mbaʼevaiñemi; ha, péina ápe, haʼe sacerdote-kuéra mbaʼevaiñemi yvyporakuéra omboʼéva ha oñemoĩva ijupe haʼeramoguáicha peteĩ tesape yvórape, ohupyty hag̃ua pirapire ha yvóra ñemomorã; ha katu ndohekái hikuái Sión ñeimeporã.\n\n30 Péina ápe, Ñandejára ombotove koʼã mbaʼe; upévare, Tupã Ñandejára omeʼẽ tembiapoukapy opa yvypórape oguerekovaʼerãha karida, ha kóva ko karida haʼe mborayhu. Ha ndoguerekóiramo karida ndahaʼéi mbaʼeve. Upévare, oguerekórire hikuái karida ndohejaivaʼerãmoʼã omano mbaʼapohára Sión-pe.\n\n31 Ha mbaʼapohára Sión-pegua ombaʼapóta Sión-pe g̃uarã; ha ombaʼapóramo pirapirére omanóta.\n\n32 Ha avei, Tupã Ñandejára heʼi yvyporakuérape ndoporojukaivaʼerãha; ndaijapuivaʼerã ha nomondaivaʼerã; ndoiporureírivaʼerã Tupã Iñandejára réra; ndoipotaivaʼerã imbaʼeʼỹva; naiñañáivaʼerã; noñorairõivaʼerã oñondive; ndojapoivaʼerã tembiapovai; ha ndojapoivaʼerã mavave koʼã mbaʼe, ha umi koʼãva ojapóva omanóta.\n\n33 Ha mavave koʼã tembiapovai ndoúi Ñandejáragui; haʼe ojapógui iporãva yvypóra raʼykuéra apytépe; ha mbaʼeve ndojapói hesakãʼỹva yvypóra raʼykuérape g̃uarã; ha haʼe heʼi opavave chupekuérape ou hag̃ua hendápe ha ohupyty hag̃ua ipyʼaporã; ha mavave oúvape hendápe haʼe nomosẽi, tahaʼe hũ térã morotĩva, oñeñapytĩ térã isãsóva, kuimbaʼe térã kuña; ha imanduʼa paganokuérare, ha maymáva peteĩcha Tupã renondépe, judío ha gentil.\n\n", "2-ne 27": "[center][font_size=26]Ñembyaty 27[/font_size][/center]\n\n[i]Ypytũ ha apostasía oñuãta yvy ára pahápe—Mormón Kuatiañeʼẽ osẽta tesakãme—Mbohapy testígo omeʼẽta testimónio pe kuatiañeʼẽgui—Kuimbaʼe iñarandúva heʼíta ndaikatuiha omoñeʼẽ pe kuatiañeʼẽ ojeselláva—Ñandejára ojapóta peteĩ tembiapo tuicha ha techapyrã—Ñambojojavaʼerã Isaías 29 rehe. 559–545 ary rupi Cristo mboyve.[/i]\n\n1 Ha katu, péina ápe, ára pahápe, térã gentil-kuéra árape—heẽ, péina ápe opa gentil-kuéra retã ha avei judio-kuéra, umi oúva kóva ko yvýpe ha umi oĩva ambue yvy ári, heẽ, jepe opa tetã yvypegua ári, péina ápe, okaʼúta hikuái tembiapovai ha opáichagua tembiapokyʼápe—\n\n2 Ha ou vove upe ára oúta chupekuéra pe Señor de los Ejércitos, arasunu ha yvyryrýi reheve, ha tyapu guasu, ha aravai, ha ama arapochy reheve, ha tatarendy oporohapýva reheve.\n\n3 Ha opa tetã oñemoĩva Sión rehe, ha ojopýva chupe, haʼéta peteĩ kerarecha pyharepeguáicha; heẽ, haʼéta pe iñembyahýiva ikerarecháramo; ha péina ápe okaru ha katu opáy ha hiʼánga nandi; térã peteĩ ikerarecha ijyʼuhéiva; ha péina ápe hoyʼu ha opáyvo péina ápe omanombota, ha hiʼánga ivareʼa; heẽ, jepe upéichata opa tetãnguéra atyguasu oñorairõva Sión yvyty ndive.\n\n4 Ha péina ápe, opavave peẽ pejapóva tembiapovai, pepyta ha pemombaʼeguasu, pesapukái ha pejerureʼasýtagui; heẽ, pekaʼúta ha ndahaʼemoʼãi vínogui, pevaváta ha ndahaʼemoʼãi likorgui.\n\n5 Ha péina ápe, Ñandejára omoĩ pende ári peteĩ espíritu jeke atã rehegua. Ha péina ápe, pemboty pende resa, ha perrechasa profetakuérape; ha umi peneisãmbyhýva, ha techapaharakuérape haʼe ojahoʼi pene rembiapovaígui.\n\n6 Ha ojehúta Tupã Ñandejára ohechaukáta peẽme peteĩ kuatiañeʼẽ ñeʼẽnguéra, ha haʼéta umi okevaʼekue ñeʼẽ.\n\n7 Ha péina ápe pe kuatiañeʼẽ ojeselláta; ha ipype oĩta Tupã rrevelasiõ, yvóra ñepyrũmby guive ipaha peve.\n\n8 Upévare, umi mbaʼe ojeselláva rupi, noñemeʼẽmoʼãi koʼã mbaʼe ojeselláva tavayguakuéra aña ha tembiapokyʼa árape. Upévare upe kuatiañeʼẽ oñeñongatúta chuguikuéra.\n\n9 Ha katu upe kuatiañeʼẽ oñemeʼẽta peteĩ yvypórape, ha haʼe omeʼẽta pe kuatiañeʼẽmegua ñeʼẽ, haʼéva umi okevaʼekue yvytimbópe ñeʼẽ, ha haʼe omeʼẽta koʼã ñeʼẽ ambuépe.\n\n10 Ha katu umi ñeʼẽ ojeselláva haʼe nomeʼẽmoʼãi, ni nomeʼẽmoʼãi pe kuatiañeʼẽ. Pe kuatiañeʼẽ ojesellátagui Tupã puʼaka rupi, ha pe rrevelasiõ ojesellavaʼekue oñeñongatúta pe kuatiañeʼẽme og̃uahẽ meve ára Ñandejára heʼi vove, ikatuneha osẽ; ha péina ápe, umíva ohechauka opa mbaʼe yvóra ojejapo ypy guive ipaha peve.\n\n11 Ha og̃uahẽ ára pe kuatiañeʼẽ ñeʼẽnguéra ojesellavaʼekue oñemoñeʼẽta ogakuéra ruʼã guive; ha oñemoñeʼẽta Cristo puʼaka rupive; ha ojehechaukáta yvypóra raʼykuérape opa mbaʼe arakaʼeve noĩriva yvypóra raʼykuéra apytépe, ha arakaʼeve oĩtava yvy paha peve.\n\n12 Upévare, ára oñemeʼẽ vove kuatiañeʼẽ pe yvypórape añeʼẽ haguére, oñemokañýta pe kuatiañeʼẽ yvóra reságui, ani hag̃ua ohecha mavave resa ndahaʼéirõ mbohapy testígo añónte ohechátava, Tupã puʼaka rupi, ha oñemeʼẽvape upe kuatiañeʼẽ; ha otestifikáta hikuái upe kuatiañeʼẽ ha umi mbaʼe ipype oĩva añeteguaha.\n\n13 Ha mavave ndohechamoʼãi, ndahaʼéiva mbovymínte, Tupã rembipotáicha, omeʼẽ hag̃ua testimónio iñeʼẽgui yvypóra raʼykuérape; Tupã Ñandejára heʼígui ijeroviarekóva ñeʼẽ oñeʼẽtaha umi omanovaʼekue apyteguiguáicha.\n\n14 Upévare, Tupã Ñandejára oguenohẽta tesakãme pe kuatiañeʼẽ ñeʼẽnguéra; ha opa testígo haʼe oipotáva jurúpe omoĩta iñeʼẽ; ha ái pe orrechasávagui Tupã ñeʼẽ.\n\n15 Ha péina ápe, ojehúta Tupã Ñandejára heʼíta pe kuatiañeʼẽ omeʼẽvape: Ejagarra koʼã ñeʼẽ ndojeselláiva ha emeʼẽ ambuépe, ohechauka hag̃ua iñarandúvape, heʼívo: Emoñeʼẽmi kóva. Ha pe iñarandúva heʼíta: Egueru koʼápe pe kuatiañeʼẽ, ha che amoñeʼẽta.\n\n16 Ha koʼág̃a, pe yvóra verapy rupi ha ohupyty hag̃ua viru heʼíta hikuái péicha, ha ndahaʼemoʼãi Tupã verapyrã.\n\n17 Ha pe yvypóra heʼíta: Ndaikatúi agueru pe kuatiañeʼẽ, ojesellágui.\n\n18 Upémarõ heʼíta pe iñarandúva: Ndaikatúi amoñeʼẽ.\n\n19 Upévare ojehúta, Tupã Ñandejára omeʼẽ jeýta pe kuatiañeʼẽ ha umi ñeʼẽ oguerekóva pe naiñarandúivape; ha pe yvypóra naiñarandúiva heʼíta: Nachearandúi.\n\n20 Upémarõ Tupã Ñandejára heʼíta chupe: Umi iñarandúva nomoñeʼẽmoʼãi koʼãva, orrechasa haguére hikuái umíva, ha che ajapokuaa che rembiapo; upévare nde remoñeʼẽta umi ñeʼẽ che ameʼẽtava ndéve.\n\n21 Ani epoko umi mbaʼe ojesellávare, ahechaukátagui umíva che haʼe vove árape; ahechaukátagui yvypóra raʼykuérape che ajapokuaaha che rembiapo.\n\n22 Upévare, emoñeʼẽ vove umi ñeʼẽ haʼéva ndéve, ha eguereko vove umi testígo haʼevaʼekue ndéve, upe vove esella jeýta pe kuatiañeʼẽ, ha emokañýta chéve g̃uarã, che añongatu hag̃ua umi ñeʼẽ nde neremoñeʼẽivaʼekue, che arandúpe ahecha peve ikatuha ahechauka opa mbaʼe yvypóra raʼykuérape.\n\n23 Ha péina ápe, che haʼe Tupã; ha che haʼe peteĩ Tupã ojapóva milágro; ha ahechaukáta yvórape che haʼeha peteĩchaite kuehe, ko ára, ha tapiaite peve; ha nambaʼapói yvypóra raʼykuéra apytépe ndahaʼéirõ ijerovia rupive.\n\n24 Ha ojehu jeýta Ñandejára heʼíta chupe omoñeʼẽ hag̃ua umi ñeʼẽ oñemeʼẽtava chupe:\n\n25 Ha péicha ko tavayguakuéra oñemoag̃ui cherehe ijurúpe, ha hembépe chemombaʼe, ha ikorasõ katu omomombyry chehegui, ha ikyhyje chehegui oñehekomboʼe chupekuéra yvyporakuéra mboʼepy rupive—\n\n26 Upévare, che ajapóta peteĩ tembiapo techapyrã ko tavayguakuéra apytépe; heẽ, peteĩ tembiapo tuicha ha hechapyrãva; umi iñarandúva ha oikuaapáva arandu omanótagui, ha umi iñakãguapýva ñeikũmby oñemokañýta.\n\n27 Ha ái umi oñehaʼãmbaitéva omokañy hembiapo Ñandejáragui! Ha hembiapokuéra ojejapo pytũmbýpe; ha heʼi hikuái: Máva piko ñanderecha, ha máva piko ñandekuaa? Ha heʼi avei hikuái: Añetehápe, ne ñehaʼã rembyai hag̃ua opa mbaʼevai ojehecháta alfarero tujúicha. Ha péina ápe, ahechaukáta chupekuéra, heʼi pe Señor de los Ejércitos, aikuaaha opa hembiapo. Ha heʼíta piko pe tembiapo ijapoharépe, haʼe ndachejapói? Térã heʼíta piko oñemopuʼãvaʼekue imopuʼãharére, haʼe naiñarandúi?\n\n28 Ha péina ápe, heʼi pe Señor de los Ejércitos: Ahechaukáta yvypóra raʼykuérape koʼágui upe riremi pe Líbano-gui oikotaha ñu porã; ha ñu porã ojehechataha peteĩ kaʼaguýicha.\n\n29 Ha upe árape umi nohendúiva ohendúta pe kuatiañeʼẽmegua ñeʼẽ, ha umi ndohecháiva resa ohecháta pytũmbýpe ha tatatĩ ypytũ guive.\n\n30 Ha umi imarangatúva avei hetavéta, ha ivyʼakuéra haʼéta Ñandejárape; ha umi imboriahúva yvyporakuéra apytépe ovyʼáta pe Israel-pegua Imarangatúvape.\n\n31 Ha Tupã Ñandejára oikoveháicha ohecháta hikuái pe oporomondýiva ndahaʼeiha mbaʼeve, ha oñembokusuguéta pe oñembohorýva; ha opa umi oñangarekóva tembiapovaíre oñeikytĩta.\n\n32 Ha umi yvypórape oporomoĩvaíva peteĩ ñeʼẽre, ha oitýva ñuhã pe okẽme oporomboʼévape, ha omboykéva hekojojávape vyroreíre.\n\n33 Upévare, péicha heʼi Ñandejára, ojoravaʼekue Abraham-pe, Jacob rógare: Jacob koʼág̃a notĩmoʼãi, ni hova ndahesaʼyjumoʼãi.\n\n34 Ha haʼe ohecha vove itaʼyrakuérape, che pópe ajapovaʼekue, imbytetépe, haʼekuéra omomarangatúta che réra, ha omomarangatúta pe Jacob-pegua Imarangatúvape, ha okyhyjéta hikuái Israel-gua Tupãgui.\n\n35 Ha avei umi ojavyvaʼekue espíritu-pe oúta kuaapýpe; ha umi okaguaivaʼekue oikuaáta doctrina.\n\n", "2-ne 28": "[center][font_size=26]Ñembyaty 28[/font_size][/center]\n\n[i]Heta tupao añeteguaʼỹ oñemopuʼãta ára pahápe—Omboʼéta hikuái doctrina añeteguaʼỹ, vyrorei, ha tavy—Hetáta pe ñesẽ umi mboʼehára añeteguaʼỹ rupi—Aña ombopochýta yvyporakuéra korasõ—Haʼe omboʼéta opáichagua doctrina añeteguaʼỹ. 559–545 ary rupi Cristo mboyve.[/i]\n\n1 Ha koʼág̃a, péina ápe, che joykeʼykuéra, añeʼẽ peẽme, pe espíritu heʼi haguéicha chéve; upévare, aikuaa añetehápe oikovaʼerãha.\n\n2 Ha umi mbaʼe ojehaítava pe kuatiañeʼẽme hepy tuicháta yvyporakuéra raʼýpe g̃uarã, ha ñane ñemoñarãpe g̃uarã, haʼéva peteĩ Israel róga rembyre.\n\n3 Ha ojehúta upe árape umi tupao oñemopuʼãvaʼekue, ha ndahaʼéi Ñandejárape g̃uarã, heʼíta ojupe: Péina ápe, che, che haʼe Ñandejára mbaʼe; ha heʼíta umi ambuéva: che, che haʼe Ñandejára mbaʼéva; ha péicha oñeʼẽta opa umi omopuʼãvaʼekue tupao, ha ndahaʼéi Ñandejárape g̃uarã—\n\n4 Ha oñorairõta oñondive; ha isacerdotekuéra oñorairõta oñondive, ha omboʼéta hikuái ikuaapy rehe, ha onegáta hikuái pe Espíritu Santo-pe, omeʼẽva ñeʼẽkuaa.\n\n5 Ha onega hikuái Ñandejára puʼaka, pe Israel-pegua Imarangatúva; ha heʼi tavayguakuérape: Orerendu, ha pehendu romboʼéva; péina ápe ndaipóri Tupã ko árape, pe Ñandejára ha Rredentor ojapopámagui hembiapo, ha omeʼẽ ipuʼaka yvyporakuérape.\n\n6 Péina ápe, pehendu che amboʼéva; heʼíramo hikuái oĩha peteĩ milágro Ñandejára po ojapovaʼekue, ani peguerovia; ko árape haʼe ndahaʼevéimagui peteĩ Tupã ojapóva milágro; haʼe ojapopáma hembiapo.\n\n7 Heẽ, ha oĩta heta heʼítava: Pekaru, peyʼu, ha pevyʼa, koʼẽrõ ñamanótagui; ha oho porãta ñandéve.\n\n8 Ha avei oĩta heta heʼítava: Pekaru, peyʼu, ha pevyʼa; upevére, pekyhyje Tupãgui—haʼe niko ohustifikáta mbovymi angaipakuéra; heẽ, pendejapuʼimi, pembotavy peteĩme iñeʼẽre, pemoĩ ñuhã pene angirũme; koʼãvape ndaipóri mbaʼevai; ha pejapo opa koʼã mbaʼe, koʼẽrõ ñamanótagui; ha ñanerembiapovaíramo, Tupã ñandehaviraʼimíta, ha ipahápe jajesalváta Tupã rréinope.\n\n9 Heẽ, ha oĩta heta péicha omboʼétava, añeteguaʼỹ, vyrorei ha doctrina tavy, ha ojejapótava ikorasõme, ha oñehaʼãta hikuái omokañy hembiapo Ñandejáragui; ha hembiapokuéra ojejapóta pytũmbýpe.\n\n10 Ha imarangatuvakuéra ruguy opuʼãta hesekuéra yvyguy guive.\n\n11 Heẽ, opavave haʼekuéra osẽ tapégui, ha oñembyai.\n\n12 Pe orgúllo rupi, ha umi mboʼehára añeteguaʼỹ, ha pe doctrina añeteguaʼỹva rupi, itupaokuéra oñembyaipa, ha itupaokuéra oñembotuicha; ha pe ijorgúllo rupi ojejapo hikuái.\n\n13 Omonda hikuái imboriahúvape umi itupao jeguaka rupi; omonda hikuái imboriahúvape ijao hepy rupi; ha omuña hikuái umi hekomarangatu ha imboriahúvape ikorasõme, ha ijorgúllore ojejapo hikuái.\n\n14 Haʼekuéra omoĩ ijehe ajúra atã ha akã ñemopuʼã; heẽ, ha pe orgúllo, ha aña, ha tembiapovai, ha tekovai rupi, opavave okañy, ha mbovymínte katu nahániri, umi haʼéva imirĩva Cristo rembiguái; upevére, ojegueraha rupi péicha, pyʼỹi ojavy oñemboʼégui chupekuéra yvyporakuéra omboʼeháicha.\n\n15 O umi iñarandúva, ha oikuaapáva, ha ipirapire hetáva, ojejapóva ikorasõ orgúllope, ha opa umi omboʼéva doctrina añeteguaʼỹ, ha opa umi hekovaíva, ha ombyaíva Ñandejára rape joja, ái, ái, ái haʼekuéragui, heʼi Tupã Ñandejára Ipuʼakapáva, oñemombótagui chupekuéra añaretãme!\n\n16 Ái umi ndaijaʼéiva hekojojávare peteĩ mbaʼe michĩre ha oñembohorýva pe oĩporãvare, ha heʼi ndahaʼeiha mbaʼeve! Og̃uahẽtagui ára Tupã Ñandejára oúta oñehaʼarõʼỹre umi yvýpe oikóvape; ha upe árape henyhẽmarõ hikuái tembiapovaígui omanóta.\n\n17 Ha péina ápe, umi yvýpe oikóva oñearrepentíramo hekoñaña ha hekovaikuéragui noñehundimoʼãi, heʼi pe Señor de los Ejércitos.\n\n18 Ha péina ápe, pe tuicha ha ijejaʼeʼỹvéva tupao, hekovaivéva opa yvy ári, hoʼamantevaʼerã ha tuicháta ijeʼa.\n\n19 Pe aña rréino okuʼétagui, ha umi ipype oĩva oñearrepentimantevaʼerã, térã pe aña ojagarráta chupekuéra isã opaveʼỹvape, ha oñemokyreʼỹta pochyrã, ha omanóta hikuái;\n\n20 Ha péina ápe, upe árape haʼe omoñekoʼõita yvypóra raʼykuéra korasõ, ha ombopochýta chupekuéra umi mbaʼe iporãva rehe.\n\n21 Ha ambuévape katu ombopyʼaguapy, ha omongéta tete jeroviápe, ha péicha heʼíta hikuái: Opa mbaʼe oĩporã Sión-pe; heẽ, Sión oñakãrapuʼã, opa mbaʼe oĩporã—ha péicha aña ombotavy hiʼangakuéra, ha ogueraha chupekuéra katupyrýpe añaretãme.\n\n22 Ha péina ápe, ambuévape ombojuruheʼẽ, ha heʼi chupekuéra ndaiporiha añaretã; ha heʼi chupekuéra: Che ndahaʼéi aña, ndaipórigui—ha péicha oñeʼẽguy chupekuéra ijapysápe, ojagarra peve chupekuéra itasã vaípe, ndaikatuihágui oñemosãso.\n\n23 Heẽ, oñemombaʼéta hesekuéra ñemano, ha añaretã; ha pe ñemano, ha añaretã, ha aña, ha mayma umi hoʼavaʼekue ipoguýpe oñemboʼyvaʼerã Tupã apykajegua renondépe, ojehusga hag̃ua hembiapokuére, ha oho hag̃ua tenda oñembosakoʼivaʼekue chupekuérape g̃uarã, jepe peteĩ tata lágo ha asufreguiguávape, haʼéva peteĩ jehasaʼasy opaveʼỹva.\n\n24 Upévare, ái pe Sión-pe hekoreíva!\n\n25 Ái pe heʼíva: Opa mbaʼe oĩporãmba!\n\n26 Heẽ, ái pe ohendúva yvyporakuéra omboʼéva, ha onegáva Tupã puʼaka, ha pe Espíritu Santo don!\n\n27 Heẽ, ái pe heʼíva: Oñemeʼẽma oréve, ha noroikotevẽvéima!\n\n28 Ha ipahápe, ái opavave umi oryrýiva, ha ipochýva pe Tupã añetegua rupi! Ha péina ápe, pe oñemopuʼãva ita ári omog̃uahẽ upéva torýpe; ha pe oñemopuʼãva yvykuʼi ári katu oryrýi okyhyjégui hoʼataha.\n\n29 Ái pe heʼíva: Roguerekóma Tupã ñeʼẽ, ha noroikotevẽvéima ambue Tupã ñeʼẽ, iporãma niko roguerekóva!\n\n30 Ha péina ápe, péicha heʼi Tupã Ñandejára: Ameʼẽta yvypóra raʼykuérape saʼi saʼi, mboʼepy mboʼepy ári, michĩmi ápe ha michĩmi amo; ha ojehovasa umi ohendúva che mboʼepy, ha ojesarekóva che ñemoñeʼẽre, oñehekomboʼétagui arandúpe; ha pe oñemeʼẽvape ameʼẽvéta; ha umi heʼívagui, hetáma roguereko, ojeipeʼáta chuguikuéra pe oguerekóva jepe.\n\n31 Taiñeʼẽngái pe omoĩva ijerovia yvypórare, térã ojapóva toʼógui ijyva, térã ohendúva yvyporakuéra omboʼéva, koʼãva noñemeʼẽiramo chupekuéra Espíritu Santo puʼaka rupi.\n\n32 Ái umi gentil-gui, heʼi pe Señor Dios de los Ejércitos! Ha jepe aipysóta chupekuéra che jyva ára ha ára, chenegáta hikuái; upevére, che aiporiahuverekóta chupekuéra, heʼi Tupã Ñandejára, oñearrepentíramo ha oúramo hikuái cherendápe; che jyva niko ojepyso opa ára pukukue, heʼi pe Señor Dios de los Ejércitos.\n\n", "2-ne 29": "[center][font_size=26]Ñembyaty 29[/font_size][/center]\n\n[i]Heta gentil-kuéra orrechasáta pe Mormón Kuatiañeʼẽ—Heʼíta hikuái; noroikotevẽvéima Biblia—Ñandejára oñeʼẽ heta tetãme—Haʼe ohusgáta yvórape umi kuatiañeʼẽ ojehaivaʼekuére. 559–545 ary rupi Cristo mboyve.[/i]\n\n1 Ha péina ápe, oĩta heta—upe árape che ajapo vove peteĩ tembiapo techapyrã ijapytepekuéra, chemanduʼa hag̃ua che konvénio ajapovaʼekuére yvypóra raʼykuéra ndive, aipysojey hag̃ua che po mokõiha jey ambyaty hag̃ua che tavayguakuérape, haʼéva Israel rogagua;\n\n2 Ha avei che chemanduʼa hag̃ua umi ñeʼẽmeʼẽ ajapovaʼekue ndéve, Nefi, ha avei nde rúpe, chemanduʼataha ne ñemoñarére; ha ne ñemoñare ñeʼẽnguéra osẽtaha che jurúgui ne ñemoñarépe; ha che ñeʼẽnguéra ohóta mbaretépe yvy paha peve, haʼe hag̃ua aoveve che tavayguakuérape, haʼéva Israel rogagua;\n\n3 Ha che ñeʼẽnguéra ohótagui—heta gentil-kuéra heʼíta: Peteĩ Biblia! Peteĩ Biblia! Roguerekóma peteĩ Biblia, ha ndaikatuvéima oĩ ambue Biblia.\n\n4 Ha péicha heʼi Tupã Ñandejára: O tekove tavy, oguerekóta hikuái peteĩ Biblia; ha oúta judio-kuéragui, che konvénio tavayguakuéra ymaguare. Ha mbaʼe aguyje piko ohechauka hikuái judio-kuérape pe Biblia ohupytyvaʼekue chuguikuérare? Heẽ, mbaʼe piko heʼise péicha umi gentil? Imanduʼa piko haʼekuéra judio-kuéra rembiapo, mbaʼapo ha jehasaʼasy, ha ijesareko chendive g̃uarãre, ogueraha hag̃ua hikuái salvasiõ gentil-kuérape?\n\n5 O gentil-kuéra, penemanduʼa piko judio-kuérare, che konvénio tavayguakuéra ymaguarére? Nahániri; ha katu pemoñeʼẽngái, ha ndapehayhúi chupekuéra, ha napeñehaʼãi pembyatyjey chupekuéra. Ha péina ápe, che ambou jeýta opa koʼã mbaʼekuéra pene akã ári; ha che Ñandejára ndacheresaráiri che tavayguakuéragui.\n\n6 O tekove tavy, eréva: Peteĩ Biblia, roguerekóma peteĩ Biblia, ha noroikotevẽvéima Biblia. Peguerekovaʼerãmoʼã piko peteĩ Biblia ndahaʼéirire judio-kuéra rupi?\n\n7 Ndapeikuaái piko oĩha ambue tetãnguéra? Ndapeikuaái piko che, Ñandejára pene Tupã, ajapohague mayma yvypórape, che manduʼaha umi islas del mar-pe oikóvare; ha aisãmbyhyha yvate yvágape ha iguýpe yvy ári; ha ahechauka che ñeʼẽ yvypóra raʼykuérape, heẽ, jepe opa tetã yvy ariguápe?\n\n8 Mbaʼére pekaguai, oñemeʼẽve haguére peẽme che ñeʼẽ? Ndapeikuaái piko mokõi tetã testimónio haʼeha peẽme peteĩ testígo che haʼeha Tupã, che manduʼáva peteĩ ha ambue tetãre? Upévare, peteĩ ñeʼẽnte che añeʼẽ peteĩ ha ambue tetãme. Ha mokõive tetã ojoaju vove mokõivéva testimónio ojoajúta avei.\n\n9 Ha ajapo koʼãva ahechauka hag̃ua hetápe che haʼeha peteĩnte kuehe, ko árape ha tapiaite; ha ameʼẽ che ñeʼẽ che aipotaháicha. Ha ani peimoʼã añeʼẽ haguére peteĩ ñeʼẽ ndaikatuiha añeʼẽ ambue; ha katu neʼĩra gueteri opa che rembiapo; ni ndopamoʼãi yvypóra opa peve; ni upe guive ára tapiaite peve.\n\n10 Upévare, peguereko haguére peteĩ Biblia napeimoʼãivaʼerã oguerekopaha che ñeʼẽ; ni napeimoʼãivaʼerã che ndahaiukaveiha ambue.\n\n11 Ha haʼe opa yvypórape, kuarahyresẽ, ha kuarahyreiképe, nórte, ha súrpe, ha umi islas del mar-pe, ohai hag̃ua ñeʼẽnguéra che añeʼẽva chupekuéra; ha umi kuatiañeʼẽ ojehaívare che ahusgáta yvórape, opavave yvypóra hembiapóre, ojehaivaʼekuépe oĩháicha.\n\n12 Ha péina ápe, añeʼẽta judio-kuérape ha haʼekuéra ohaíta; ha añeʼẽta avei nefita-kuérape ha haʼekuéra ohaíta; ha avei añeʼẽta ambue trivukuéra Israel rogaguávape, aguerahavaʼekue mombyry, ha haʼekuéra ohaíta; ha avei añeʼẽta opa yvypegua tetãme ha haʼekuéra ohaíta.\n\n13 Ha ojehúta judio-kuéra oguerekóta nefita-kuéra ñeʼẽ, ha nefita-kuéra oguerekóta judio-kuéra ñeʼẽ; ha nefita-kuéra ha judio-kuéra oguerekóta umi trívu Israel-pegua okañyvaʼekue ñeʼẽ; ha umi trívu Israel-pegua okañyvaʼekue oguerekóta nefita-kuéra ha judio-kuéra ñeʼẽ.\n\n14 Ha ojehúta che tavayguakuéra, haʼéva Israel rogapegua, oñembyatýta hógape yvy imbaʼévape; ha che ñeʼẽ avei oñembyatýta peteĩme. Ha ahechaukáta umi oñemoĩvape che ñeʼẽ ha che tavayguakuérare, haʼéva Israel rogagua, che haʼeha Tupã, ha ajapohague konvénio Abraham ndive chemanduʼataha iñemoñarére tapiaite peve.\n\n", "2-ne 30": "[center][font_size=26]Ñembyaty 30[/font_size][/center]\n\n[i]Gentil-kuéra oñekonvertíva ojeipapáta konvénio tavayguakuéra apytépe—Heta lamaníta ha judio-kuéra ogueroviáta pe ñeʼẽ ha ojepotapyrãta hikuái—Israel oñemoĩjeýta ha iñañáva oñehundíta. 559–545 ary rupi Cristo mboyve.[/i]\n\n1 Ha koʼág̃a péina ápe, che joykeʼykuéra ahayhuetéva, añeʼẽta peẽme; ha che, Nefi, ndaipotái peimoʼã penderekojojaveha umi gentil-kuéra haʼetaháichagui. Ha péina ápe, peneñeʼẽrenduʼỹramo umi Tupã rembiapoukapýre añetehápe opavave pemanótante avei; ha umi ñeʼẽ ojeʼevaʼekuére peẽ napeimoʼãivaʼerã umi gentil-kuéra oñehundipataha.\n\n2 Ha péina ápe, haʼe peẽme opavave umi gentil apytégui oñearrepentíva haʼe Ñandejára konvénio tavayguakuéra; ha opavave judio-kuéra noñearrepentíriva oñemombóta; ha katu Ñandejára ndojapói konvénio avave ndive ndahaʼéiramo umi oñearrepentíva ndive ha ogueroviáva Itaʼýrape, haʼéva pe Israel-pegua Imarangatúva.\n\n3 Ha koʼág̃a aprofetisaseve peẽme judío ha gentil-kuéragui. Ha osẽ rire pe kuatiañeʼẽ añeʼẽhague, ha ojehai rire gentil-kuérape, ha ojesella jey Ñandejára rembipotápe, oĩta heta ogueroviátava umi ñeʼẽ ojehaíva; ha haʼekuéra ogueraháta umíva ñane ñemoñare rembyrépe.\n\n4 Ha upérõ ñane ñemoñare rembyre oikuaáta ñandehegui; mbaʼéichapa ñasẽvaʼekue Jerusalén-gui, ha haʼekuéra haʼeha judio-kuéra ñemoñare.\n\n5 Ha Jesucristo evanhélio oñemomarandúta ijapytepekuéra; upévare, oñemoʼĩjeýta chupekuéra ituvakuéra kuaapýpe, ha avei Jesucristo kuaapýpe, oĩvaʼekue ituvakuéra apytépe.\n\n6 Ha upérõ ovyʼáta hikuái; oikuaátagui haʼeha chupekuéra peteĩ Tupã pógui jehovasa; ha pe ypytũ omoʼãva chupekuéra oñepyrũta hoʼa hesakuéragui; ha ohasa mboyve heta ñemoñareʼaty ijapytepekuéra, oikóta chuguikuéra tavayguakuéra potĩ ha ipotapyrãva.\n\n7 Ha ojehúta judio-kuéra isarambíva oñepyrũta avei oguerovia Cristo-pe; ha oñepyrũta oñembyaty hikuái yvy ape ári; ha opavave ogueroviáva Cristo-pe oikóta avei chugui tavayguakuéra potapyrãva.\n\n8 Ha ojehúta Tupã Ñandejára oñepyrũta hembiapo opa tetãnguéra, avaretãnguéra, ñeʼẽnguéra ha tavayguakuéra apytépe, omoĩjey hag̃ua itavayguakuérape yvy ári.\n\n9 Ha tekojojápe ohusgáta Tupã Ñandejára imboriahúvape, ha jojápe oporojaʼóta umi hekomarangatúva yvy ári oĩva rehe. Ha haʼe oipyʼajopýta yvy ijurupegua várape; ha hembe pytúpe ojukáta iñañávape.\n\n10 Ha pyaʼe og̃uahẽ ára Tupã Ñandejára ojapotaha peteĩ tuicha ñembojaʼo tavayguakuéra apytépe, ha ohunditaha iñañávape; ha oñongatúta itavayguakuérape, heẽ, ohundivaʼerã jepe iñañávape tata rupi.\n\n11 Ha tekojoja haʼéta ilómo jokuaha, ha jeroviapy irriñón jokuaha.\n\n12 Ha avei oikóta pe lóvo ovecha raʼy ndive, ha pe jaguarete kavara raʼy ndive oñenóta; pe mymbaraʼy ha leõʼi ha mymbakyra oikóta oñondive, ha peteĩ mitã michĩ oisãmbyhýta chupekuéra.\n\n13 Ha pe vaka ha ósa okarúta, imymbaraʼykuéra oñenóta oñondive; ha leõ hoʼúta guéicha kapiʼi.\n\n14 Ha pe mitã kambu oñemboharáita mbói chumbe kuára ári, ha pe oñemomboʼoramóva opoʼẽta mbói raitýpe.\n\n15 Nombyaimoʼãi ha nohundimoʼãi hikuái opa che yvyty marangatúpe; pe yvy henyhẽtagui Ñandejára jeikuaágui umi y ojahoʼiháicha pe yguasu.\n\n16 Upévare, opa tetãnguéra mbaʼe ojeikuaáukáta; heẽ, opa mbaʼe ojeikuaaukáta yvypóra raʼykuérape.\n\n17 Ndaipóri mbaʼeve mbaʼeñemi ndojeikuaaukáitava; ndaipóri tembiapo pytũmbypegua nosẽitava tesapépe; ha ndaipóri mbaʼeve ojeselláva yvy ári ndojejoráitava.\n\n18 Upévare, opa mbaʼe ojehechaukavaʼekue yvypóra raʼykuérape ojehechaukáta upe árape; ha Satana ndaipuʼakamoʼãvéima yvypóra raʼykuéra korasõre, heta ára pukukue. Ha koʼág̃a, che joykeʼykuéra ahayhuetéva, ambopaha che ñeʼẽ.\n\n", "2-ne 31": "[center][font_size=26]Ñembyaty 31[/font_size][/center]\n\n[i]Nefi omombeʼu mbaʼérepa Cristo oñemongarai—Yvyporakuéra ohovaʼerã Cristo ndive, oñemongarai, ha oñemeʼẽvaʼerã chupekuéra pe Espíritu Santo, ha oñehaʼãmbaitevaʼerã ipahaite peve ojesalva hag̃ua—Pe arrepentimiénto ha ñemongarai haʼe pe okẽ ha tape ipoʼietereíva—Umi iñeʼẽrendúva tembiapoukapykuérare oñemongarai rire ohupytýta jeikove opaveʼỹva. 559–545 ary rupi Cristo mboyve.[/i]\n\n1 Ha koʼág̃a che, Nefi, ambopaha che profesía peẽme, che joykeʼykuéra ahayhuetéva. Ha ndaikatúi ahai ndahaʼéiramo mbovymi mbaʼénte, aikuaa porãva oikovaʼerãha; ni ndaikatúi ahai ndahaʼéiramo mbovymínte che joykeʼy Jacob ñeʼẽnguéra.\n\n2 Upévare, umi mbaʼe ahaivaʼekue iporãntema chéve, ndahaʼéiramo mbovymi ñeʼẽ haʼevaʼerã Cristo doctrina-re; upévare, añeʼẽsakãta peẽme, che profesiakuéra hesakãháicha.\n\n3 Che ánga horýgui tesakãme; Tupã Ñandejára ombaʼapo haguére upéicha yvypóra raʼykuéra apytépe. Tupã Ñandejára omyesakãgui pe kuaapy; ha haʼe oñeʼẽ yvyporakuérape iñeʼẽme, oikũmby hag̃ua hikuái.\n\n4 Upévare, aipota penemanduʼa añeʼẽhague peẽme pe proféta Ñandejára ohechaukavaʼekue chéve rehe, omongaraítava Tupã Cordero-pe, oipeʼátava angaipa yvóragui.\n\n5 Ha koʼág̃a, Tupã Cordero, imarangatúva, oikotevẽramo oñemongarai ýpe, okumpli hag̃ua opa tekojoja, O upéicharamo, mbaʼeichaiteve piko ñaikotevẽ ñande, ñaneangaipáva, ñañemongarai, heẽ, ýpe jepeve!\n\n6 Ha koʼág̃a, aporanduse peẽme, che joykeʼykuéra ahayhuetéva, mbaʼéicha piko pe Tupã Cordero okumpli opa tekojoja ýpe oñemongaraívo?\n\n7 Ndapeikuaái piko imarangatuha? Ha jepe haʼe imarangatu, haʼe ohechauka yvypóra raʼykuérape, haʼe oñemomirĩha hetépe Túva renondépe, ha otestifika Túvape iñeʼẽrendutaha ojapóvo hembiapoukapykuéra.\n\n8 Upévare, haʼe oñemongarai rire ýpe pe Espíritu Santo oguejy hiʼári pykasúicha.\n\n9 Ha avei, kóva ohechauka yvypóra raʼykuérape ipoʼiha pe tape, ha ipoʼiha pe okẽ, oikevaʼerãhárupi hikuái, omoĩvo haʼe tenonderã upe techapyrã.\n\n10 Ha heʼi yvypóra raʼykuérape: Peju chendive. Upévare, che joykeʼykuéra ahayhuetéva, ikatu piko jaha Jesús ndive nañaneñeʼẽrenduséiramo Túva rembiapoukapykuérare?\n\n11 Ha pe Túva heʼi: Peñearrepenti, peñearrepenti, ha peñemongarai che Raʼy Ahayhuetéva rérape.\n\n12 Ha avei, ou chéve Taʼýra ñeʼẽ, heʼívo: Oñemongaraíva che rérape, Túva omeʼẽta chupe pe Espíritu Santo, chéve omeʼẽ haguéicha; upévare, peju chendive, ha pejapo umi mbaʼe pecherechavaʼekue ajapo.\n\n13 Upévare, che joykeʼykuéra ahayhuetéva, che aikuaa pehóramo Taʼýra ndive, korasõ añetépe, ndahaʼéi tova mokõi ni japúpe Tupã renondépe, ha katu añetehápe, peñearrepentívo pende angaipakuéragui, ha pemeʼẽ testimónio Túvape pemoĩseha pende ári Cristo réra, ñemongarai rupi—heẽ, pehóvo Ñandejára ñande Salvador ndive peguejývo pe ýpe, iñeʼẽme heʼiháicha, péina ápe, upérõ oñemeʼẽta peẽme pe Espíritu Santo; heẽ, ha upérõ oúta pe ñemongarai tatápe ha Espíritu Santo-pe; upérõ ikatúta peñeʼẽ angelkuéra ñeʼẽme, ha pehupi ñemomorã Israel-pegua Imarangatúvape.\n\n14 Ha katu, péina ápe, che joykeʼykuéra ahayhuetéva, péicha ou chéve Taʼýra ñeʼẽ, heʼívo: Peñearrepenti rire pende angaipágui, ha pemeʼẽ rire testimónio Túvape peneñeʼẽrenduseha che rembiapoukapykuérare, pe ýpe ñemongarai rupi, ha oñemeʼẽ rire peẽme ñemongarai tatápe ha Espíritu Santo-pe, ha ikatu rire ñeʼẽ pyahúpe peñeʼẽ, heẽ, angelkuéra ñeʼẽme jepe, ha koʼãva rire chenegáramo, iporãventevaʼerãmoʼã peẽme ndachekuaái.\n\n15 Ha ahendu Túva ñeʼẽ, heʼívo: Heẽ, pe che Ahayhuetéva ñeʼẽnguéra añetegua ha ijeroviapy. Pe oñehaʼãmbaitéva ipahaite peve, péva ojesalváta.\n\n16 Ha koʼág̃a, che joykeʼykuéra ahayhuetéva, koʼãvare che aikuaa pe yvypóra noñehaʼãmbaitéiramo ipahaite peve, ojapóvo Tupã Raʼy Oikovéva ojapovaʼekue, ndaikatumoʼãi ojesalva.\n\n17 Upévare, pejapo umi mbaʼe haʼevaʼekue peẽme ahechahague ojapotaha Ñandejára pene Rredentor; ha, pévare ojehechaukavaʼekue chéve umíva, peikuaa hag̃ua mbaʼe okẽrupipa peikevaʼerã. Ha pe okẽ peikevaʼerãha haʼe arrepentimiénto ha ýpe ñemongarai; ha upérõ ou pene angaipa jora tata ha Espíritu Santo rupive.\n\n18 Ha péicha peime ko tape ipoʼietereívape oporogueraháva tekove opaveʼỹvape; heẽ, peikékuri pe okẽ rupi; pejapókuri pe Túva ha Taʼýra rembiapoukapykuérape heʼiháicha; ha oñemeʼẽ peẽme pe Espíritu Santo, omeʼẽva testimónio Túva ha Taʼýragui, oñekumpli hag̃ua pe ñeʼẽmeʼẽ haʼe ojapovaʼekue, oñemeʼẽtaha peẽme peikéramo upe tapépe.\n\n19 Ha koʼág̃a, che joykeʼykuéra ahayhuetéva, peike rire ko tape ipoʼietereívape, aporanduse peẽme ojejapopámapa? Péina ápe, haʼe peẽme, Nahániri; napeg̃uahẽigui koʼã peve ndahaʼéiramo Cristo ñeʼẽ rupi jerovia mbaretépe hese, pejeroviávo pe ipuʼakapáva oporosalva hag̃ua méritore.\n\n20 Upévare, peñemotenondevaʼerã ñemovãʼỹme Cristo-pe, peguerekóvo peteĩ ñehaʼarõporã mimbi, ha mborayhu Tupãre ha mayma yvypórare. Upévare, pehóramo tenonde gotyo, pende rorývo Cristo ñeʼẽme, ha peñehaʼãmbaitéramo ipahaite peve, péina ápe, péicha heʼi pe Túva: Pehupytýta tekove opaveʼỹva.\n\n21 Ha koʼág̃a, che joykeʼykuéra ahayhuetéva, kóva haʼe pe tape; ha ndaipóri ambue tape ni ambue térã yvága guýpe yvypóra ikatu rupi ojesalva Tupã rréinope. Ha koʼág̃a, péina ápe, kóva haʼe Cristo doctrina, ha pévante haʼe Túva, ha Taʼýra, ha Espíritu Santo doctrina añetegua, haʼéva peteĩ Tupã, opaveʼỹva. Amén.\n\n", "2-ne 32": "[center][font_size=26]Ñembyaty 32[/font_size][/center]\n\n[i]Angelkuéra oñeʼẽ Espíritu Santo puʼaka rupive—Yvyporakuéra oñemboʼevaʼerã ha ohupyty kuaapy omeʼẽva Espíritu Santo. 559–545 ary rupi Cristo mboyve.[/i]\n\n1 Ha koʼág̃a, péina ápe, che joykeʼykuéra ahayhuetéva, oiméne pejepyʼamongeta hína pene korasõme mbaʼépa pejapóta peike rire pe tapépe. Ha katu, péina ápe, mbaʼére piko pejepyʼamongeta koʼã mbaʼére pene korasõme?\n\n2 Napenemanduʼái piko haʼehague oñemeʼẽ rire peẽme pe Espíritu Santo ikatutaha peñeʼẽ angelkuéra ñeʼẽme? Ha koʼág̃a, mbaʼéicha piko peñeʼẽta angelkuéra ñeʼẽme ndahaʼéiramo pe Espíritu Santo rupive?\n\n3 Angelkuéra oñeʼẽ Espíritu Santo puʼaka rupive; upévare, oñeʼẽ hikuái Cristo ñeʼẽ. Upévare, haʼe peẽme, penderory Cristo ñeʼẽme; ha péina ápe, Cristo ñeʼẽ heʼíta peẽme opa mbaʼe pejapovaʼerã.\n\n4 Upévare, koʼág̃a che añeʼẽ rire koʼã ñeʼẽ, ndaikatúiramo peikũmby haʼéta napeporandúigui, ni napehenóigui; upévare, ndapejeguerúiramo tesapépe, pemanovaʼerã pytũmbýpe.\n\n5 Ha péina ápe, haʼe jey peẽme peikéramo upe tapépe, ha oñemeʼẽ peẽme pe Espíritu Santo, haʼe ohechaukáta peẽme opa mbaʼe pejapovaʼerã.\n\n6 Péina ápe, kóva haʼe Cristo doctrina, ha noñemeʼẽmoʼãivéima ambue doctrina haʼe ojehechauka rire peve peẽme hetépe. Ha ojehechauka vove peẽme hetépe, umi mbaʼe haʼe heʼítava pejapóta.\n\n7 Ha koʼág̃a che, Nefi, ndaikatuvéima haʼe; pe Espíritu ombopaha che ñeʼẽ, ha apyta cheaño ambyasy hag̃ua pe jegueroviaʼỹ, ha aña, ha jeikuaaʼỹ, ha yvyporakuéra ñemohatã; haʼekuéra ndohekamoʼãigui kuaapy, ni ndoikũmbyséi pe tuicha kuaapy, oñemeʼẽvo chupekuéra tesakãme, jepe upe ñeʼẽ ikatuháicha hesakã.\n\n8 Ha koʼág̃a, che joykeʼykuéra ahayhuetéva, ahecha pejepyʼamongeta gueteri pene korasõme; ha hasy chéve añeʼẽvaʼerãha peẽme koʼã mbaʼére. Ha pehendúrire pe Espíritu omboʼéva yvypórape oñemboʼe hag̃ua, peikuaavaʼerãmoʼã tekotevẽha peñemboʼe; ha katu pe espíritu iñañáva nomboʼéi yvypórape oñemboʼe hag̃ua, ha katu omboʼe chupe noñemboʼeivaʼerãha.\n\n9 Ha péina ápe, haʼe peẽme peñemboʼevaʼerãha tapiaite, ha ani penepyʼamano; mbaʼeve ndapejapoivaʼerã Ñandejárape g̃uarã peñemboʼe mboyve Túvape Cristo rérape, haʼe okonsagra hag̃ua pene rembiapo ijupe g̃uarã, pene rembiapo haʼe hag̃ua pene ánga ñeime porãrã.\n\n", "2-ne 33": "[center][font_size=26]Ñembyaty 33[/font_size][/center]\n\n[i]Nefi ñeʼẽnguéra añetegua—Koʼãva otestifika Cristo-gui—Umi ogueroviáva Cristo-pe ogueroviáta Nefi ñeʼẽnguéra, ha ãva opuʼãta peteĩ testígoramo pe huísio trivunal renondépe. 559–545 ary rupi Cristo mboyve.[/i]\n\n1 Ha koʼág̃a che, Nefi, ndaikatúi ahaipa umi mbaʼe oñemboʼevaʼekue che tavayguakuéra apytépe; ni ndachekatupyrýi ahai hag̃ua, añeʼẽkuaaháicha; ha peteĩ yvypóra oñeʼẽramo Espíritu Santo puʼaka rupive pe Espíritu Santo puʼaka ogueraha chupe yvypóra raʼykuéra korasõme.\n\n2 Ha péina ápe, oĩ heta omohatãva ikorasõ pe Espíritu Santo-re, ha upéicha ndaijái ipype; upévare, omombo heta mbaʼe ojehaíva ha ndahaʼéi chupekuéra mbaʼeve.\n\n3 Ha katu che, Nefi, ahai pe ahaivaʼekue, ha haʼe chéve g̃uarã mbaʼe hepýva, ha che tavayguakuérape g̃uarãite. Añemboʼe memégui hesekuéra arakue, ha che resa omboykue che akãngyta pyharekue, hesekuéra; ha ajerureʼasy che Tupãme jeroviápe, ha che aikuaa haʼe ohendutaha che jerureʼasy.\n\n4 Ha aikuaa Tupã Ñandejára okonsagrataha che ñemboʼe che tavayguakuéra ñeime porãrã. Ha umi ñeʼẽ ahaivaʼekue kãngýpe oñemombaretéta chupekuéra g̃uarã; umíva oipyʼamovãgui chupekuéra ojapo hag̃ua iporãva; ha oikuaauka chupekuéra ituvakuéragui; ha oñeʼẽ Jesús-gui, ha oipyʼamovã chupekuéra ojerovia hag̃ua hese, ha oñehaʼãmbaite hag̃ua hikuái ipahaite peve, haʼéva tekove opaveʼỹva.\n\n5 Ha oñeʼẽ pohýi hikuái pe angaipáre, pe añetegua hesakãháicha; upévare, avave ndaipochymoʼãi umi ñeʼẽ che ahaivaʼekuére ndahaʼéirõ pe aña espíritu.\n\n6 Cherory tesakãme; cherory añeteguápe; cherory che Jesús-pe, haʼe ojorágui che ánga añaretãgui.\n\n7 Che aguereko karida che tavayguakuéra ndive, ha tuicha jerovia Cristo-re ajuhutaha heta ánga ndaikyʼáiva itrivunal renondépe.\n\n8 Aguereko karida judío-pe g̃uarã—haʼe judío, haʼeségui umi che aju haguégui.\n\n9 Aguereko avei karida gentil-kuérape g̃uarã. Ha péina ápe, avave koʼãvare ndaikatúi aguereko ñehaʼarõ noñemoĩporãiramo hikuái Cristo ndive, ha oike pe okẽ poʼi rupi, ha oguata pe tape poʼíre oporogueraháva tekovépe, ha oguata meme hikuái upe tapére ára jepyʼaraʼã paha peve.\n\n10 Ha koʼág̃a, che joykeʼykuéra ahayhuetéva, ha avei peẽ judio-kuéra, ha opa yvy opaha peve, pehendu koʼã ñeʼẽ ha peguerovia Cristo-pe, ha ndapegueroviáramo koʼã ñeʼẽ peguerovia Cristo-pe. Ha pegueroviáramo Cristo-pe pegueroviáta koʼã ñeʼẽ, haʼégui Cristo ñeʼẽ, ha haʼe omeʼẽvaʼekue chéve; ha koʼãva omboʼe opa yvypórape ojapovaʼẽraha iporãva.\n\n11 Ha ndahaʼéiramo Cristo ñeʼẽ, pehusga—Cristo ohechaukátagui peẽme, puʼaka ha tuicha verapýpe, umíva haʼeha iñeʼẽnguéra, ára pahápe; ha peẽ ha che ñañemboʼýta ojováre itrivunal renondépe; ha peẽ peikuaáta haʼe heʼihague chéve ahai hag̃ua koʼã mbaʼe, chekangýramo jepeve.\n\n12 Ha che añemboʼe Túvape Cristo rérape heta ñande apytépe, ndahaʼéirõ opavave, jajesalva hag̃ua irréinope upe tuicha ára pahápe.\n\n13 Ha koʼág̃a, che joykeʼykuéra ahayhuetéva, opavave haʼéva Israel rogagua, ha opavave peẽ umi yvy paha peve, añeʼẽ peẽme peteĩ ñeʼẽ ojerureʼasývaicha yvy timbógui: Jajoecha peve ou vove pe ára guasu.\n\n14 Ha peẽ ndapehupytyséiva Tupã pyʼaporã, ha napemombaʼéiva judio-kuéra ñeʼẽ, ni che ñeʼẽ, ni umi ñeʼẽ osẽtava Tupã Cordero jurúgui, péina ápe, pomomaitei ahakuévo tapiaite peve, penekondenátagui koʼã ñeʼẽ ára pahápe.\n\n15 Ha upe che aselláva yvýpe, oñemoĩta pende rehe pe huísio trivunal renondépe; péicha ojapoukágui chéve Ñandejára, ha che añeʼẽrenduvaʼerã. Amén.\n\n", "jacob 1": "[center][font_size=26]Jacob Kuatiañeʼẽ Nefi Joykeʼy[/font_size][/center]\n\nÑeʼẽ omboʼevaʼekue ijoykeʼykuérape. Haʼe omoapañuãi peteĩ yvypórape oityséva Cristo doctrina. Ñeʼẽ mbykymi Nefi tavayguakuéra rembiasakue rehegua.\n\n[center][font_size=26]Ñembyaty 1[/font_size][/center]\n\n[i]Jacob ha José oñehaʼã oipyʼamovã yvyporakuérape oguerovia hag̃ua Cristo-pe ha iñeʼẽrendu hag̃ua hembiapoukapykuérare—Nefi omano—Oĩ hetave tekoñaña nefita-kuéra apytépe. 544–421 ary rupi Cristo mboyve.[/i]\n\n1 Ha péina ápe, ojehu ohasáma 55 ary Lehi osẽhague Jerusalén-gui; upévare, Nefi omeʼẽ chéve, Jacob, peteĩ tembiapoukapy umi pláncha michĩvéva rehegua, ojehaihápe koʼã mbaʼe.\n\n2 Ha omeʼẽ chéve, Jacob, peteĩ tembiapoukapy ahaivaʼerãha mbovymi koʼã pláncha ári umi mbaʼe chéve g̃uarã hepyvéva; ha ani hag̃ua ahai, ndahaʼéiramo mbykymi, kóva ko tavayguakuéra rembiasakue rehe hérava Nefi tavayguakuéra.\n\n3 Heʼígui itavayguakuéra rembiasakue ojehaivaʼerãha ambue iplanchakuéra ári, ha che añongatuvaʼerãha koʼã pláncha ha ambohasa che ñemoñarépe, ñemoñareʼatýgui ñemoñareʼatýpe.\n\n4 Ha oĩramo mboʼepy imarangatúva, térã rrevelasiõ tuicháva, térã profesía, che ahaivaʼerãha umi ijapytégui imbaʼeguasuvéva koʼã pláncha ári, ha ahai umívagui ikatuháicha, Cristo rehe, ha ore tavayguakuéra ñeimeporãrãre.\n\n5 Jerovia ha tuicha jepyʼapy rupi, añetehápe ojehechauka oréve ore tavayguakuéra rehegua, umi mbaʼe ojehútava chupekuéra.\n\n6 Ha roguereko avei heta rrevelasiõ, ha heta espíritu profesía rehegua; upévare, roikuaa Cristo ha irréinogui, ouvaʼerãha.\n\n7 Upévare rombaʼapo jesarekópe ore tavayguakuéra apytépe, roipyʼamovã hag̃ua chupekuéra ou hag̃ua hikuái Cristo-pe, ha ohupyty Tupã pyʼaporã, oike hag̃ua hikuái ipytuʼúpe, ani hag̃ua mbaʼevéicharõ haʼe oñeʼẽmeʼẽ iñekoʼõime ndoikemoʼãiha hikuái, ñembopochypeguaréicha umi jeipyʼaraʼã árape Israel raʼykuéra oĩramoguare taveʼỹme.\n\n8 Upévare, toipota Tupã roipyʼamovã mayma yvypórape ani hag̃ua oñemoĩ Tupãre, ombopochy hag̃ua chupe, ha katu opa yvypóra toguerovia Cristo-pe, ha tomaña iñemanóre, ha togueraha ikurusu ha togueropuʼaka yvóra ñembohory; upévare, che, Jacob, ajagarra che ári akumpli che joykeʼy Nefi rembiapoukapy.\n\n9 Koʼág̃a Nefi oñepyrũ ituja, ha ohecha pyaʼéma omanotaha; upévare, omoñandyry peteĩ yvypórape haʼe hag̃ua itavayguakuéra rréi ha sãmbyhyhára, umi rreikuéra rreinádo reheguáicha.\n\n10 Ha tavayguakuéra ohayhuetereígui Nefi-pe, haʼégui chupekuéra g̃uarã tuicha moʼãhára, oiporúgui Labán kysepuku oñorairõ hag̃ua hesekuéra, ha ombaʼapógui opa hiʼára pukukue iñeimeporã.\n\n11 Upévare, tavayguakuéra oñongatuse manduʼa hérare. Ha umi orreináva hendaguépe oñehenói tavayguakuérare, Nefi mokõiha, Nefi mbohapyha, ha upéicha, umi rreikuéra rreinádoicha; ha upéicha oñehenói chupekuéra umi tavayguakuérare, tahaʼe haʼéva herakuéra.\n\n12 Ha ojehu Nefi omano.\n\n13 Ha koʼág̃a umi tavaygua ndahaʼéiva lamanita haʼe nefita; upevére, oñehenói chupekuéra nefita-kuéra, jacobita-kuéra, zoramita-kuéra, lamanita-kuéra, lemuelita-kuéra, ha ismaelita-kuéra.\n\n14 Ha katu che, Jacob, ndaikuaaukamoʼãi chupekuéra koʼã térã rupi, ha katu ahenóita lamanita-kuéra umi ohundiséva Nefi tavayguakuérape, ha umi ohayhúva Nefi-pe ahenóita nefita-kuéra, térã Nefi tavaygua, umi rreikuéra rreinádope oĩháicha.\n\n15 Ha koʼág̃a ojehu Nefi tavayguakuéra, rréi mokõiha rreinádo guýpe, oñepyrũ omohatã hikuái ikorasõ, ha oñemeʼẽʼimi tembiapo añáme, ha hembireko ha ikuña hetase, David ojapo haguéicha yma, ha avei Salomón, itaʼýra.\n\n16 Heẽ, ha oñepyrũ avei oheka hikuái heta óro ha pláta, ha oñepyrũ oñembotuichaʼimi hikuái orgúllope.\n\n17 Upévare che, Jacob, haʼe koʼã ñeʼẽ chupekuéra amboʼe aja témplope, ahupytyraẽvo che rembiapoukapy Ñandejáragui.\n\n18 Che, Jacob, ha che joykeʼy José roñekonsagrágui haʼe hag̃ua sacerdote ha mboʼehára ko távape, Nefi po rupive.\n\n19 Ha romombaʼe ore rembiapo Ñandejára renondépe, rojagarrávo orejehe pe ojejeruréva oréve, romoĩvo ore akã ári tavayguakuéra angaipa noromboʼéiramo chupekuéra Tupã ñeʼẽ opa jesarekópe; upévare, rombaʼapóvo opa ore puʼakápe huguykuéra ani hag̃ua hoʼa ore ao ári; ndaʼupéichairamo huguykuéra hoʼáne ore ao ári, ha ndorojejuhumoʼãi maraʼỹme ára pahápe.\n\n", "jacob 2": "[center][font_size=26]Ñembyaty 2[/font_size][/center]\n\n[i]Jacob okondena pirapire jehayhu, orgúllo, ha tekopotĩʼỹ—Yvyporakuéra ikatu oheka pirapire oipytyvõ hag̃ua hapichápe—Jacob okondena pe tembiapo oñembotovéva haʼéva heta tembireko jeguereko—Ñandejára hory kuña rekopotĩme. 544–421 ary rupi Cristo mboyve.[/i]\n\n1 Umi Jacob ñeʼẽ, Nefi joykeʼy, oñeʼẽvaʼekue Nefi tavayguakuérape, Nefi omano rire:\n\n2 Koʼág̃a, che joykeʼykuéra ahayhuetéva, che, Jacob, tembiapo aguerekóva Tupã renondépe heʼiháicha, ajapoporã hag̃ua che rembiapo akãguapýpe, ha amopotĩ hag̃ua che ao pene angaipágui, ajupi témplope ko árape haʼe hag̃ua peẽme Tupã ñeʼẽ.\n\n3 Ha peẽ peikuaa ajesarekohague koʼág̃a peve tembiapo añehenói haguépe; ha katu ko árape chejopy peteĩ potapy tuichaitereivéva pene ánga ñeimeporãre pe añanduvaʼekuégui koʼág̃a peve.\n\n4 Ha péina ápe, koʼág̃a peve, peneñeʼẽrendúkuri Ñandejára ñeʼẽre, che ameʼẽvaʼekue peẽme.\n\n5 Ha péina ápe, pecherendu, ha peikuaa pe yvága ha yvy Apohare Ipuʼakapáva pytyvõ rupive ikatuha añeʼẽ peẽme pene remiandukuérare, mbaʼéichapa peñepyrũma hína pejapo angaipa, umi angaipa chéve g̃uarã ijejaʼeʼỹvéva, heẽ, ha Tupãme g̃uarã ijejaʼeʼỹvéva.\n\n6 Heẽ, ojopy che ánga ha chemopirĩ ñemotĩgui che Apohare renondépe, che ameʼẽvaʼerãha testimónio peẽme pene korasõ tekoñañáre.\n\n7 Ha avei ambyasy aiporuvaʼerãha ñeʼẽ pohýi penderehe, pene rembireko ha pende raʼy renondépe, heta ijapytepekuéra hemiandu kyrỹi ha ipotĩ ha iporãva Tupã renondépe, mbaʼe oguerohorýva Tupã.\n\n8 Ha aimoʼã ojupihague hikuái koʼã peve ohendu hag̃ua Tupã ñeʼẽ iporãitéva, heẽ, ñeʼẽ omongueráva ánga hasýva.\n\n9 Upévare, ojopy che ánga ojeʼe jey jeyvaʼerãha chéve, Tupã rembiapoukapy oñemeʼẽvaʼekue chéve rupi, añemoñeʼẽ hag̃ua peẽme pene rembiapovaikuére, ambohasyve hag̃ua umi hasýmava mbaʼeʼasy, amoangapyhy ha amonguerarangue chupekuéra imbaʼeʼasy; ha umi imbaʼeʼasyʼỹva, ovyʼarangue Tupã ñeʼẽ iporãitévare, amoĩ kyse ambohasa hag̃ua hiʼangakuérare ha aikutu iñapytuʼũnguéra ikyrỹiva.\n\n10 Ha katu, jepe pe tembiapo tuicha, che ajapovaʼerã umi Tupã rembiapoukapy heʼihaichaite, ha añeʼẽ peẽme pende rekoñaña ha pene rembiapokyʼakuérare, umi ikorasõ potĩva renondépe, ha umi ikorasõ mirĩva, ha pe Tupã Ipuʼakapáva resa pypuku renondépe.\n\n11 Upévare, haʼevaʼerã peẽme pe añeteguáva Tupã ñeʼẽme hesakãháicha. Ha péina ápe, aporanduháicha Ñandejárape, péicha ou chéve pe ñeʼẽ, heʼívo: Jacob, ejupi témplope koʼẽrõ, ha ere koʼã tavayguakuérape ñeʼẽ ameʼẽtava ndéve.\n\n12 Ha koʼág̃a péina ápe, che joykeʼykuéra, kóva haʼe pe ñeʼẽ haʼéva peẽme, heta peẽkuérava peñepyrũ peheka óro, ha pláta, ha opáichagua mineral iporãitereíva, hetaitéva kóva ko yvýpe, haʼéva peteĩ yvy ñeʼẽmeʼẽngue peẽme ha pene ñemoñarépe g̃uarã.\n\n13 Ha Tupã po horypaitégui peẽme, pehupyty heta pirapire; ha oĩgui pende apytépe ohupytyvéva pendejoykeʼykuéragui pepuʼã pene korasõ orgúllope, ha peiko pende ajúra puʼã ha pene akã yvate umi pende ao hepy haguére, ha pemuña pende joykeʼykuérape peimoʼãgui peẽ pendetuichave chuguikuéra.\n\n14 Ha koʼág̃a, che joykeʼykuéra, peimoʼã piko Tupã pende hustifika koʼã mbaʼépe? Péina ápe, haʼe peẽme, Nahániri. Ha katu penekondena, ha pejapónteramo hína koʼã mbaʼe ihuisiokuéra oúta peẽme pyaʼe.\n\n15 O haʼe ohechaukárire peẽme ikatuha pendejapyhara, ha peteĩ hesa ñemaʼẽme pendeipyʼajopykuaaha yvytimbo peve!\n\n16 O pendeipeʼárire ko tembiapovai ha tekokyʼágui. Ha, O pehendúrire umi hembiapoukapy ñeʼẽ, ha ndapehejáirire ko pene korasõ orgúllo ohundi pene angakuéra!\n\n17 Pehecháke pende joykeʼykuérape peẽichaite avei, ha penderory mayma ndive ha pendepojeráke pene mbaʼehepy reheve, haʼekuéra imbaʼeheta hag̃ua avei peẽicha.\n\n18 Ha katu peheka mboyve mbaʼehepy, peheka Tupã rréino.\n\n19 Ha pehupyty rire peteĩ ñehaʼarõ Cristo-pe pehupytýta mbaʼehepy, pehekáramo; ha pehekáta pejapo hag̃ua iporãva—pemonde hag̃ua ijopívovape, ha pemongaru hag̃ua iñembyahýivape, ha pemosãso hag̃ua oñeñapytĩvape, ha pemeʼẽ hag̃ua pytyvõ hasýva ha oikoʼasývape.\n\n20 Ha koʼág̃a, che joykeʼykuéra, añeʼẽ peẽme pe orgúllore; ha umi pende apytépe pembohasaʼasyvaʼekue pende rapichápe, ha pemuña chupe pende orgullósogui pene korasõme, umi mbaʼe Tupã omeʼẽvaʼekue peẽme rupi, mbaʼépa pejéta upévare?\n\n21 Napeimoʼãi piko koʼã mbaʼe haʼeha ijejaʼeʼỹvéva upe ojapovaʼekuépe g̃uarã opa tekovépe? Ha peteĩva iporãiterei ambuéicha hesa renondépe. Ha opa tekove ou yvy timbógui; ha peteĩ mbaʼerãnte haʼe ojapovaʼekue chupekuéra, iñeʼẽrendu hag̃ua hembiapoukapykuérare ha omombaʼeguasu hag̃ua chupe tapiaite peve.\n\n22 Ha koʼág̃a nañeʼẽvéima peẽme kóva ko orgúllore. Ha ndahaʼéirõ añeʼẽvaʼerãgui peẽme peteĩ tembiapo ivaivéva rehe, che korasõ ovyʼaitereivaʼeramoʼã peẽ rupi.\n\n23 Ha katu Tupã ñeʼẽ chejopy pene rembiapo ivaivéva rupi. Ha péina ápe, péicha heʼi Ñandejára: Kóva ko táva oñepyrũ ombohetave hembiapovai; noikũmbýi hikuái umi escritura-kuéra, ha oñehaʼã ohustifika hembiapovaikuéra, umi mbaʼe ojehaivaʼekue rupi David, ha taʼýra Salomón-re.\n\n24 Péina ápe, David ha Salomón añetehápe oguerekovaʼekue heta tembireko ha kuña, mbaʼe chéve g̃uarã ijejaʼeʼỹvéva, heʼi Ñandejára.\n\n25 Upévare, Ñandejára heʼi péicha, aguenohẽvaʼekue kóva ko távape Jerusalén retãgui, che jyva puʼaka rupive, amopuʼã hag̃ua chéve g̃uarã peteĩ hakã hekojojáva José lomoguiguare.\n\n26 Upévare, che, Tupã Ñandejára ndahejamoʼãi kóva ko tavaygua ojapo umi ymaguare ojapo haguéicha.\n\n27 Upévare, che joykeʼykuéra, cherendu, ha pehendu Ñandejára ñeʼẽ: Pende apytépe avave kuimbaʼe ndoguerekomoʼãi ndahaʼéiramo peteĩ tembirekónte; ha noñemokuñamoʼãi;\n\n28 Ha che, Tupã Ñandejára, cherory kuñanguéra rekopotĩme. Ha umi tekovai haʼe peteĩ tembiapokyʼa chéve g̃uarã; péicha heʼi Señor de los Ejércitos.\n\n29 Upévare, kóva ko tavayguakuéra iñeʼẽrendúta che rembiapoukapykuérare, heʼi Señor de los Ejércitos, térã oñemoñeʼẽngáita pe yvy hesekuéra rupi.\n\n30 Ha che, heʼi Señor de los Ejércitos, amopuʼãséramo ñemoñare chéve g̃uarã, haʼéta che tavayguakuérape; ndaupéichairamo haʼekuéra iñeʼẽrendúta koʼã mbaʼére.\n\n31 Ha péina ápe, che, Ñandejára, ahecha pe vyʼaʼỹ, ha ahendu che tavayguakuéra rajykuéra rasẽ tetã Jerusalén-pe, heẽ, ha opa che tavayguakuéra retãme, imenakuéra rekoñaña ha rembiapovaikuéra rupi.\n\n32 Ha ndahejamoʼãi, heʼi pe Señor de los Ejércitos, kóva ko tavayguakuéra rajykuéra porã jerureʼasy, aguenohẽvaʼekue Jerusalén retãgui, ojupi chéve che tavayguakuéra kuimbaʼekuéra rehe, heʼi pe Señor de los Ejércitos.\n\n33 Ndoguerahamoʼãigui hikuái ñeñapytĩme che tavayguakuéra rajykuérape ikyrỹi rupi, che ajuʼỹre chupekuéra peteĩ ñeʼẽngái ivaietereíva reheve, jepe ñehundi peve; ndojapomoʼãigui hikuái tembiapokyʼa, umi ymaguaréicha, heʼi pe Señor de los Ejércitos.\n\n34 Ha koʼág̃a péina ápe, che joykeʼykuéra, peẽ peikuaa koʼã tembiapoukapy oñemeʼẽhague ñande ru, Lehi-pe; upévare, peikuaamavaʼekue koʼãva; ha peike peteĩ tuicha kondenasiõpe; pejapo haguére koʼã mbaʼe ndapejapoivaʼerã.\n\n35 Péina ápe, pejapo tembiapovai tuichavéva lamanita-kuéra, ñande joykeʼýgui. Pejoka pene rembireko ikyrỹiva korasõ, ha ndapeguerekovéima pende raʼykuéra jerovia, umi techapyrã vai pemeʼẽvaʼekue chupekuéra rupi; ha ikorasõkuéra rasẽ ojupi Tupãme pende rehe. Ha pe Tupã ñeʼẽ oñemovãʼỹva rupi, oúva pende rehe, heta korasõ omano, ojejapyharágui jekutu pypukúpe.\n\n", "jacob 3": "[center][font_size=26]Ñembyaty 3[/font_size][/center]\n\n[i]Umi ikorasõ potĩva ohendu Tupã ñeʼẽ iporãitéva—Lamanita-kuéra hekojojave nefita-kuéragui—Jacob omomarandu tekokyʼa, tekotieʼỹ, ha opáichagua angaipáre. 544–421 ary rupi Cristo mboyve.[/i]\n\n1 Ha péina ápe, che, Jacob, añeʼẽse peẽ pene korasõ potĩvape. Pejerovia Tupãre apytuʼũ mbaretépe, ha peñemboʼe chupe jeroviaitépe, ha haʼe penemoangapyhýta pende jeikoʼasýpe, ha oñorairõta penderehe, ha omboúta hustísia umi ohekáva ári pene ñehundi.\n\n2 O maymáva peẽ pene korasõ potĩva, pemopuʼã pene akã ha pehupyty pe Tupã ñeʼẽ iporãitéva, ha penderory imborayhúpe; ha ikatúta pejapo, pene apytuʼũ noñemovãiramo, tapiaite peve.\n\n3 Ha katu, ái, ái, peẽ pene korasõ naipotĩrivagui, ko árape pendekyʼáva Tupã renondépe; napeñearrepentíriramo pe yvy oñemoñeʼẽngáita peẽ rupi; ha lamanita-kuéra, ndaikyʼáiva peẽicha, oñemoñeʼẽngáiva jepe ñeʼẽngái vaietépe, pendejopýta jepe ñehundi peve.\n\n4 Ha ára pyaʼe ou, peẽ napeñearrepentíriramo haʼekuéra ohupytýta pende yvy jehejapyre, ha Tupã Ñandejára oguenohẽta hekojojávape pende apytégui.\n\n5 Péina ápe, lamanita-kuéra pende joykeʼy, ndapehayhúiva ikyʼáre ha pe ñeʼẽngái ouvaʼekue ipirekuéra ári rupi, hekojojave pendehegui; ndahesaráigui hikuái Ñandejára rembiapoukapýgui, oñemeʼẽvaʼekue ñande rúpe—oguerekovaʼerãha hikuái peteĩ tembirekónte, ha noñemokuñaivaʼerãha, ha ndaiporivaʼerãha tembiapokyʼa ijapytepekuéra.\n\n6 Ha koʼág̃a, oñehaʼã hikuái iñeʼẽrendu ko tembiapoukapýre; upévare, oñehaʼã rupi hikuái iñeʼẽrendu ko tembiapoukapýre, Tupã Ñandejára nohundimoʼãi chupekuéra, ha katu iporiahuverekóta hendivekuéra; ha og̃uahẽta ára oikotaha chuguikuéra peteĩ tavayguakuéra jehovasapyre.\n\n7 Péina ápe, imenakuéra ohayhu hembirekópe, ha hembirekokuéra ohayhu iménape; ha imenakuéra ha hembirekokuéra ohayhu imitãnguérape; ha ijeroviaʼỹ ha ijehayhuʼỹ pende rehe haʼe ituvakuéra rembiapovaikue rupi; upévare, mboýpa peẽ pene porãve chuguikuéra, pende Apohare guasu renondépe?\n\n8 O che joykeʼykuéra, akyhyje napeñearrepentíriramo pene angaipágui ipirekuéra morotĩvetaha pende pirégui, pejegueraha vove hendivekuéra Tupã apykajegua renondépe.\n\n9 Upévare, ameʼẽ peẽme peteĩ tembiapoukapy, haʼéva Tupã ñeʼẽ, anive hag̃ua peñeʼẽvai hesekuéra pe ipire hũ haguére; ha ani peñeʼẽvai hesekuéra imbaʼekyʼa rupi; ha katu penemanduʼavaʼerã pene mbaʼekyʼáre, ha penemanduʼavaʼerã imbaʼekyʼakuéra ouhague ituvakuéra rupi.\n\n10 Upévare, penemanduʼavaʼerã pende raʼykuérare, mbaʼéichapa pejopyvaʼekue ikorasõkuéra techapyrã pemeʼẽvaʼekue chupekuéra rupi; ha penemanduʼáke avei, penderekokyʼa rupi, ikatuha pegueraha pende raʼykuérape ñehundípe, ha iñangaipakuéra oñembyatýta pene akã ári pe ára pahápe.\n\n11 O che joykeʼykuéra, pehendu che ñeʼẽnguéra; pemokyreʼỹ pene ánga kuaapy; pejeityvyro pepáy hag̃ua pe ñemano kerarechágui; ha pejehekýi umi jehasaʼasýgui oĩva añaretãme ani hag̃ua oiko pendehegui aña ángel, pejeity hag̃ua pe lágo tata ha asufreguiguápe haʼéva pe ñemano mokõiha.\n\n12 Ha koʼág̃a che, Jacob, añeʼẽve heta mbaʼe Nefi tavayguakuérape, amomarandúvo chupekuéra pe tekokyʼa ha tekotieʼỹ rehe, ha opáichagua angaipáre, haʼévo chupekuéra koʼãva ogueruha heta mbaʼe ivaietereíva.\n\n13 Ha ni peteĩ pehẽnguemi ojapovaʼekue umi che tavayguakuéra, oñepyrũmava heta, ndaikatúi ojehai koʼã pláncha ári; ha katu heta hembiapokuéra ojehai umi pláncha tuichavéva ári, ha iñorairõguasu, ha ijeikovaikuéra, ha irreikuéra rreinádo.\n\n14 Koʼã pláncha oñembohéra Jacob pláncha, ha ojejapovaʼekue Nefi po rupi. Ha che ambopaha koʼã ñeʼẽ.\n\n", "jacob 4": "[center][font_size=26]Ñembyaty 4[/font_size][/center]\n\n[i]Opavave proféta otupaitũ Túvape Cristo rérape—Abraham oikuaveʼẽramo guare taʼýra Isaac-pe omohaʼanga Tupã ha Taʼýra Unihénitope—Yvyporakuéra oñemoĩporãvaʼerã Tupã ndive pe expiasiõ rupive—Judio-kuéra orrechasáta pe ita oñemopuʼãva ári opa mbaʼe. 544–421 ary rupi Cristo mboyve.[/i]\n\n1 Koʼág̃a, péina ápe, ojehu che, Jacob, heta aministra ñeʼẽme che tavayguakuérape (ha ndaikatúi ahai che ñeʼẽnguéra térã mbovymínte, hasyetereígui ojehai pláncha ári oreñeʼẽnguéra) ha roikuaa umi rohaíva plánchakuéra ári opytavaʼerãha;\n\n2 Ha katu umi rohaíva ambue mbaʼe ári ndahaʼéiva pláncha omano ha opareivaʼerã, ha katu rohaikuaa planchakuéra ári ñeʼẽ mbovymínte, omeʼẽtava ore raʼykuérape, ha avei ore joykeʼykuéra rohayhuetévape, jeikuaa michĩmi orehegui, térã, ituvakuéragui—\n\n3 Ha koʼã mbaʼépe rovyʼa, ha rombaʼapo jesarekópe rohai hag̃ua koʼã ñeʼẽ planchakuéra ári, rohaʼarõvo ore joykeʼykuéra rohayhuetéva ha ore raʼykuéra ohupyty koʼãva korasõ aguyjépe, ha ojerovia hese oñehekomboʼe hag̃ua vyʼápe, ha ani vyʼaʼỹme, ni jejaʼeʼỹme, ituvakuéra ypykue reheguáva.\n\n4 Ha, upevarã rohaivaʼekue koʼã mbaʼe, oikuaa hag̃ua hikuái ore roikuaahague Cristo-gui, ha roguerekohague ñehaʼarõ iverapýre heta ary haʼe ou mboyve; ha ndahaʼéi orénte roguerekóva ñehaʼarõ iverapýre, ha katu avei opavave umi proféta marangatu oikovaʼekue ore mboyve.\n\n5 Péina ápe, haʼekuéra ogueroviavaʼekue Cristo-pe ha otupaitũ Túvape hérape, ha avei ore rotupaitũ Túvape hérape. Ha upevarã oreñeʼẽrendu Moisés léire, oguerahágui ore ánga chupe; ha upévare oñemomarangatu oréve tekojojáramo, ojehuhaguéicha Abraham-pe taveʼỹme iñeʼẽrendúgui Tupã rembiapoukapýre oikuaveʼẽvo itaʼýra Isaac-pe, omohaʼangáva Tupã ha taʼýra Unihénitope.\n\n6 Upévare, rohesaʼỹijo profetakuérape, ha roguereko heta rrevelasiõ ha espíritu de profesía; ha roguerekóvo opa koʼã testimónio rohupyty peteĩ ñehaʼarõ, ha ore jerovia imbareteve, añetehápe ikatu peve roñeʼẽ Jesús rérape ha umi yvyramáta jepe iñeʼẽrendu orerehe, térã umi yvyty, térã umi yguasu ypuʼã.\n\n7 Upevére, Tupã Ñandejára ohechauka oréve orekangyha roikua hag̃ua haʼeha igrásia rupive, ha pyʼaporãite oguerekóva rupi yvypóra raʼykuéra ndive, roguerekoha puʼaka rojapo hag̃ua koʼã mbaʼe.\n\n8 Péina ápe, tuicha ha techapyrã Ñandejára rembiapokuéra. Imbaʼeñemimbykuéra pypuku niko hasyete jaikuaapa hag̃ua; arakaʼeve yvypóra ndoikuaapamoʼãi hapekuéra. Ha ndaipóri avave yvypóra oikuaáva umi hape haʼe ndohechaukáiramo chupe; upévare, joykeʼykuéra, ani pembotove Tupã rrevelasiõnguéra.\n\n9 Ha péina ápe, iñeʼẽ puʼaka rupive yvypóra oñemoĩvaʼekue yvy ape ári, yvy ojejapovaʼekue iñeʼẽ puʼaka rupive. Upévare, Tupã ikatúramokuri oñeʼẽ, ha pe yvóra oiko; ha oñeʼẽ ha pe yvypóra ojejapo, O upéicharõ, mbaʼére piko ndaikatumoʼãi heʼi pe yvýpe, térã pe ipo ojapovaʼekuépe oĩva hiʼári, haʼe oipotaháicha ha oikuaaháicha?\n\n10 Upévare, joykeʼykuéra, ani peñemoñeʼẽse Ñandejárape, ha katu pehendu ñemoñeʼẽ ipógui oúva. Ha péina ápe, peẽ peikuaa haʼe oñemoñeʼẽha arandúpe, ha hustísia, ha tuicha poriahuverekópe, opa hembiapokuéra ári.\n\n11 Upévare, che joykeʼykuéra ahayhuetéva, peñemoĩporã hendive Cristo expiasiõ rupive, Taʼýra Unihénito, ha ikatúta pehupyty jeikovejey, pe jeikovejey puʼaka rupi oĩva Cristo-pe, peñemoĩ hag̃ua Cristo yva pyahúramo Tupã renondépe, peguerekóvo jerovia, ha pehupyty rire hese peteĩ ñehaʼarõ verapy haʼe ojehechauka mboyve hoʼópe.\n\n12 Ha koʼág̃a, ahayhuetéva, ani pemombaʼeguasu haʼehague peẽme koʼã mbaʼe; ha mbaʼe rehe piko nañañeʼẽmoʼãi Cristo expiasiõ rehe, ha jahupyty peteĩ jeikuaaporã chugui, ha jahupyty jeikuaaporã pe jeikovejey ha pe yvóra oútavagui?\n\n13 Péina ápe, che joykeʼykuéra, oprofetisáva, toprofetisa yvyporakuéra oikuaa hag̃ua; pe Espíritu oñeʼẽgui añetegua ha ndaijapúi. Upévare, oñeʼẽ umi mbaʼe haʼeháicha añetépe, ha umi mbaʼe haʼetaháicha añetépe; upévare, koʼã mbaʼe ojehechauka ñandéve tesakãme, ñane ánga ojesalva hag̃ua. Ha katu péina ápe, ndahaʼéi ñande añónte testígo koʼã mbaʼégui; Tupã heʼígui avei koʼãva profetakuéra ymaguarépe.\n\n14 Ha katu péina ápe, judio-kuéra haʼékuri peteĩ tavayguakuéra ipyʼahatãva; ha ndoipotái hikuái umi ñeʼẽ hesakãva, ha ojuka profetakuérape, ha oheka mbaʼe ikatuʼỹva oikũmby. Upévare, ohechaʼỹ rupi hikuái, techaʼỹ oúva chupekuéra omaña haguére hikuái mombyryve pe jehupytyrãgui, hoʼamantevaʼerã hikuái; Tupã oipeʼágui chuguikuéra tesakã, ha omeʼẽ chupekuéra heta mbaʼe ndaikatúiva oikũmby, upéicha oipotágui hikuái. Ha péicha oipotágui hikuái Tupã ojapókuri, oñepysanga hag̃ua.\n\n15 Ha koʼág̃a che, Jacob, ajegueraha pe espíriture aprofetisa hag̃ua; ahechágui pe Espíritu oĩva che pype rupi, judio-kuéra oñepysanga rupi orrechasáta pe ita ikatumoʼãhague ári omopuʼã hikuái ha oguereko peteĩ pyenda mbarete.\n\n16 Ha katu péina ápe, umi escritura-pe heʼiháicha, kóva ko ita haʼéta tuichavéva, ha ipaháva, ha péva añónte haʼéta pyenda mbarete, judio-kuéra ikatuhápe omopuʼã.\n\n17 Ha koʼág̃a, peẽ ahayhuetéva, mbaʼéicha piko koʼãva, orrechasa rire upe pyenda mbarete, ikatúta arakaʼeve omopuʼã hiʼári, haʼe hag̃ua pe ita upéva ári oñemopuʼãva?\n\n18 Péina ápe, che joykeʼykuéra ahayhuetéva, amyesakãta peẽme kóva ko mbaʼeñemimby; nahániriramo haʼéta nachembaretéigui Espíritu-pe, ha añepysangágui pe jepyʼapy aguerekóva pende rehe rupi.\n\n", "jacob 5": "[center][font_size=26]Ñembyaty 5[/font_size][/center]\n\n[i]Jacob omombeʼu Zenos ñeʼẽnguéra pe olívo oñeñotỹvaʼekue ha pe olívo kaʼaguy rehegua—Koʼãva ojogua Israel ha gentil-kuérape—Oñemohaʼanga Israel ñemosarambi ha ñembyaty—Oñeñeʼẽ nefita ha lamanita ha opa Israel rógare—Gentil-kuéra oñeinhertáta Israel-pe—Ipahaitépe ojehapýta pe parralty. 544–421 ary rupi Cristo mboyve.[/i]\n\n1 Péina ápe, che joykeʼykuéra, napenemanduʼáipa pemoñeʼẽhague proféta Zenos ñeʼẽnguéra, oñeʼẽvaʼekue Israel rógape, heʼívo:\n\n2 Pehendu, O Israel róga, ha pehendu che ñeʼẽnguéra, haʼéva Ñandejára proféta.\n\n3 Ha péina ápe, péicha heʼi Ñandejára, rombojojáta, O Israel róga, peteĩ olivomáta ñeñotỹmbyrére, peteĩ kuimbaʼe ojagarravaʼekue ha oñotỹ ivíñape; ha okakuaa, ha ituja, ha oñepyrũ ipiru.\n\n4 Ha ojehu pe víña jára osẽ, ha ohecha pe ijolivomáta oñepyrũmaha ipiru, ha heʼi: Ahakãʼóta, ha ajoʼóta ijerére, ha amombaretéta ikatumbaʼe hag̃ua hoky pyahu ha ikyrỹi, ha ani omano.\n\n5 Ha ojehu haʼe ohakãʼo, ha ojoʼo ijerére, ha omombarete heʼihaguéicha.\n\n6 Ha ojehu heta ára rire oñepyrũ hokyʼimi, hakã pyahu ha ikyrỹiva; ha katu péina ápe, pe huʼãme oñepyrũ ipiru.\n\n7 Ha ojehu pe víña jára ohecha upéva ha heʼi hembiguáipe: Chepyʼapy oñehunditaha chehegui ko yvyramáta; upévare, tereho ha eipeʼa peteĩ olívo kaʼaguy rakã, ha egueru chéve koʼápe; ha jaipeʼáta umi yvyramáta rakã mbytepegua oñepyrũmava ipiru, ha jaitýta tatápe okái hag̃ua.\n\n8 Ha péina ápe, heʼi pe víña jára, ajagarráta heta koʼã yvyra rakã ipyahu ha ikyrỹivagui, ha ainhertáta che aipotahápe; ha ndahaʼéi mbaʼeve peichahágui kóva ko yvyramáta rapo omanóramo, che ikatúta añongatu hiʼa chéve g̃uarã; upévare, ajagarráta koʼã yvyra rakã ipyahu ha ikyrỹiva, ha ainhertáta che aipotahápe.\n\n9 Ejagarra pe olívo kaʼaguy rakãnguéra, ha einherta umivarangue, ha koʼãva aikytĩvaʼekue; aitýta tatápe ha ahapýta, ani hag̃ua ombyai che víña yvy.\n\n10 Ha ojehu pe víña jára rembiguái ojapo pe víña jára heʼi haguéicha, ha oinherta umi olívo kaʼaguy rakãnguéra.\n\n11 Ha pe víña jára heʼi ojejoʼo hag̃ua ijerére, ha oñehakãʼo, ha oñemombarete hag̃ua, heʼívo hembiguáipe: Chepyʼapy oñehudivaʼerãha chehegui ko yvyramáta; upévare, ikatu hag̃ua añongatu hapokuéra ani hag̃ua omano, ha ikatu hag̃uáicha añongatu chéve g̃uarã, ajapókuri koʼãva.\n\n12 Upévare, tereho; eñangareko pe yvyramátare, ha emombarete, che haʼe haguéicha.\n\n13 Ha koʼãva che amoĩta che víña mombyryvehápe, che aipotahápe, ha ani epena upévare; ha ajapo kóva añongatu hag̃ua chéve g̃uarã umi yvyramáta rakãitéva; ha avei, añongatu hag̃ua chéve hiʼa hiʼaraitépe g̃uarã; chepyʼapýgui oñehundíramo g̃uarã chehegui ko yvyramáta ha hiʼa.\n\n14 Ha ojehu pe víña jára osẽ oho, ha oñomi umi olívo ñeñotỹmbyre rakãitéva pe víña mombyryvehápe, ha omoĩ michĩmi peteĩ hendápe ha ambue ambue hendápe, haʼe oipotaháicha.\n\n15 Ha ojehu ohasa rire heta ára, pe víña jára heʼi hembiguáipe: Eju, jaguejy pe víñape ikatu hag̃ua ñambaʼapo pe víñape.\n\n16 Ha ojehu pe víña jára, ha avei hembiguái; oguejy pe víñape ombaʼapo hag̃ua. Ha ojehu pe tembiguái heʼi ijárape: Péina ápe, emaña ápe; ehecha pe yvyramáta.\n\n17 Ha ojehu pe víña jára omaña ha ohecha pe yvyramáta oñeinherta haguépe olívo kaʼaguy rakã; ha hokýma ha oñepyrũma hiʼa. Ha ohecha iporãha; ha umi hiʼa haʼete olívo yvaitéicha.\n\n18 Ha heʼi pe tembiguáipe: Péina ápe, pe yvyramáta kaʼaguy rakãnguéra ohupyty pe hapo heʼõha, upéicha rupi pe hapo omeʼẽ tuicha mbarete; ha pe hapo imbarete rupi umi yvyramáta kaʼaguy rakã omeʼẽ yva ñeñotỹmbyre. Upéicha, nañainhertáirire koʼã yvyramáta rakã, pe yvyramáta omanovaʼerãmoʼã. Ha koʼág̃a, péina ápe, añongatúta heta yva, pe yvyramáta omeʼẽvaʼekue; ha hiʼa añongatúta hiʼaraitépe g̃uarã, chéve g̃uarã.\n\n19 Ha ojehu pe víña jára heʼi tembiguáipe: Eju, jaha pe víña mombyryvehápe, ha jahecha umi yvyramáta rakãitévapa nomeʼẽi avei heta yva, ikatu hag̃ua che añongatu hiʼa hiʼaraitépe g̃uarã, chéve g̃uarã.\n\n20 Ha ojehu oho hikuái pe víña jára oñomi haguépe umi yvyramáta rakãitéva, ha heʼi pe tembiguáipe: Emaña koʼãvare; ha ohecha upe peteĩha hiʼa hetahague; ha ohecha avei iporãha. Ha heʼi pe tembiguáipe: Ejagarra hiʼa, ha eñongatu hiʼaraitépe g̃uarã, ikatu hag̃uáicha añongatu chéve g̃uarã; ha péina ápe, haʼe heʼi, heta ára amombaretékuri kóva, ha omeʼẽ heta yva.\n\n21 Ha ojehu pe tembiguái heʼi ijárape: Mbaʼére piko rejúraʼe reñotỹ koʼápe kóva ko yvyramáta, térã ko yvyramáta rakã? Péina ápe, péva niko haʼe yvy ivaivéva opa ne víña yvy apytépe.\n\n22 Ha pe víña jára heʼi chupe: Ani eñemoñeʼẽ chéve; che aikuaákuri haʼeha peteĩ tenda ivaíva; upévare, haʼékuri ndéve, amombaretehague heta ára, ha nde rehecha omeʼẽha heta yva.\n\n23 Ha ojehu pe víña jára heʼi hembiguáipe: Emaʼẽ koʼápe; péina ápe añotỹkuri avei ambue yvyramáta rakã; ha nde reikuaa kóva ko yvy ivaiveha upe peteĩhágui. Ha katu emaʼẽ pe yvyramátare. Amombarete chupe ko ára pukukue, ha omeʼẽ heta yva; upévare, emonoʼõ ha eñongatu umíva hiʼaraitépe g̃uarã, ikatu hag̃ua añongatu chéve g̃uarã.\n\n24 Ha ojehu pe víña jára heʼi jey hembiguáipe: Emaʼẽ koʼápe, ha ehecha avei ambue yvyramáta rakã, añotỹvaʼekue; péina ápe kóva amombaretékuri avei, ha omeʼẽ yva.\n\n25 Ha heʼi tembiguáipe: Emaʼẽ koʼápe ha ehecha pe ipaháva: Péina ápe, kóva añotỹkuri yvy iporãhápe; ha amombaretékuri ko ára pukukue, ha peteĩ hendápente pe yvyramáta omeʼẽ yva ñeñotỹmbyre, ha ambue hendápe pe yvyramáta omeʼẽ yva kaʼaguy; péina ápe, che amombaretékuri ko yvyramáta amombarete haguéicha umi ambuévape.\n\n26 Ha ojehu pe víña jára heʼi pe tembiguáipe: Eipeʼa umi yvyramáta rakã nomeʼẽivaʼekue yva porã, ha eity tatápe.\n\n27 Ha katu péina ápe, pe tembiguái heʼi chupe: Ñahakãʼo, ha jajoʼo ijerére, ha ñamombarete michĩmie, ikatu hag̃uáicha omeʼẽ ndéve yva porã, eñongatu hag̃ua hiʼaraitépe g̃uarã.\n\n28 Ha ojehu pe víña jára ha pe víña jára rembiguái omombarete opa yvyramáta hiʼáva upe víñape.\n\n29 Ha ojehu ohasa heta ára, ha pe víña jára heʼi hembiguáipe: Eju, jaguejy pe víñape, ikatu hag̃uáicha ñambaʼapo jey upe víñape. Péina ápe, hiʼag̃uímagui ára, ha pe ára paha pyaʼe oúma; upévare, che añongatuvaʼerã yva hiʼaraitépe g̃uarã, chéve g̃uarã.\n\n30 Ha ojehu pe víña jára ha hembiguái oguejy pe víñape; ha og̃uahẽ hikuái oĩháme pe yvyramáta rakãite ojeipeʼavaʼekue, ha oñeinhertavaʼekue hendaguépe umi yvyramáta kaʼaguy rakã; ha péina ápe henyhẽ opáichagua yvágui.\n\n31 Ha ojehu pe víña jára hoʼu pe yva, oĩháichagui opáichagua. Ha pe víña jára heʼi: Péina ápe, koʼã heta ára pukukue ñamombaretékuri ko yvyramáta, ha añongatu chéve g̃uarã heta yva hiʼaraitépe g̃uarã.\n\n32 Ha katu péina ápe, koʼág̃a omeʼẽ heta yva, ha ndaipóri ni peteĩ iporãva. Ha péina ápe, oĩ opáichagua yva ivaíva; ha naiporãi mbaʼeverã chéve g̃uarã; jepe heta ñambaʼapo hese, ha koʼág̃a chepyʼapy oñehundivaʼerãha chehegui ko yvyramáta.\n\n33 Ha pe víña jára heʼi pe tembiguáipe: Mbaʼe jajapóta pe yvyramátare, añongatu jey hag̃ua chugui yva porã che mbaʼerã?\n\n34 Ha pe tembiguái heʼi ijárape: Péina ápe, reinherta haguére olívo kaʼaguy rakãnguéra koʼãva omombarete umi hapo, ha péicha rupi oikove ha nomanói; upévare rehecha umíva iporãha gueteri.\n\n35 Ha ojehu pe víña jára heʼi hembiguáipe: Naiporãi chéve mbaʼeverã pe yvyramáta, ha hapokuéra naiporãi chéve mbaʼeverã omeʼẽ aja yva ivaíva.\n\n36 Upevére, che aikuaa hapokuéra iporãha, ha che rembipotarã añongatuvaʼekue; ha imbarete rupi, koʼág̃a peve omeʼẽkuri yva porã yvyrarakã kaʼaguýgui.\n\n37 Ha katu péina ápe, umi yvyrarakã kaʼaguy okakuaa ha imbareteve hapógui; ha umi yvyrarakã kaʼaguy imbaretevégui pe hapógui omeʼẽ heta yva vai; ha omeʼẽ haguére heta yva ivaíva ehecha oñepyrũmaha omano; ha pyaʼe hiʼajútama, oñemombo hag̃ua tatápe, ndajajapóiramo hese peteĩ mbaʼe ñaipytyvõ hag̃ua.\n\n38 Ha ojehu pe víña jára heʼi hembiguáipe: Jaguejy umi víña mombyryvehápe, ha jahecha umi yvyrarakãitévapa omeʼẽ avei yva ivaíva.\n\n39 Ha ojehu oguejy hikuái umi víña mombyryvehápe. Ha ojehu ohecha hikuái umi yvyrarakãitéva yva oñembyaihague avei; heẽ, pe peteĩha, ha pe mokõiha ha avei pe ipaháva; ha opaitéva oñembyaipa.\n\n40 Ha pe ipahapegua yva kaʼaguy ipuʼakave pe yvyramáta pehẽnguégui omeʼẽvaʼekue yva porã, ha péicha rupi pe yvyrarakã ipiru ha omano.\n\n41 Ha ojehu pe víña jára hasẽ, ha heʼi pe tembiguáipe: Mbaʼépa ikatúraʼe ajapove che víñare?\n\n42 Péina ápe, che aikuaákuri opa yva viñapegua, ndahaʼéiramo koʼãva añónte, oñembyaipahague. Ha koʼág̃a koʼãva omeʼẽvaʼekue yva porã peteĩ árape oñembyaipa avei, ha koʼág̃a opaite yvyramáta che víñape oĩva naiporãi mbaʼeverã ndahaʼéiramo oñeikytĩ ha oñemombo hag̃ua tatápe.\n\n43 Ha péina ápe ko ipaháva, hakã ipiruvaʼekue, añotỹkuri peteĩ yvy iporãhápe; heẽ, pe chéve g̃uarã iporavopyréva opa che víña rendágui.\n\n44 Ha nde rehecha aityhague avei kóva ko yvy renda ombyaivaʼekue, ikatu hag̃uáicha che añotỹ kóva ko yvyramáta hendaguépe.\n\n45 Ha nde rehecha peteĩ hendápe omeʼẽha yva porã, ha peteĩ hendápe omeʼẽ yva kaʼaguy; ha naikytĩrigui chugui hakã ha aity tatápe, péina ápe, imbareteve hikuái pe yvyrarakã iporãvagui ha upéva rupi kóva ipiru.\n\n46 Ha koʼág̃a, péina ápe, jepe heta ñañangareko che víñare, ijyvyramatakuéra oñembyaipa, upéicha rupi nomeʼẽi yva porã; ha che ahaʼarõkuri añongatu koʼãva, añongatu hag̃ua hiʼa hiʼaraitépe g̃uarã, chéve g̃uarã. Ha katu, péina ápe, oiko chuguikuéra olívo kaʼaguýicha, ha naiporãi mbaʼeverã ndahaʼéiramo oñeikytĩ ha ojeity hag̃ua tatápe; ha chepyʼapy oñehundivaʼerãha chehegui.\n\n47 Ha mbaʼe piko ikatútaraʼe ajapove che víñape? Amokangy piko raʼe che po ani hag̃ua amombarete chupe? Nahániri, amombaretékuri, ha ajoʼo ijerére, ha ahakãʼo, ha amoporã yjyvy; ha aipyso che po haimete ára pukukue aja, ha pe ára paha hiʼag̃ui. Ha chepyʼapy aikytĩvaʼerãha opa yvyramáta che viñapegua, ha aity tatápe okái hag̃ua. Máva piko pe ombyaipavaʼekue che víña?\n\n48 Ha ojehu pe tembiguái heʼi ijárape: Ndahaʼéi piko pe nde víña yvatekue—Noiméipa umi yvyrarakã ipuʼakave umi hapo iporãvagui? Ha umi yvyrarakã ipuʼaka haguére hapóre, péina ápe umíva okakuaa pyaʼeve umi hapo mbaretégui, ha ojagarra mbarete ijupe g̃uarã. Péina ápe, che haʼe, ndahaʼéipa kóvare umi yvyramáta nde víñapegua oñembyaipahague?\n\n49 Ha ojehu pe víña jára heʼi tembiguáipe: Jaha ha ñaikytĩ umi yvyramáta pe viñapegua ha jaity tatápe, ani hag̃ua ombyai che viñapegua yvy, che ajapopáma haguére. Mbaʼe piko ikatúraʼe ajapove che víñare?\n\n50 Ha katu, péina ápe, pe tembiguái heʼi víña járape: Ehejamiéna.\n\n51 Ha pe víña jára heʼi: Heẽ, ahejamiéta, chepyʼapýgui oñehundivaʼerãha chehegui yvyramatakuéra che víñapegua.\n\n52 Upévare, jajagarra koʼã yvyrarakã añotỹvaʼekue che víña mombyryvehápe, ha ñainherta koʼãva pe yvyramátape osẽ haguégui; ha ñaikytĩ pe yvyramátagui umi yvyrarakã hiʼa irovéva, ha ñainherta hendaguépe umi yvyramáta rakãite.\n\n53 Ha kóva ajapóta péicha ani hag̃ua omano pe yvyramáta, ikatumbaʼe hag̃ua añongatu hapo che rembipotarã.\n\n54 Ha, péina ápe, umi yvyramáta rakãite rapo añotỹvaʼekue che aipotahápe oikove gueteri; upévare, ikatu hag̃uáicha añongatu avei umíva che rembipotarã, ajagarráta kóva ko yvyramáta rakãgui, ha ainhertáta umívape. Heẽ, ainhertáta umívape pe yvyramáta sy rakãitéva, ikatu mbaʼe hag̃ua añongatu avei hapokuéra chéve g̃uarã, ha imbarete porã vove ikatu mbaʼe hag̃ua omeʼẽ chéve yva porã, ha cherory gueteri che víñapegua yva rehe.\n\n55 Ha ojehu ojagarra hikuái pe yvyramataitévagui oikovaʼekue chugui yvyra kaʼaguy, ha oinherta hikuái umi yvyramataitépe, oikovaʼekuégui avei yvyra kaʼaguy.\n\n56 Ha avei ojagarra hikuái umi yvyramataitévagui oikovaʼekue chugui yvyra kaʼaguy, ha oinherta hikuái pe yvyramáta sýre.\n\n57 Ha pe víña jára heʼi hembiguáipe: Ani eikytĩ umi yvyrarakã kaʼaguy yvyramatakuéragui, ndahaʼéiramo umi irovéva añónte; ha umívape einhertáta che haʼe haguéicha.\n\n58 Ha ñamombarete jeýta yvyramatakuéra viñapegua, ha ñaikytĩta hakãnguéra; ha ñaikytĩta umi yvyramátagui umi hakã oñembyaíva, omanovaʼerã, ha jaitýta tatápe.\n\n59 Ha ajapo kóva, ikatu mbaʼe hag̃ua, umi hapo oñemombarete iporãngue rupive; ha oñemoambue haguére umi hakã, pe iporãva imbareteve ivaívagui.\n\n60 Ha añongatu haguére umi yvyrarakãitéva ha hapokuéra, ha ainherta jey umi hakãite pe ijyvyramáta sýre, ha añongatu ijyvyramáta sy rapokuéra, ikatu mbaʼe hag̃ua, umi che viñapegua yvyramáta omeʼẽ jey yva iporãva; ha cherory jey hag̃ua che viñapegua yva rehe, ikatu mbaʼe hag̃ua, che roryterei añongatu haguére pe peteĩha yva rapo ha hakãnguéra—\n\n61 Upévare, tereho, ha ehenói tembiguaikuéra, ñambaʼapo hag̃ua jesarekópe ha opa mbaretépe pe víñape, ñambosakoʼi hag̃ua tape, che ajapo jey hag̃ua pe yvaitéva, yva iporãva ha hepyvéva opa ambue yvágui.\n\n62 Upévare, jaha ha ñambaʼapo opa ñane mbarete reheve ipahaite, péina ápe hiʼag̃uímagui ára paha, ha kóva niko ipahaitéma ahakãʼotaha che víña.\n\n63 Einherta umi yvyramáta rakã; eñepyrũ ipahávagui, haʼe hag̃ua iñepyrũha, ha umi iñepyrũha haʼe hag̃ua ipaháva; ha ejoʼo umi yvyramáta jerére, itujáva ha ipyahúva, ha iñepyrũha ha ipaháva; ha umi ipaháva ha iñepyrũháva, ikatu hag̃uáicha opavave oñemombarete jey ipahaitéma.\n\n64 Upévare, ejoʼo ijererekuéra, ha ehakãʼo, ha emboʼyvy porãjey ipahaitéma, pe ára paha hiʼag̃uímagui. Ha peichahágui koʼã oñeinhertavaʼekue ipahápe okakuaáramo ha omeʼẽ pe yvaite, upéicharamo rembosakoʼíta chupekuéra tape, okakuaa hag̃ua hikuái.\n\n65 Ha okakuaávo ohóvo hikuái reipeʼáta umi yvyramáta rakã omeʼẽva yva iróva, umi iporãva imbarete ha tuichaháicha; ha ndereipeʼapamoʼãi peteĩme umi yvyrarakã ivaíva, ani umi hapo imbareteterei pe inhértope g̃uarã, ha omano pe inhérto, ha oñehundi chehegui umi yvyramáta che víñapegua.\n\n66 Chepyʼapýgui oñehundivaʼerãha chehegui umi yvyramáta che víñapegua, upévare reipeʼáta umi ivaíva iporãvagui, okakuaaháicha ohóvo, pe hapo ha pe huʼã imbarete joja hag̃ua, umi iporãva imbareteve peve umi ivaívagui, ha umi ivaíva oñeikytĩ ha ojeity tatápe, ani hag̃ua ombyai che víñapegua yvy; ha péicha aitypeíta ivaíva che víñagui.\n\n67 Ha ainherta jeýta umi yvyramataitéva rakã pe yvyramataitépe.\n\n68 Ha ainhertáta pe yvyramataite rakãnguéra umi yvyramáta rakãitépe; ha péicha omoĩjeýta oñondive, omeʼẽ hag̃ua hikuái pe yvaite, ha haʼe hag̃ua peteĩchante.\n\n69 Ha pe ivaíva ojeitýta okápe, heẽ, opa che víña yvýgui; ha péina ápe, koʼág̃a añónte ahakãʼóta che víña.\n\n70 Ha ojehu pe víña jára omondo hembiguáipe; ha pe tembiguái oho ha ojapo pe ijára heʼiháicha chupe, ha ogueru ambue tembiguaikuéra; ha mbovy hikuái.\n\n71 Ha heʼi chupekuéra pe víña jára: Peho ha pembaʼapo pe víñape, opa penembarete reheve. Péina ápe, kóva haʼégui ára ipahaitéma amombaretetaha che víña; pe ára paha hiʼag̃uímagui, ha pe hiʼaraite pyaʼe oúma; ha peẽ pembaʼapóramo chendive opa pene mbarete reheve pevyʼáta pe yva ambyatýtava reheve chéve g̃uarãre ára pyaʼe oúvape g̃uarã.\n\n72 Ha ojehu umi tembiguái oho ha ombaʼapo imbarete reheve; ha pe víña jára ombaʼapo avei hendivekuéra; ha iñeʼẽrendu hikuái pe víña jára rembiapoukapykuérare opa mbaʼépe.\n\n73 Ha oñepyrũjey osẽ yvaite upe víñape; ha umi yvyrarakãite oñepyrũ okakuaa ha tuichaiterei; ha oñepyrũ oñeikytĩ umi yvyrarakã kaʼaguy ha oñemombo okápe; ha okakuaa peteĩha umi hapo ha huʼã, imbareteháicha hikuái.\n\n74 Ha péicha ombaʼapo hikuái jesarekópe, pe víña jára rembiapoukapýpe heʼiháicha, pe ivaíva oñemombopa peve pe víñagui, ha pe víña jára oñongatu ijupe g̃uarã umi yvyramáta haʼe jey hag̃ua yvaite; ha haʼe hikuái peteĩchaite; ha hiʼakuéra peteĩcha; ha pe víña jára oñongatúkuri ijupe g̃uarã pe yvaite, iporãitereivaʼekue chupe g̃uarã iñepyrũmby guive.\n\n75 Ha ojehu pe víña jára ohechámarõ hiʼa iporãha, ha pe ivíña noñembyaiveimaha, ohenói hembiguaikuérape ha heʼi chupekuéra: Péina ápe, ñamombaretékuri che víña ipahaitépe; ha pehecha ajapo hague che aipotaháicha; ha añongatúkuri pe yvaite, ha iporã, iñepyrumbypeguáicha. Ha pejehovasa peẽ; pembaʼapo haguére chendive jesarekópe che víñape, ha peneñeʼẽrendúkuri che rembiapoukapykuérare, ha pegueru jey chéve pe yvaite, ha upéicha rupi che víña noñembyaivéima, ha pe ivaíva oñemombóma okápe, péina ápe peẽ pe vyʼáta chendive pe che víñapegua yva rupi.\n\n76 Ha péina ápe, heta ára pukukue añongatúta che víñapegua yva chéve g̃uarã hiʼaraitépe g̃uarã, pyaʼeterei oúva; ha ipahaitéma amombarete che víña, ha ahakãʼo, ha ajoʼo ijerére, ha amoporã ijyvy; upévare añongatúta chéve g̃uarã hiʼa, heta ára pukukue, pe añeʼẽ haguéicha.\n\n77 Ha og̃uahẽvo ára osẽ jeyha yva ivaíva che víñape, upérõ ambyatykáta iporãva ha ivaíva; ha pe iporãva añongatúta chéve g̃uarã, ha pe ivaíva amombóta hendaitépe. Ha upépe ou pe hiʼaraite ha ára paha; ha che ahapykáta che víña tatápe.\n\n", "jacob 6": "[center][font_size=26]Ñembyaty 6[/font_size][/center]\n\n[i]Ñandejára ombyatyjeýta Israel-pe ára pahápe—Yvóra ojehapýta tatápe—Yvyporakuéra ohovaʼerã Cristo ndive ani hag̃ua hoʼa pe lágo tata ha asufreguiguápe. 544–421 ary rupi Cristo mboyve.[/i]\n\n1 Ha koʼág̃a, péina ápe, che joykeʼykuéra, haʼe haguéicha peẽme aprofetisataha, péina ápe, kóva haʼe che profesía—umi mbaʼe heʼivaʼekue pe proféta Zenos, Israel rógare, omohaʼangahápe chupekuéra peteĩ olivomáta ñeñotỹmbyrére, añetehápe oikovaʼerã.\n\n2 Ha ára haʼe oipyso jey vove ijyva mokõiha jey oguerujey hag̃ua itavayguakuérape, haʼéta upe ára, heẽ, jepeve ára ipahaitémava, Ñandejára rembiguaikuéra osẽtaha ipuʼakápe, omombarete ha ohakãʼo hag̃ua ivíña; ha upe rire pyaʼe oúta ára paha.\n\n3 Ha tuicha ojehovasa umi ombaʼapovaʼekue jesarekópe ivíñape; ha tuicha oñemoñeʼẽngái umi oñemombótava hendag̃uaitépe! Ha pe yvóra tatápe ojehapýta.\n\n4 Ha iporiahuverekoite ñanendive ñande Tupã, haʼe imanduʼágui Israel rógare, umi hapo ha hakã rehe; ha oipyso chupekuéra ipo opa ára pukukue aja; ha haʼe hikuái tavayguakuéra pyʼahatã ha oñorairõséva; ha katu opavave nomohatãiva ikorasõ ojesalváta Tupã rréinope.\n\n5 Upévare, che joykeʼykuéra ahayhuetéva, ajerureʼasy peẽme ñeʼẽ mbaretépe peñearrepenti hag̃ua, ha peju korasõ añetépe, ha pendejeroviareko Tupã ndive haʼe ijeroviarekoháicha penendive. Ha ijyva poriahuvereko ojeipyso aja peẽme ára hesakã aja, ani pemohatã pene korasõ.\n\n6 Heẽ, ko árape, pehenduséramo iñeʼẽ, ani pemohatã pene korasõ; mbaʼére piko pemanose?\n\n7 Ha péina ápe, peñemombarete rire Tupã ñeʼẽ porãre opa ára pukukue aja, pemeʼẽta piko yva ivaíva, peñeikytĩ ha peñemombo hag̃ua tatápe?\n\n8 Péina ápe, perrechasáta piko koʼã ñeʼẽ? Perrechasáta piko profetakuéra ñeʼẽ; ha perrechasáta piko opa ñeʼẽ ojeʼevaʼekue Cristo rehe, oñeñeʼẽ hetaitéma rire hese; ha penegáta piko Cristo ñeʼẽ porã, ha Tupã puʼaka, ha pe Espíritu Santo don, ha pemokirirĩta piko pe Espíritu Santo, ha peñembohorýta piko pe tuicha plan rredensiõ reheguáre, oñemoĩvaʼekue peẽme g̃uarã?\n\n9 Ndapeikuaái piko pejapóramo koʼã mbaʼe, pe rredensiõ ha jeikovejey puʼaka oĩva Cristo-pe, pendeguerahataha peñemoĩ hag̃ua ñemotĩme ha tuicha ñeñanduvaípe Tupã trivunal renondépe?\n\n10 Ha hustísia puʼaka rupive, pe hustísia ndaikatúigui oñenega, pehomantevaʼerã pe lágo tata ha asufreguiguápe, hendy opaveʼỹva ha hatatĩ ojupíva tapiaite peve, ha kóva ko lágo tata ha asufreguigua haʼe jehasaʼasy opaveʼỹva.\n\n11 O, che joykeʼykuéra ahayhuetéva, peñearrepentíke, ha peike pe okẽ poʼi rupi, ha pepyta pe tape ipoʼívape, pehupyty peve pe jeikove opaveʼỹva.\n\n12 O, peneakãguapýke; mbaʼe piko ikatu haʼeve peẽme?\n\n13 Ipahaitépe, pomomaitei, potopa peve Tupã trivunal iporãitéva renondépe, trivunal ojopýva iñañávape tuicha ñemondýi ha kyhyjépe. Amén.\n\n", "jacob 7": "[center][font_size=26]Ñembyaty 7[/font_size][/center]\n\n[i]Sherem onega Cristo-pe, oñorairõ Jacob ndive, ojerure peteĩ techaukaha, ha Tupã oipyʼajopy chupe—Opavave profetakuéra oñeʼẽvaʼekue Cristo ha iñexpiasiõ rehe—Nefita-kuéra oiko ova ovávo, heñói hikuái jehasaʼasýpe ha lamanita-kuéra jehayhuʼỹme. 544–421 ary rupi Cristo mboyve.[/i]\n\n1 Ha ojehu ohasa rire mbovy ary, ou Nefi tavayguakuéra apytépe peteĩ kuimbaʼe, hérava Sherem.\n\n2 Ha ojehu haʼe oñepyrũ omboʼe tavayguakuéra apytépe, ha heʼi chupekuéra ndaiporimoʼãiha Cristo. Ha omboʼe heta mbaʼe ombojuruheʼẽva tavayguakuérape; ha kóva ojapo ohundi hag̃ua pe Cristo doctrina.\n\n3 Ha ombaʼapo jesarekópe omovã hag̃ua tavayguakuéra korasõ, ha upéicha haʼe omovã heta korasõ; ha haʼe oikuaávo che, Jacob, aguerekoha jerovia upe Cristo ouvaʼerãre, heta oheka ojotopa hag̃ua chendive.\n\n4 Ha haʼe peteĩ yvypóra arandu, upéicha rupi oikuaaporã tavayguakuéra ñeʼẽ; upévare, haʼe ikatu oiporu heta ñembojuruheʼẽ, ha heta ñeʼẽkuaa, pe aña puʼakáicha.\n\n5 Ha haʼe ohaʼarõkuri chemonguʼetaha pe jeroviágui, jepeve umi heta rrevelasiõ ha umi heta mbaʼe che ahechavaʼekue koʼã mbaʼe rehegua; ha che niko añetehápe ahechavaʼekue angelkuéra, ha cheministra hikuái. Ha avei, ahenduvaʼekue Ñandejára oñeʼẽramo chéve iñeʼẽtépe, sapyʼa pyʼa; upévare, che ndaikatúi añemonguʼévo.\n\n6 Ha ojehu ou cherendápe, ha kóicha oñeʼẽ chéve, heʼívo: Joykeʼy Jacob, heta aheka añeʼẽ hag̃ua nendive; ahendúgui ha avei aikuaa heta reikoha upérupi, remboʼévo pe rehenóiva evanhélio, térã Cristo doctrina.\n\n7 Ha hetápe ko tavaygua apytégui removã ha péicha rupi ombyai hikuái pe Tupã rape ijojáva, ha naiñeʼẽrendúi hikuái Moisés léire haʼéva pe tape ijojáva; ha pe Moisés léigui rejapo peteĩ yvypóra ñetupaitũ eréva outaha heta ary rire ko ára guive. Ha koʼág̃a péina ápe, che, Sherem, haʼe ndéve kóva haʼeha peteĩ Tupãme ñemotieʼỹ; avave yvypóra ndoikuaáigui koʼã mbaʼe rehegua; avave ndaikatúigui omombeʼu umi mbaʼe oútavagui. Ha péicha Sherem oñorairõ chendive.\n\n8 Ha katu péina ápe, Tupã Ñandejára oñohẽ Ijespíritu che ángape, ha upéicha amoapañuãi chupe opa iñeʼẽme.\n\n9 Ha haʼe chupe: Renegáta piko nde pe Cristo oútavape? Ha haʼe heʼi: oĩramo peteĩ Cristo, nanegaichéne chupe; ha katu aikuaa ndaiporiha Cristo, ni ndaiporivaʼekue, ni arakaʼeve ndaiporimoʼãiha.\n\n10 Ha haʼe chupe: Eguerovia piko nde umi escritura? Ha haʼe heʼi, Heẽ.\n\n11 Ha che haʼe chupe: Upéicharamo nereikũmbýi umíva; añetehápe niko omeʼẽ hikuái testimónio Cristo-gui. Péina ápe, haʼe ndéve avave umi proféta ndohaíri, ni ndoprofetisaivaʼekue, oñeʼẽʼỹre kóva ko Cristo rehe.\n\n12 Ha ndahaʼéi kóva añónte—umíva ojehechauka chéve, ahecha ha ahendúgui; ha avei ojehechauka chéve pe Espíritu Santo puʼaka rupive; upévare, che aikuaa ndojejapóiramo peteĩ expiasiõ opa yvyporakuéra oñehundivaʼerãha.\n\n13 Ha ojehu haʼe heʼi chéve: Ehechauka chéve peteĩ techaukaha kóva ko Espíritu Santo puʼaka rupive, hetaite mbaʼe oikuaaukáva ndéve.\n\n14 Ha haʼe chupe: Máva piko che aipyʼaraʼã hag̃ua Tupãme ohechauka hag̃ua ndéve peteĩ techaukaha koʼã mbaʼégui nde reikuaáva añeteguaha? Jepe upéicha, renegáta, nde haʼégui aña ndivegua. Upevére, toikoʼỹ che rembipota; ha katu Tupã ndeipyʼajopýramo, tahaʼe ndéve g̃uarã techaukaha haʼe oguerekoha puʼaka, yvága ha yvýpe; ha avei, Cristo outaha. Ha tojejapo ne rembipota, O Ñandejára, ha ani che rembipota.\n\n15 Ha ojehu che Jacob, añeʼẽ rire koʼã ñeʼẽ, Ñandejára puʼaka ou hiʼári, ha upéicha rupi hoʼa yvýpe. Ha ojehu haʼe oñemongaru heta ára pukukue aja.\n\n16 Ha ojehu haʼe heʼi tavayguakuérape: Peñembyaty koʼẽrõ, che amanótagui; upévare, añeʼẽse tavayguakuérape amano mboyve.\n\n17 Ha ojehu ára koʼẽme pe atyguasu oñembyaty; ha haʼe oñeʼẽporã chupekuéra ha onega umi mbaʼe omboʼevaʼekue chupekuéra, ha heʼi oĩha Cristo, ha pe Espíritu Santo puʼaka, ha pe angelkuéra ministrasiõ.\n\n18 Ha heʼi porã chupekuéra, ombotavyhague chupe pe aña puʼaka. Ha oñeʼẽ pe añaretãre, ha pe ára apyraʼỹ, ha pe jehavira opaveʼỹva rehe.\n\n19 Ha heʼi: Akyhyje oiméne hag̃ua ajapo pe angaipa oñeperdonaʼỹva, ambotavýgui Tupãme; anegágui Cristo-pe, ha haʼe agueroviaha umi escritura; ha koʼãva niko añetehápe otestifika chugui. Ha péicha ambotavýgui Tupãme, che akyhyjeterei aĩvaietereitaha; ha katu añekonfesa Tupã renondépe.\n\n20 Ha ojehu heʼipávo koʼã ñeʼẽ ndaikatuvéi oñeʼẽ, ha omeʼẽ hiʼánga.\n\n21 Ha pe atyguasu ohechámarõ haʼe heʼihague koʼã mbaʼe omeʼẽta jave hiʼánga, tuicha oñemondýi hikuái; upéicha rupi pe Tupã puʼaka oguejy hiʼarikuéra, ha ipuʼakapa hesekuéra ha hoʼa hikuái yvýpe.\n\n22 Ha koʼág̃a, koʼã mbaʼe chembovyʼa chéve, Jacob, ajeruréguikuri che ru oĩva yvágape; ha haʼe ohendu che jerureʼasy ha ombohovái che ñemboʼe.\n\n23 Ha ojehu pe pyʼaguapy ha Tupã mborayhu oĩ jey tavayguakuéra apytépe; ha ohesaʼỹijo hikuái umi escritura, ha nopenavéima hikuái ko kuimbaʼe ñaña ñeʼẽnguérare.\n\n24 Ha ojehu ojeheka opaicharei ojegueru jey hag̃ua umi lamanita-pe ha oñemoĩ jey hag̃ua chupekuéra pe añetegua jeikuaápe; ha katu opa mbaʼe ojejaporei, horýgui hikuái ñorairõguasu ha tuguy ñeñohẽme, ha oguereko hikuái peteĩ jehayhuʼỹ opaveʼỹva ore rehe, ijoykeʼykuéra; ha oñehaʼã meme hikuái orerundi hiʼarmakuéra puʼaka rupi.\n\n25 Upévare, Nefi tavayguakuéra oñemombarete hesekuéra hiʼárma ha opa ipuʼaka reheve, ojeroviávo Itupã ha isalvasiõ ita rehe; upévare, haʼekuéra, koʼág̃a peve, ipuʼaka hína ohayhuʼỹva chupekuéra rehe.\n\n26 Ha ojehu che, Jacob, añepyrũ chetuja; ha kóva ko tavayguakuéra rembiasakue ñemombeʼu ojehaígui ambue Nefi pláncha ári, upévare, ambopaha ko ñemombeʼu, haʼévo ahaihague che aikuaaveháicha, haʼévo pe ára ohasamaha orehegui, ha ore rekove avei ohasáma haʼeramoguáicha peteĩ kerarecha, haʼégui ore peteĩ tavayguakuéra haʼeño ha heko añetéva, ou ha ohóva, oñeguenohẽvaʼekue Jerusalén-gui, heñoivaʼekue jehasaʼasýpe, peteĩ taveʼỹme, ha rojehayhuʼỹva ore joykeʼykuérare, mbaʼe ogueruvaʼekue ñorairõguasu ha joavy; ha upéicha rombyasy ore rekove pukukue aja.\n\n27 Ha che, Jacob, ahecha pyaʼe ahamavaʼerãha che ñeñotỹháme; Upévare, haʼe che raʼy Enós-pe: Ejagarra koʼã pláncha. Ha haʼe chupe umi mbaʼe che joykeʼy Nefi heʼivaʼekue chéve, ha haʼe oñeʼẽmeʼẽ iñeʼẽrendutaha umi tembiapoukapýre. Ha ambopaha che jehai koʼã pláncha ári, ha saʼi umi ahaívaʼekue; ha amomaitei pe omoñeʼẽvape, ahaʼarõvo heta che joykeʼykuéra omoñeʼẽ che ñeʼẽnguéra. Adio mante, che joykeʼykuéra.\n\n", "enos 1": "[center][font_size=26]Enós Kuatiañeʼẽ[/font_size][/center]\n\n[center][font_size=26]Ñembyaty 1[/font_size][/center]\n\n[i]Enós oñemboʼe mbarete ha ohupyty iñangaipa jora—Ñandejára ñeʼẽ ou iñapytuʼũme, oñeʼẽmeʼẽvo salvasiõ lamanita-kuérape g̃uarã peteĩ ára uperireguápe—Nefita-kuéra oñehaʼã oguerujey lamanita-kuérape—Enós ovyʼa Irredentor rehe. 420 ary rupi Cristo mboyve.[/i]\n\n1 Péina ápe, ojehu che, Enós, aikuaa che ru haʼeha peteĩ kuimbaʼe hekojojáva—haʼe chemboʼégui iñeʼẽme, ha avei chemongakuaa Ñandejára rekomboʼe ha ñemoñeʼẽme—ha tojehovasa che Tupã réra upévare—\n\n2 Ha amombeʼúta peẽme pe ñorairõ aguerekovaʼekue Tupã renondépe, ahupyty mboyve che angaipa jora.\n\n3 Ha péina ápe, asẽ ajuka hag̃ua mymba kaʼaguýpe; ha umi ñeʼẽ ahendúmiva che ru oñeʼẽ pe tekove opaveʼỹva ha umi imarangatuvakuéra vyʼa rehe, oike pypuku che korasõme.\n\n4 Ha che ánga iñembyahýi; ha añesũ che Apohare renondépe, ha ajerure chupe ñemboʼe mbarete ha jerureʼasýpe che ánga rehe; ha ajerureʼasy chupe ára pukukue aja, heẽ, ha pytũ rire, amopuʼã gueteri che ñeʼẽ yvate og̃uahẽ meve yvágape.\n\n5 Ha ou chéve peteĩ ñeʼẽ heʼívo: Enós, oñeperdona ndéve ne angaipakuéra, ha rejehovasáta.\n\n6 Ha che, Enós, aikuaa Tupã ndaikatuiha ijapu; upévare, che rembiapovaikuéra oñemopotĩ.\n\n7 Ha che haʼe: Ñandejára, mbaʼéicha piko ojejapo upéva?\n\n8 Ha haʼe heʼi chéve: Nde jerovia rupi Cristo-re, arakaʼeve nderehechái ni rehenduivaʼekuépe. Ha ohasáta heta ary haʼe ojehechauka mboyve hetépe; upévare, tereho, nde jerovia nemopotĩ.\n\n9 Ha koʼág̃a, ojehu ahendu rire koʼã ñeʼẽ, añepyrũ aipota che joykeʼy nefita-kuéra ñeimeporã; upévare, añohẽ Tupãme opa che ánga hesekuéra.\n\n10 Ha ajejuhu jave péicha añorairõvo pe espíritu-pe, péina ápe, Ñandejára ñeʼẽ oujey che apytuʼũme, heʼívo: Che ajúta nde joykeʼykuérape ojesarekoháicha hikuái iñeʼẽrendúvo che rembiapoukapykuérare. Che ameʼẽvaʼekue chupekuéra ko yvy, ha haʼe peteĩ yvy marangatu; ha namoñeʼẽngái ndahaʼéirõ tembiapovaíre; upévare, ajúta nde joykeʼykuérape haʼe haguéicha; ha hembiapovaikuéra amboguejýta vyʼaʼỹme iñakã ári.\n\n11 Ha che, Enós, ahendu rire koʼã ñeʼẽ, che jerovia Ñandejárare oñepyrũ imbareteterei; ha añemboʼe chupe heta ha are che joykeʼykuéra, lamanita-kuérare.\n\n12 Ha ojehu añemboʼe ha ambaʼapo rire opa jesarekópe, heʼi chéve Ñandejára: Ameʼẽta ndéve reipotaháicha, nde jerovia rupi.\n\n13 Ha koʼág̃a péina ápe, kóva haʼe potapy che aipotáva chugui—Peichahágui che tavayguakuéra, Nefita-kuéra, hoʼáramo tembiapovaípe, ha oñehundíramo hikuái, ha katu lamanita-kuéra noñehundíriramo, Tupã Ñandejára toñongatu peteĩ ñemombeʼu che tavaygua nefita-kuéra rehegua, jepe ijyva marangatu puʼaka rupive, peteĩ ára uperireguápe ojegueraha hag̃ua umi lamanita-pe, ikatu mbaʼe hag̃ua ojegueraha chupekuéra salvasiõme.\n\n14 Ha katu koʼág̃a peve ore ñehaʼã romoĩjey hag̃ua chupekuéra jerovia añetépe mbaʼeverei. Ha oñeʼẽmeʼẽ hikuái iñekoʼõime, ikatúramo, ohundivaʼerãha hikuái ore kuatiajehaipyrekuéra ha oréve, ha avei opa ore rukuéra jepokuaa.\n\n15 Upévare, che aikuaávo che Tupã Ñandejára ikatuha oñongatu ore kuatiajehaipyrekuéra, ajerureʼasy meme chupe, haʼe heʼígui chéve: Oimeraẽ mbaʼe rejeruréva jeroviápe, regueroviáramo oñemeʼẽtaha ndéve Cristo rérape, rehupytýta.\n\n16 Ha che aguereko jerovia, ha ajerureʼasy Tupãme oñongatu hag̃ua umi kuatiajehaipyre; ha haʼe ojapo chendive konvénio omog̃uahẽtaha lamanita-kuérape pe ára haʼe oipotahápe.\n\n17 Ha che, Enós, aikuaa ojejapotaha upe konvénio haʼe heʼi haguéicha; upévare che ánga opytuʼu.\n\n18 Ha heʼi chéve Ñandejára: Nde rukuéra ojerurevaʼekue avei chéve koʼã mbaʼe; ha oñemeʼẽta chupekuéra ojeroviaháicha; ijeroviakuéra haʼégui nde jeroviáicha.\n\n19 Ha ojehu che, Enós, aha Nefi tavayguakuéra apytépe, aprofetisávo umi mbaʼe oútavagui, ha ameʼẽ testimónio umi mbaʼe ahendu ha ahechavaʼekuégui.\n\n20 Ha che atestifika Nefi tavayguakuéra oñehaʼãhague jesarekópe omoĩjey hag̃ua lamanita-kuérape Tupã jerovia añetépe. Ha katu ore mbaʼapo mbaʼeverei, ijehayhuʼỹkuéra tuichaitereígui, ha ojegueraha hikuái heko ñañáre, ha upéicha oiko chuguikuéra tavayguakuéra saite, ñarõ, ha hoyʼuséva tuguy, henyhẽva taʼangarayhu ha mbaʼekyʼágui; ha hoʼu hikuái mymba saite; ha oiko hikuái ogaaópe ha oikorei hikuái taveʼỹre, peteĩ mymba pire mbyky ilómo jerére, ha iñakã perõ hikuái; ha ikatupyry huʼýpe, kysepuku karẽ ha háchape. Ha heta ijapytepekuéra ndoʼúi ndahaʼéirõ soʼo pýrante; ha oñehaʼã meme hikuái orerundi.\n\n21 Ha ojehu Nefi tavayguakuéra oñemitỹ, ha oñotỹ opáichagua yva raʼỹi ha yva, ha omongakuaa vaka ha opáichagua mymba aty, ha kavara ha kavara kaʼaguy, ha avei heta kavaju.\n\n22 Ha oĩ hetaiterei profetakuéra ore apytépe. Ha umi tavayguakuéra ipyʼahatã ha ndoikuaaséi.\n\n23 Ha ndaipóri mbaʼeve ndahaʼéiramo tuicha tekomboʼe, oñemboʼévo ha ojeprofetisávo ñorairõguasu ha joavy ha ñehundi rehe, omomanduʼa memévo chupekuéra ñemanóre, ha pe ára apyraʼỹ pukukue, ha Tupã puʼaka ha huisiokuérare, ha opa koʼã mbaʼe—omokyreʼỹ memévo chupekuéra opyta hag̃ua hikuái Ñandejára kyhyjépe. Ha haʼe ndaiporiha mbaʼeve, ndahaʼéirõ koʼã mbaʼe, ha tuicha ñeʼẽ resakã, ndohejamoʼãiva hoʼa pyaʼe hikuái ñehundíme. Péicha ahai hesekuéra.\n\n24 Ha ahecha ñorairõguasu Nefita ha Lamanita-kuéra apytépe aikove aja.\n\n25 Ha ojehu añepyrũ chetuja, ha ohasáma ciento setenta y nueve ary ore ru Lehi osẽhague Jerusalén-gui.\n\n26 Ha ahecha pyaʼe ahamavaʼerãha che ñeñotỹháme, ojeʼe rire chéve Tupã puʼaka rupive amboʼe ha aprofetisavaʼerãha ko tavayguakuérape, ha amboʼe pe ñeʼẽ añetegua oĩva Cristo-pe. Ha amboʼékuri péva opa che ára pukukue aja, ha avyʼaitereive umívape mbaʼe yvorapeguávagui.\n\n27 Ha che pyaʼe aháma pe tenda apytuʼu hag̃uáme, haʼéva che Rredentor ndive; aikuaágui hendive apytuʼutaha. Ha cherory pe ára che rekove omanokuaáva oñemondetaha ñemanoʼỹme, ha añemboʼýta henondépe, upérõ che ahecháta torýpe hova, ha haʼe heʼíta chéve: Eju che rendápe, nde rejehovasáva, oĩ peteĩ tenda oñembosakoʼíva ndéve g̃uarã che Ru rógape. Amén.\n\n", "jarom 1": "[center][font_size=26]Jarom Kuatiañeʼẽ[/font_size][/center]\n\n[center][font_size=26]Ñembyaty 1[/font_size][/center]\n\n[i]Nefita-kuéra iñeʼẽrendu Moisés léire, ohaʼarõ pyʼarory reheve Cristo jeju ha iñakãrapuʼã pe yvýpe—Heta profetakuéra ombaʼapo omombyta hag̃ua tavayguakuérape tape añeteguápe. 399–361 ary rupi Cristo mboyve.[/i]\n\n1 Koʼág̃a péina ápe, che, Jarom, ahai ñeʼẽ mbovymi che ru, Enós, rembiapoukapýpeicha, oñeñongatu hag̃ua ore genealogía.\n\n2 Ha koʼã pláncha michĩgui, ha koʼã mbaʼe ojehaígui ore joykeʼy lamanita-kuéra ñeime porãrã, upévare, oñeikotevẽ ahai mbovymi; ha katu che ndahaimoʼãi che profesiakuéragui, ni che rrevelasiõnguéragui. Ha mbaʼe piko ikatuve che ahai umi che rukuéra ohaimavaʼekuégui? Haʼekuéra piko ndohechaukaivaʼekue pe plan salvasiõ rehegua? Che haʼe peẽme, Heẽ; ha péva iporãma chéve g̃uarã.\n\n3 Péina ápe, tekotevẽ ojejapo heta mbaʼe ko tavayguakuéra apytépe, ikorasõ atãgui hikuái, ha nohenduséigui, ha iñapytuʼũnguéra ndohecháigui, ha ijajúra hatãgui hikuái; upevére, Tupã iporiahuverekoiterei hendivekuéra, ha koʼág̃a peve neʼĩra gueteri oitypei chupekuéra yvy apéregui.\n\n4 Ha oĩ heta ore apytépe oñemeʼẽva chupe heta rrevelasiõ, ndahaʼéigui opavave ipyʼahatãva. Ha heta naipyʼahatãiva ha oguerekóva jerovia, ojoaju pe Espíritu Santo rehe, ojehechaukáva yvypóra raʼykuérape, ojeroviaháicha hikuái.\n\n5 Ha koʼág̃a, péina ápe, ohasáma doscientos ary, ha Nefi tavayguakuéra oñemombarete pe tetãme. Oñehaʼã hikuái iñeʼẽrendu Moisés léire ha omomarangatu Ñandejárape pe ára japytuʼuvaʼerãháme. Ha noñembohorýi, ni noñemotieʼỹi hikuái Tupãre. Ha pe tetãmegua leikuéra imbareteterei.\n\n6 Ha isarambi hikuái heta tenda yvy ape ári, ha lamanita-kuéra avei. Ha koʼãva hetaitereive Nefita-kuéragui; ha ohayhu hikuái jejuka ha hoyʼu hikuái mymba ruguy.\n\n7 Ha ojehu heta ára aja ou hikuái orerehe, Nefita-kuérare, ñorairõme. Ha katu ore rreikuéra ha ore sãmbyhyharakuéra haʼe yvypóra imbaretéva Ñandejára jegueroviápe; ha omboʼe hikuái tavayguakuérape umi Ñandejára rape; upévare, orepuʼaka umi lamanita-kuérare ha romosẽ chupekuéra ore retãgui, ha roñepyrũ romombarete ore tavaguasu, ha opa umi ore yvy jehejapyre.\n\n8 Ha heta roñemoña, ha oresarambi yvy ape ári, ha heta ore mbaʼehepy, óro, ha pláta ha mbaʼe iporãvape, ha tembiapo porã yvyrágui ojejapóvape, óga guasúpe, ha tembiporúpe, ha avei iérro ha cobre-pe, ha bronce ha asérope, rojapóvo opáichagua tembiporu roñemitỹ hag̃ua, ha árma ñorairõguasurã—heẽ, pe huʼy hakuáva, ha pe huʼy ryru, ha pe mbaʼe hakuáva, ha pe kysepuku, ha opa mbaʼe ojeporúva ñorairõguasúpe.\n\n9 Ha roimévo péicha ñembosakoʼípe rombohovake hag̃ua lamanita-kuérape, haʼekuéra ndaipuʼakái orerehe. Ha katu oiko umi Ñandejára ñeʼẽ heʼivaʼekue ore rukuérape, heʼívo péicha: Peneñeʼẽrenduháicha che rembiapoukapykuérare peñakãrapuʼãta pe tetãme.\n\n10 Ha ojehu Ñandejára profetakuéra oñeʼẽpohýi Nefi tavayguakuérape, Tupã ñeʼẽme heʼiháicha, haʼekuéra naiñeʼẽrendúiramo umi tembiapoukapýre, ha katu hoʼáramo hikuái tembiapovaípe, haʼekuéra oñehunditaha yvy ape árigui.\n\n11 Upévare, umi proféta, ha sacerdote-kuéra, ha mboʼeharakuéra ombaʼapo jesarekópe, oñemoñeʼẽvo opa mborayhúpe tavayguakuérape ojesareko hag̃ua hikuái; omboʼévo chupekuéra Moisés léi, ha mbaʼérepa péva oñemeʼẽvaʼekue, oñeipyʼamovãvo chupekuéra omaʼẽ hag̃ua tenonde gotyo pe Mesías rehe ha oguerovia hag̃ua haʼe outaha oikomarõguáicha. Ha péicha omboʼe hikuái chupekuéra.\n\n12 Ha ojehu ojapo haguére hikuái péicha ndohejái chupekuéra oñehundi pe yvy ape árigui; omokyreʼỹ memégui ikorasõkuéra pe ñeʼẽme, omokyreʼỹvo chupekuéra oñearrepenti hag̃ua.\n\n13 Ha ojehu ohasa doscientos treinta y ocho ary—opáichagua ñorairõguasúpe, ha joavy, ha ñeʼẽʼapi, heta ára pukukue aja.\n\n14 Ha che Jarom, ndahaivéima, umi pláncha michĩgui. Ha katu péina ápe, che joykeʼykuéra, peẽ ikatu peheka ambue Nefi planchakuérape; ha péina ápe, hiʼarikuéra ojehaígui ore ñorairõguasukuéra rembiasakue, umi rreikuéra ohai haguéicha, térã umi haʼekuéra ohaiukavaʼekue.\n\n15 Ha amoĩ koʼã pláncha che raʼy Omni pópe, ojegueraha hag̃ua che rukuéra rembipotáicha.\n\n", "omni 1": "[center][font_size=26]Omni Kuatiañeʼẽ[/font_size][/center]\n\n[center][font_size=26]Ñembyaty 1[/font_size][/center]\n\n[i]Omni, Amarón, Quemis, Abinadom, ha Amalekí, peteĩ teĩ, ohai umi kuatiajehaipyre—Mosíah ojuhu Zarahemla tavayguakuérape, og̃uahẽvaʼekue Jerusalén-gui Sedequías árape—Mosíah oñemoñandyry rréiramo hiʼarikuéra—Mulek ñemoñarekuéra Zarahemla-pegua ojuhúkuri Coriántumr-pe, ipaháva jaredita—Pe rréi Benjamín opyta Mosíah rendaguépe—Yvyporakuéra oikuaveʼẽvaʼerã Cristo-pe hiʼánga temikuaveʼẽramo. 323–130 ary rupi Cristo mboyve.[/i]\n\n1 Péina ápe, ojehu che, Omni, ojerurévo chéve che ru, Jarom, ahai hag̃ua koʼã pláncha ári, añongatu hag̃ua ore genealogía—\n\n2 Upévare, che ára pukukue aja, che aipota peikuaa heta añorairõhague che kysepukúpe amoʼã hag̃ua che tavayguakuéra, Nefita-kuérape, ani hag̃ua hoʼa hikuái ihayhuʼỹhakuéra pópe, lamanita-kuérava. Ha katu, péina ápe, che chejehegui haʼe peteĩ yvypóra iñañáva, ha nacheñeʼẽrendúivaʼekue umi Ñandejára rembipota ha rembiapoukapykuérare ajapovaʼerãháichakuri.\n\n3 Ha ojehu ohasáma doscientos setenta y seis ary, ha roguerekókuri pyʼaguapy heta ára; ha roguereko heta ára ñorairõguasuvai ha tuguy ñeñohẽ. Heẽ, ha ipahápe, ohasáma doscientos ochenta y dos ary, ha che añongatúkuri koʼã pláncha che rukuéra rembiapoukapýicha; ha ameʼẽ che raʼy Amarón-pe. Ha péicha ambopaha.\n\n4 Ha koʼág̃a che Amarón, ahai umi mbaʼe ahaíva, ha mbovy, che ru kuatiañeʼẽme.\n\n5 Péina ápe, ojehu ohasáma trescientos veinte ary, ha umi nefita-kuéra apytépe heko ñañavéva oñehundipa.\n\n6 Ñandejára ndohejamoʼãigui, haʼe oguenohẽ rire chupekuéra Jerusalén retãgui ha oñongatu ha oñangareko rire hesekuéra ani hag̃ua hoʼa hikuái ihayhuʼỹhakuéra pópe; heẽ, ndohejasemoʼãikuri ojejapoʼỹ umi ñeʼẽ heʼivaʼekue ore rukuérape, heʼívo: Napeneñeʼẽrendúiramo che rembiapoukapykuérare napeñakãrapuʼãmoʼãi pe yvýpe.\n\n7 Upévare, Ñandejára ou chupekuéra tuicha huísio reheve; upevére, haʼe oñongatu umi hekojojávape ani hag̃ua omano, ha katu oipeʼa chupekuéra ihayhuʼỹhakuéra pógui.\n\n8 Ha ojehu ameʼẽ umi pláncha che joykeʼy Quemis-pe.\n\n9 Koʼág̃a che, Quemis, umi ahai mbovymíva, ahai che joykeʼy kuatiañeʼẽme; ha katu péina ápe, che ahecha pe haʼe ohaivaʼekue ipahápe, ohaihague ipo rupiete; ha ohaíkuri pe ára haʼe omeʼẽhaguépe chéve umíva. Ha kóicha roñongatu umi kuatiajehaipyre, ore rukuéra rembiapoukapýicha. Ha péicha ambopaha.\n\n10 Péina ápe, che, Abinadom, haʼe Quemis raʼy. Péina ápe, ojehu ahecha heta ñorairõguasu ha joavy che tavayguakuéra apytépe, Nefita-kuéra, ha lamanita-kuéra; ha che kysepukúpe, aipeʼa heta lamanita-kuéra rekove amoʼã hag̃ua che joykeʼykuérape.\n\n11 Ha péina ápe kóva ko tavayguakuéra kuatiajehaipyre ojehai umi pláncha rreikuéra oguerekóva ári, ñemoñareʼaty ohasaháicha; ha che ndaikuaái mbaʼeve rrevelasiõgui, ndahaʼéiramo umi ojehaivaʼekue, ni profesíagui; upévare, iporãma pe ojehaíva. Ha upéicha ambopaha.\n\n12 Péina ápe, che haʼe Amalekí, Abinadom raʼy. Péina ápe, añeʼẽta peẽme peteĩ mbaʼe Mosíah rehegua, oñemoĩvaʼekue rréiramo Zarahemla retãme; ha katu péina ápe, omomarandu chupe Ñandejára osẽ hag̃ua Nefi retãgui, ha opavave ohenduséva Ñandejára ñeʼẽ osẽvaʼerãha avei hendive pe tetãgui taveʼỹ gotyo—\n\n13 Ha ojehu haʼe ojapo Ñandejára heʼi haguéicha chupe. Ha opavave ohenduséva Ñandejára ñeʼẽ osẽ taveʼỹme pe tetãgui; ha ojegueraha chupekuéra heta mboʼepy ha profesía rupi. Ha oñemoñeʼẽ meme chupekuéra pe Tupã ñeʼẽme; ha ojegueraha chupekuéra ijyva puʼaka rupive, pe taveʼỹ rehe, og̃uahẽ meve hikuái pe yvy hérava Zarahemla retãme.\n\n14 Ha ojuhu hikuái peteĩ tavayguakuéra, hérava Zarahemla tavayguakuéra. Koʼág̃a, oĩkuri heta vyʼa Zarahemla tavayguakuéra apytépe, ha avei Zarahemla ovyʼaiterei Ñandejára omboúgui Mosíah tavayguakuérape umi pláncha bronce-guigua reheve oguerekóva judio-kuéra kuatiajehaipyre.\n\n15 Ha péina ápe, ojehu Mosíah ojuhu umi Zarahemla tavayguakuéra osẽhague Jerusalén-gui Sedequías, judá-pegua rréi, ojegueraharamoguare ñeñapytĩme Babilonia-pe.\n\n16 Ha oho hikuái pe taveʼỹre, ha Ñandejára po ogueraha chupekuéra umi yguasu rupive, pe yvy Mosíah ojuhu haguépe chupekuéra; ha haʼekuéra oikovaʼekue upépe upe ára guive.\n\n17 Ha upe ára Mosíah ojuhuramoguare chupekuéra, hetaitereímakuri hikuái. Upevére, oguerekóma hikuái heta ñorairõguasu ha joavy ivaíva, ha sapyʼa sapyʼa hoʼákuri hikuái kysepukúre; ha iñeʼẽnguéra oñembyai; ha ndoguerahái hikuái kuatiajehaipyre hendivekuéra; ha onega hikuái Ijapoharépe, ha ni Mosíah, ni itavayguakuéra, ndaikatúi oikũmby chupekuéra.\n\n18 Ha katu Mosíah omboʼeuka chupekuéra iñeʼẽ. Ha ojehu oñemboʼe rire chupekuéra Mosíah ñeʼẽ, Zarahemla omeʼẽ peteĩ ituvakuéra genealogía, imanduʼaháicha; ha umíva ojehai, ha katu ndahaʼéi koʼã plánchape.\n\n19 Ha ojehu Zarahemla ha Mosíah tavayguakuéra ojoaju oñondive, ha Mosíah oñehenói haʼe hag̃ua irréi.\n\n20 Ha ojehu Mosíah árape, ojegueru chupe peteĩ ita tuicháva ojehaipyréva, ha haʼe ohesaʼỹijo umi jehaipyre pe Tupã don ha puʼaka rupive.\n\n21 Ha omombeʼu hikuái peteĩ Coriamtumr, ha itavayguakuéra jejuka rehegua. Ha Zarahemla tavayguakuéra ojuhu Coriantumr-pe; ha oiko hendivekuéra nueve jasy aja.\n\n22 Ha avei omombeʼu ñeʼẽ mbovymi ituvakuéra rehegua. Ha ituvakuéra ypykue ouvaʼekue pe tórregui, Ñandejára omoapañuãiramoguare tavayguakuéra ñeʼẽ; ha Ñandejára jehavira hoʼa hiʼarikuéra ihuisiokuéraicha, ijojáva; ha ikanguekuéra isarambi yvy nortepeguápe.\n\n23 Péina ápe, che Amalekí, che reñoivaʼekue Mosíah árape; ha aikovaʼekue ahecha peve iñemano; ha itaʼýra, Benjamín orreina hendaguépe.\n\n24 Ha péina ápe, ahecha peteĩ ñorairõvai rréi Benjamín árape, ha heta tuguy ñeñohẽ nefita-kuéra ha lamanita-kuéra apytépe. Ha katu, péina ápe, nefita-kuéra tuicha ipuʼakave hesekuéra; heẽ, pe rréi Benjamín omosẽ peve chupekuéra Zarahemla retãgui.\n\n25 Ha ojehu añepyrũ chetuja; ha, ndaguerokóigui ñemoñare, ha aikuaávo pe rréi Benjamín haʼeha peteĩ yvypóra hekojojáva Ñandejára renondépe, upévare, ameʼẽta chupe koʼã pláncha, haʼévo opa yvypórape ou hag̃ua Tupãme, Israel-pegua Imarangatúvape, ha oguerovia hag̃ua umi profesía, ha rrevelasiõ, ha angelkuéra ministrasiõ, ha pe ñeʼẽ rehegua don, ha pe ñeʼẽ ñemyesakã don, ha opa mbaʼe iporãva; ha katu ndaipóri mbaʼe iporãva ndoúiva Ñandejáragui: ha pe ivaíva ou añágui.\n\n26 Ha koʼág̃a, che joykeʼykuéra ahayhuetéva, aipota peju Cristo-pe, haʼéva Israel-pegua Imarangatúva, ha peike isalvasiõme ha pe irredensiõ puʼakápe. Heẽ, peju hendápe, ha peikuaveʼẽmbaite chupe pene ánga temikuaveʼẽramo, ha peajuna ha peñemboʼe meme, ha peñehaʼãmbaite ipahaite peve, ha oikoveháicha Ñandejára pejesalváta.\n\n27 Ha koʼág̃a haʼese peẽme peteĩ mbaʼe umi ohovaʼekue taveʼỹme rehe oujey hag̃ua Nefi retãme; ha katu oĩ heta oipotáva ijyvy jehejapyre.\n\n28 Upévare, osẽ hikuái taveʼỹme. Ha imburuvicha haʼévo peteĩ yvypóra imbarete ha ipuʼakapáva, ha yvypóra ipyʼahatãva, upévare haʼe ojapo peteĩ joavy ijapytepekuéra; ha opavave, cincuenta añónte katu nahániri, omano upe taveʼỹme, ha koʼãva ohojey Zarahemla retãme.\n\n29 Ha ojehu ogueraha avei hendivekuéra heta ambuévape, ha oñepyrũ jey oho hikuái pe taveʼỹre.\n\n30 Ha che Amalekí, aguereko peteĩ joykeʼy, ohovaʼekue avei hendivekuéra; ha upe guive ndaikuaavéi mbaʼeve chuguikuéra. Ha che ahátama che ñeñotỹháme; ha koʼã pláncha henyhẽma. Ha ambopaha che ñemombeʼu.\n\n", "w-of-m 1": "[center][font_size=26]Mormón Ñeʼẽnguéra[/font_size][/center]\n\n[center][font_size=26]Ñembyaty 1[/font_size][/center]\n\n[i]Mormón omombyky umi Nefi pláncha tuichavéva—Haʼe omoĩ umi pláncha michĩvéva ambue planchakuéra ndive—Rréi Benjamín omoĩ pyʼaguapy upe tetãme. 385 ary rupi Cristo rire.[/i]\n\n1 Ha koʼág̃a che, Mormón, ameʼẽmbotávo che raʼy Moroni pópe umi kuatiajehaipyre ajapovaʼekue hína, péina ápe che ahecha che tavaygua nefita-kuéra ñehundipapota.\n\n2 Ha heta ary Cristo ou rire, amoĩkuri koʼã kuatiajehaipyre che raʼy pópe; ha chéve g̃uarã haʼe ohecháta che tavayguakuéra ñehundipa. Ha katu Tupã toipota haʼe oikove, ikatu hag̃ua ohai mbovymi hesekuéra rehegua, ha Cristo rehegua, ikatu mbaʼe hag̃ua peteĩ árape tahaʼe chupekuéra mbaʼe porãrã.\n\n3 Ha koʼág̃a añeʼẽʼimi umi ahaivaʼekuére; ha che amombyky rire umi Nefi planchakuéra, kóva ko rréi Benjamín rreinádo peve, oñeʼẽhague Amalekí, che aheka umi kuatiajehaipyre che pópe oñemoĩvaʼekue apytépe, ha ajuhu koʼã pláncha, ha oguereko profetakuéra ñemombeʼu mbykymi, Jacob guive kóva ko rréi Benjamín rreinádo peve, ha avei heta Nefi ñeʼẽnguéra.\n\n4 Ha iporã chéve umi mbaʼe ojehaíva koʼã pláncha ári, umi Cristo jeju profesíare; ha oikuaávo che rukuéra heta umíva apytépe oñekumplimahague; heẽ, ha che avei aikuaa oñekumplimahague heta mbaʼe ojeprofetisavaʼekue orerehe ko ára peve, ha opa mbaʼe oútava ko ára rire añetehápe oikovaʼerã–\n\n5 Upévare, che aiporavo koʼã mbaʼe, ambopaha hag̃ua che ñemombeʼu heseguakuéra, ha ajagarráta Nefi planchakuéragui kóva ko che kuatiajehaipyre ñemombeʼu rembyre; ha ndaikatúi ahai ni pe sentésimo pehẽngue umi che tavayguakuéra mbaʼéva.\n\n6 Ha katu péina ápe, ajagarráta koʼã pláncha oguerekóva koʼã profesía ha rrevelasiõnguéra, ha amoĩta umíva che kuatiajehaipyrekuéra rembyre ndive, iporãgui chéve; ha aikuaa iporãtaha che raʼykuérape.\n\n7 Ha ajapo upéva peteĩ mbaʼe arandurã; péicha ojeʼe mbeguégui chéve, ombaʼapoháicha pe Ñandejára Espíritu oĩva che ndive. Ha koʼág̃a, ndaikuaapái opa mbaʼe; ha katu Ñandejára oikuaapa opa mbaʼe ouvaʼerã; upévare, haʼe ombaʼapo cherehe che ajapo hag̃ua haʼe oipotaháicha.\n\n8 Ha che ñemboʼe Tupãme haʼe che joykeʼykuérare, haʼekuéra oujey hag̃ua pe Tupã jeikuaápe, heẽ, Cristo rredensiõme; tahaʼejey hikuái peteĩ tavayguakuéra potapyrã.\n\n9 Ha koʼág̃a che, Mormón, ambopaha che kuatiajehaipyre, ha koʼãva ajagarra Nefi planchakuéragui; ha ajapo pe kuaapy ha ñeikũmby Tupã omeʼẽvaʼekue chéve rupi.\n\n10 Upévare, ojehu Amalekí omoĩ rire koʼã pláncha rréi Benjamín pópe, haʼe ojagarra koʼãva ha omoĩ umi ambue pláncha ndive, oguerekóva peteĩ kuatiajehaipyre umi rréi ombohasavaʼekue ñemoñareʼatýgui ñemoñareʼatýpe upe rréi Benjamín arakuéra peve.\n\n11 Ha umíva oñembohasa rréi Benjamín guive, ñemoñareʼatýgui ñemoñareʼatýpe og̃uahẽ meve che pópe. Ha che, Mormón, añemboʼe Tupãme oñeñongatu hag̃ua koʼãva ko ára guive tenonde gotyo. Ha che aikuaa oñeñongatutaha; hiʼarikuéra ojehaígui mbaʼe tuicháva, ha koʼãvare che tavayguakuéra ha ijoykeʼykuéra ojehusgavaʼerã pe ára tuicha ha ipahávape, pe Tupã ñeʼẽ ojehaívape oĩháicha.\n\n12 Ha koʼág̃a, kóva ko rréi Benjamín rehegua—haʼe oguereko joavyʼimi itavayguakuéra apytépe.\n\n13 Ha ojehu avei lamanita-kuéra ehérsito oguejy Nefi retãgui, oñorairõ hag̃ua itavayguakuéra ndive. Ha katu péina ápe, pe rréi Benjamín ombyaty ijehersitokuéra, ha oñemoĩ hesekuéra; ha oñorairõ ijyva puʼaka reheve, Labán kysepuku reheve.\n\n14 Ha Ñandejára puʼaka reheve oñorairõ hikuái ihayhuʼỹhakuéra ndive, ojuka peve hikuái hetaiterei lamanita-kuéra. Ha ojehu haʼekuéra oñorairõ lamanita-kuéra ndive omosẽ peve chupekuéra okápe opa ijyvy jehejapyrégui.\n\n15 Ha ojehu oĩ rire Cristo-kuéra añeteguaʼỹva, ha oñemboty rire ijurukuéra, ha ojehavira rire chupekuéra hembiapovaikuérare;\n\n16 Ha oĩ rire profetakuéra añeteguaʼỹva, ha ñemoñeʼẽhára ha mboʼehára añeteguaʼỹva tavayguakuéra apytépe, ha opavave koʼãva ojehavira rire hembiapovaikuérare; ha oĩ rire heta joavy ha oĩ rire heta ohóva lamanita-kuéra apytépe, péina ápe, ojehu pe rréi Benjamín, profetakuéra marangatu oĩva itavayguakuéra apytépe ñeipytyvõ rupi—\n\n17 Ha péina ápe, upe rréi Benjamín haʼe peteĩ yvypóra marangatu, ha orreina itavayguakuéra ári tekojojápe; ha heta oĩ yvypóra imarangatúva upe tetãme, ha oñeʼẽ hikuái pe Tupã ñeʼẽ puʼaka ha autorida reheve; ha oiporu hikuái heta ñeʼẽʼatã tavayguakuéra ipyʼahatã rupi—\n\n18 Upévare, koʼãva ñeipytyvõ reheve, upe rréi Benjamín, ombaʼapóvo opa hete mbarete reheve ha opa hiʼánga ipuʼakaháicha, ha avei umi proféta, omoĩjey pyʼaguapy upe tetãme.\n\n", "mosiah 1": "[center][font_size=26]Mosíah Kuatiañeʼẽ[/font_size][/center]\n\n[center][font_size=26]Ñembyaty 1[/font_size][/center]\n\n[i]Rréi Benjamín omboʼe itaʼyrakuérape ituvakuéra ñeʼẽ ha profesiakuéra—Oñeñongatúkuri irreligión ha itekoarandukuéra umi kuatiajehaipyre rupi ojehaivaʼekue umi pláncha ári—Mosíah oñehenói rréiramo ha oñemeʼẽ chupe umi kuatiajehaipyre ha ambue mbaʼekuéra. 130–124 ary rupi Cristo mboyve.[/i]\n\n1 Ha upéicha ndaiporivéi ñorairõ opa Zarahemla retãme, opa rréi Benjamín tavayguakuéra apytépe, ha upéicha upe rréi Benjamín ipyʼaguapy meme opa hiʼára rembyre aja.\n\n2 Ha ojehu haʼe mbohapy itaʼýra; ha ombohéra chupekuéra Mosíah, ha Helorum, ha Helamán. Ha omboʼeuka chupekuéra opa ituvakuéra ñeʼẽme, haʼe hag̃ua hikuái yvypóra oikũmbýva; ha oikuaa hag̃ua hikuái umi profesiakuéra ojeʼevaʼekue ituvakuéra juru rupive, oñemeʼẽvaʼekue chupekuéra Ñandejára po rupive.\n\n3 Ha avei omboʼe chupekuéra umi kuatiajehaipyre ojehaíva umi pláncha bronce-guigua árigui, heʼívo: Che raʼykuéra, aipota penemanduʼa ndahaʼéirire koʼã pláncha rupi, oguerekóva koʼã kuatiajehaipyre ha tembiapoukapykuéra, jahasaʼasyvaʼerãmoʼã jeikuaaʼỹme, jepe koʼág̃aite peve, jaikuaaʼỹre Tupã mbaʼeñemimbykuéra.\n\n4 Ndaikatumoʼãigui ñande ru, Lehi, imanduʼapa opa koʼã mbaʼére, omboʼe hag̃ua itaʼyrakuérape, ndahaʼéirire koʼã pláncha ñepytyvõ rupi; ha oñemboʼégui chupe egipcio-kuéra ñeʼẽme haʼe ikatúkuri omoñeʼẽ koʼã jehaipyre, ha omboʼe itaʼyrakuérape, upéicha haʼekuéra avei omboʼe hag̃ua itaʼyrakuérape, ha péicha okumpli hag̃ua hikuái Tupã rembiapoukapykuéra, jepe ko ára peve.\n\n5 Che haʼe peẽme, che raʼykuéra, ndahaʼéirire koʼã mbaʼe rupi, oñeñongatu ha ojeguerekovaʼekue Tupã po rupive, ñande ñamoñeʼẽ ha ñaikũmby hag̃ua imbaʼeñemimbykuéragui, ha jaguereko hag̃ua tapiaite hembiapoukapykuéra ñande resa renondépe, jepe ñande rukuéra hoʼavaʼerãmoʼã jegueroviaʼỹme, ha haʼevaʼerãmoʼã ñande joykeʼykuéraicha, lamanita-kuérava, ndoikuaáiva mbaʼeve koʼã mbaʼégui, ni ndogueroviáiva oñemboʼéramo chupekuéra, umi ituvakuéra jepokuaa rupi, noĩporãiva.\n\n6 O che raʼykuéra, aipota penemanduʼa koʼã ñeʼẽ haʼeha añetegua, ha avei koʼã kuatiajehaipyre añeteguaha. Ha péina ápe, avei Nefi planchakuéra, oguerekóva ñande rukuéra kuatiajehaipyre ha ñeʼẽnguéra osẽ guive hikuái Jerusalén-gui koʼág̃a peve, añeteguaha; ha ikatu jaikuaa añeteguaha jaguerekógui koʼãva ñande resa renondépe.\n\n7 Ha koʼág̃a, che raʼykuéra, aipota penemanduʼa pehesaʼỹijo hag̃ua koʼãva jesarekópe, peimeporã hag̃ua; ha aipota peneñeʼẽrendu Tupã rembiapoukapykuérare, peñakãrapuʼã hag̃ua upe tetãme heʼiháicha umi ñeʼẽmeʼẽ Ñandejára ojapovaʼekue ñande rukuérape.\n\n8 Ha hetave mbaʼe omboʼe rréi Benjamín itaʼyrakuérape, ndojehaíriva kóva ko kuatiañeʼẽme.\n\n9 Ha ojehu rréi Benjamín omboʼepa rire itaʼyrakuérape, ituja, ha ohecha pyaʼe ohomavaʼerãha opa yvy rape rehe; upévare, iporã chupe omeʼẽ pe rréino peteĩ itaʼýrape.\n\n10 Upévare, ogueruka henondépe Mosíah-pe; ha koʼãva haʼe umi ñeʼẽ oñeʼẽvaʼekue chupe, heʼívo: Che raʼy, aipota rejapo peteĩ momarandu opa ko tetãme opavave koʼã tavayguakuéra apytépe, térã Zarahemla tavayguakuéra, ha Mosíah tavayguakuéra oikóva ko tetãme, péva rupi ikatu hag̃ua oñembyaty hikuái oñondive; koʼẽrõ amomarandútagui ko che tavayguakuérape che juru rupive nde haʼeha kóva ko táva rréi ha sãmbyhyhára, Tupã Ñandejára omeʼẽvaʼekue ñandéve.\n\n11 Ha avei, ameʼẽta kóva ko tavayguakuérape peteĩ térã, ikatu hag̃uáicha ojeikuaa chupekuéra opa tavayguakuéra apytépe Tupã Ñandejára ogueruvaʼekue Jerusalén retãgui; ha ajapo kóva haʼégui hikuái tavayguakuéra ojesarekóva iñeʼẽrendúvo Ñandejára rembiapoukapykuérare.\n\n12 Ha ameʼẽ chupekuéra peteĩ térã arakaʼeve ndojeipeʼamoʼãiva, ndahaʼéiramo tembiapovai rupi.\n\n13 Heẽ, ha haʼeve ndéve, kóva ko tavayguakuéra ojehovasaitéva Ñandejárare hoʼáramo tembiapovaípe, ha oikóramo chugui tavayguakuéra tekoñaña ha tekokyʼa, Ñandejára ohejáta chupekuéra, péicha ikangy hag̃ua hikuái ijoykeʼykuéraicha; ha noñongatumoʼãvéima chupekuéra ipuʼaka ijojaʼỹva ha hechapyrãva rupive, koʼág̃a peve oñongatu haguéicha ñande rukuérape.\n\n14 Ha katu che haʼe ndéve, ndoipysóirire ijyva oñongatu hag̃ua ñande rukuérape hoʼavaʼerãmoʼã hikuái lamanita-kuéra pópe, ha ohasaʼasyvaʼerãmoʼã ijehayhuʼỹ rupi.\n\n15 Ha ojehu pe rréi Benjamín oñeʼẽmba rire koʼã ñeʼẽ itaʼýrape, omeʼẽmba chupe ñeñangareko irreinopegua mbaʼekuéra ári.\n\n16 Ha avei, omeʼẽ chupe ñeñangareko umi kuatiajehaipyre ojehaíva umi pláncha bronce-guigua ári; ha avei Nefi planchakuéra; ha avei, Labán kysepuku, ha pe esfera térã director, oguerahavaʼekue ñande rukuérape taveʼỹre, oñembosakoʼivaʼekue Ñandejára po rupive ikatu hag̃uáicha ojegueraha chupekuéra, oñangareko ha ojesarekoháicha hese hikuái.\n\n17 Upévare, ndahekojojáigui hikuái noñakãrapuʼãi ni noñemotenondéi hikuái iguatápe, ha katu ojegueraha chupekuéra tapykue gotyo, ha hoʼa hikuái Tupã oipotaʼỹvape; ha upévare ojeipyʼajopy chupekuéra ñembyahýi ha tuicha jeikoʼasýpe, oñemokyreʼỹ hag̃ua chupekuéra imanduʼa hag̃ua hembiaporãre.\n\n18 Ha ojehu, Mosíah oho ha ojapo itúva heʼi haguéicha chupe, ha omomarandu opa tavayguakuéra oĩva Zarahemla retãme péicha oñembyaty hag̃ua oñondive, ojupi hag̃ua hikuái témplope ohendu hag̃ua umi ñeʼẽ itúva oñeʼẽtava chupekuéra.\n\n", "mosiah 2": "[center][font_size=26]Ñembyaty 2[/font_size][/center]\n\n[i]Rréi Benjamín oñeʼẽ itavayguakuérape—Haʼe omombeʼu irreinopegua tekojoja, hustísia ha espiritualida—Oñemoñeʼẽ chupekuéra oipytyvõ hag̃ua Irréi Yvagaguápe—Umi Tupã rehe opuʼãva oñandúta peteĩ jehasaʼasy haʼéva peteĩ tata ogueʼỹvaicha. 124 ary rupi Cristo mboyve.[/i]\n\n1 Ha ojehu Mosíah ojapo rire itúva heʼivaʼekue chupe, ha omomarandu rire opárupi upe tetãme, tavayguakuéra oñembyaty opaite hendágui, ojupi hag̃ua témplope ohendu hag̃ua umi ñeʼẽ rréi Benjamín oñeʼẽtava chupekuéra.\n\n2 Ha hetaiterei hikuái, hetaiterei ndaikatúiva ojeipapa chupekuéra; oñembohetavetereígui hikuái ha oñembotuicha hikuái upe tetãme.\n\n3 Ha avei ogueraha hikuái imymbaʼatykuéra heñoiporãvévagui, oikuaveʼẽ hag̃ua mymbajuka ha mymbajehapy Moisés léipe heʼiháicha;\n\n4 Ha avei omeʼẽ hag̃ua hikuái aguyje Ñandejára Itupãme, oguenohẽvaʼekue chupekuéra Jerusalén retãgui, ha oipeʼavaʼekue chupekuéra ihayhuʼỹhakuéra pógui, ha omoĩvaʼekue chupekuéra yvypóra hekojojáva mboʼehararã, ha avei peteĩ yvypóra hekojojáva haʼe hag̃ua irréi, omoĩvaʼekue pyʼaguapy Zarahemla retãme, ha omboʼevaʼekue chupekuéra iñeʼẽrendu hag̃ua Tupã rembiapoukapykuérare, ovyʼa hag̃ua hikuái ha henyhẽ hag̃ua mborayhúgui Tupã ha opa yvypóra rehe.\n\n5 Ha ojehu og̃uahẽvo hikuái témplope, omoĩ hogaao upe jerére, opavave yvypóra hogaguakuéra ndive, haʼéva hembireko, ha taʼyrakuéra, ha tajyrakuéra, ha koʼãva raʼy, ha rajykuéra, itujavéva guive imitãvéva peve, opavave ogayguakuéra oñemboykévo peteĩva ambuévagui.\n\n6 Ha omoĩ hikuái hogaao témplo jerére, opavave yvypóra omomaʼẽvo pe hogaao rokẽ témplo gotyo, upéicha opyta hag̃ua hikuái hogaaópe ha ohendu hag̃ua umi ñeʼẽ rréi Benjamín heʼítava chupekuéra.\n\n7 Ha tuichaitereígui pe atyguasu rréi Benjamín ndaikatúi omboʼe opavavépe pe témplo ryepýpe, upévare omopuʼãka peteĩ tórre, upéicha ikatu hag̃ua itavayguakuéra ohendu umi ñeʼẽ haʼe heʼítava chupekuéra.\n\n8 Ha ojehu oñepyrũ oñeʼẽ itavayguakuérape upe tórre guive; ha ndaopavavéi ikatu ohendu iñeʼẽ tuichaitereígui pe atyguasu; upévare ojapouka umi ñeʼẽ haʼe heʼíva ojehai hag̃ua ha ojegueraha hag̃ua umi ndohupytýivape iñeʼẽ ryapu, koʼãva ohupyty hag̃ua avei iñeʼẽnguéra.\n\n9 Ha koʼãva haʼe umi ñeʼẽ haʼe heʼivaʼekue ha ohaiukavaʼekue, heʼívo: Che joykeʼykuéra, opavave peñembyatyvaʼekue oñondive, peẽ ikatúva pehendu che ñeʼẽ haʼétava peẽme ko árape; ndaʼéi peẽme pejupi hag̃ua koʼápe napemombaʼéi hag̃ua umi ñeʼẽ haʼétava, ha katu pecherendu hag̃ua, ha peipeʼa hag̃ua pende apysa pehendu hag̃ua, ha pene korasõ peikũmby hag̃ua, ha pene apytuʼũ Tupã mbaʼeñemimbykuéra ojeipyso hag̃ua pende resa renondépe.\n\n10 Ndaʼéikuri peẽme pejupi hag̃ua koʼápe pekyhyje hag̃ua chehegui, ni peimoʼã hag̃ua che chejehegui haʼeveha peteĩ yvypóra omanokuaávagui.\n\n11 Ha katu che haʼe peẽicha, aĩva opáichagua mbaʼasy tete ha apytuʼũmegua poguýpe; upevére ajeiporavo ko tavayguakuérare, ha che ru chekonsagra, ha Ñandejára po oheja che tahaʼe kóva ko tavayguakuéra rréi ha sãmbyhyhára; ha añeñongatu ha ajejokókuri ipuʼaka ijojaʼỹva rupive, poipytyvõ hag̃ua opa puʼaka, apytuʼũ ha mbarete Ñandejára omeʼẽvaʼekuére chéve.\n\n12 Haʼe peẽme péicha ojehejahague chéve aiporu che arakuéra poipytyvõ hag̃ua, jepeve ko ára peve, ha ndajeruréi peẽme óro ni pláta ni mbaʼevéichagua mbaʼehepykuéra;\n\n13 Ni ndahejaivaʼekue peñemboty kaʼirãime, ni pejapo ojuehegui tembiguái, ni peporojuka, ni penepopinda, ni pemonda, ni pejapo ñemoakãratĩ; ni ndahejaivaʼekue pejapo mbaʼevéichagua tekoñaña, ha pomboʼe peneñeʼẽrenduvaʼerãha Ñandejára rembiapoukapykuérare, opa mbaʼépe haʼe heʼíva peẽme—\n\n14 Ha jepeve che, chejehegui, ambaʼapovaʼekue che poitére ikatu hag̃ua poipytyvõ, ha ani hag̃ua pejejopy tetãme moĩmbyre reheve, ni hoʼa pende ári mbaʼeve ipohýiva jagueropuʼaka—ha opa koʼã mbaʼe añeʼẽvaʼekuégui, peẽ haʼe testígo ko árape.\n\n15 Upevére, che joykeʼykuéra, ndajapóikuri koʼã mbaʼe añembotuicha hag̃ua, ni haʼe peẽme koʼã mbaʼe pomoĩvai hag̃ua upévare; ha katu añeʼẽ koʼã mbaʼe peikuaa hag̃ua ikatuha ambohovái pyʼapotĩ reheve Tupã renondépe ko árape.\n\n16 Péina ápe, haʼe peẽme, che haʼe haguére peẽme aiporuhague che arakuéra poipytyvõ hag̃ua, nañembotuichaséi, ha katu aiménte Tupã pytyvõme.\n\n17 Ha péina ápe, haʼe peẽme koʼã mbaʼe penearandu hag̃ua; peikuaa hag̃ua peime jave pende rapicha pytyvõme, peimehánte pende Tupã pytyvõme.\n\n18 Péina ápe, peẽ cherenói pende rréi; ha che, pehenóiva pende rréi, ambaʼapóramo poipytyvõ hag̃ua, napembaʼapoivaʼerã piko peẽ, peñopytyvõ hag̃ua ojupe?\n\n19 Ha péina ápe avei, che, pehenóiva pende rréi, ahasavaʼekue che ára pene pytyvõme, ha jepe upéicha aiménte Tupã ñepytyvõme, añemboaguyjevaʼerã penderehe, O mbaʼeichaite piko pemeʼẽvaʼerã aguyje pende Rréi Yvagaguápe!\n\n20 Haʼe peẽme, che joykeʼykuéra, pemeʼẽrire opa aguyje ha momorã pene ánga oguerekóva, Tupã pende apoharépe, ha pendejoko ha peneñongatuvaʼekue, ha penembovyʼavaʼekue, ha ohejavaʼekue peiko pyʼaguapýpe oñondive—\n\n21 Haʼe peẽme peipytyvõramo pende apoharépe iñepyrũmby guive, ha pendejokóva ára ha ára, omeʼẽvo peẽme pytu peikove hag̃ua, peñemonguʼe ha pembaʼapo hag̃ua pendejehegui, ha jepeve oñangareko penderehe opa ára—haʼe peẽme peipytyvõramo jepe chupe opa pene ánga reheve, haʼéta gueteri tembiguái ndahaʼéiva mbaʼeve.\n\n22 Ha péina ápe, opa haʼe ojeruréva peẽme haʼe peneñeʼẽrendu hag̃ua hembiapoukapykuérare; ha oñeʼẽmeʼẽ peẽme peneñeʼẽrendúramo hembiapoukapykuérare peñakãrapuʼãtaha upe tetãme; ha haʼe arakaʼeve ndojevýiva pe heʼivaʼekuégui; upévare, peneñeʼẽrendúramo hembiapoukapykuérare haʼe penderovasa ha penemoakãrapuʼã.\n\n23 Ha koʼág̃a, peteĩraẽve, haʼevaʼekue pende apohare ha omeʼẽvaʼekue peẽme pende rekove, ha upévare pedevéma chupe.\n\n24 Ha mokõiveha, haʼe ojerure peẽme pejapo hag̃ua pe heʼivaʼekue peẽme; ha pejapóramo, haʼe penderovasa pyaʼete; ha upévare ohepymeʼẽma peẽme. Ha upéicha pedeve gueteri chupe; ha pedeve ha pedevéta chupe tapiaite peve; upévare, mbaʼégui piko peñembotuicháta?\n\n25 Ha koʼág̃a aporandu, ikatu piko peje peteĩ mbaʼe pendejehegui? Ambohovái peẽme, Nahániri. Ndaikatúi peje peẽ haʼeha yvytĩmbóicha jepe; upevére, pejejapovaʼekue yvytimbógui; ha katu péina ápe, upéva haʼe pende apohare mbaʼe.\n\n26 Ha ni che, heẽ che, pehenóiva pende rréi, cheporãve pendehegui, haʼégui yvytimboguigua avei. Ha pehecha chetujamaha, ha aimemaha ameʼẽmbotávo ko tete omanokuaáva isy yvýpe.\n\n27 Upévare, haʼe haguéicha peẽme poipytyvõhague, aikóvo pyʼapotĩme Tupã renondépe, upéicha ko árape pombyatyuka, ajejuhu hag̃ua kulpaʼỹre, ha pende ruguy ani hag̃ua oĩ che ári aha vove Tupã chehusga hag̃ua umi mbaʼe ojerurevaʼekuére chéve penderehe.\n\n28 Haʼe peẽme pombyatyukahague amopotĩ hag̃ua che aokuéra pende ruguýgui, ko árape aime jave aguejýtavo che ñeñotỹháme, aguejy hag̃ua pyʼaguapýpe, ha che ánga omanokuaaʼỹva ojoaju hag̃ua umi yvágape opurahéiva ndive, apurahéi hag̃ua ñemomorã Tupã ijojávape.\n\n29 Ha avei, haʼe peẽme pombyatyukahague haʼe hag̃ua peẽme ndaikatuveimaha haʼe pene mboʼehára ni pende rréi;\n\n30 Ha jepeve koʼág̃a opa che rete oryryieterei, añehaʼãvo añeʼẽ peẽme; ha katu Tupã Ñandejára chejoko ha oheja añeʼẽ peẽme, ha heʼi chéve haʼe hag̃ua peẽme ko árape che raʼy Mosíah haʼeha pende rréi ha pende sãmbyhyhára.\n\n31 Ha koʼág̃a, che joykeʼykuéra, aipota pejapo koʼág̃a peve pejapo haguéicha. Peneñeʼẽrendu haguéicha che rembiapoukapykuérare, ha avei che ru rembiapoukapykuérare, ha peñakãrapuʼã, ha peñeñongatu ani hag̃ua peʼa penderayhuʼỹha pópe, upéicha avei, peneñeʼẽrendúramo che raʼy rembiapoukapykuérare, térã Tupã rembiapoukapykuéra haʼe omeʼẽtavare peẽme che raʼy rupive, peñakãrapuʼãta upe tetãme, ha penderayhuʼỹhakuéra ndaipuʼakamoʼãi penderehe.\n\n32 Ha katu, peñeñangareko, O che tavayguakuéra, ani oĩ joavy pende apytépe, ha peneñeʼẽrenduse pe espíritu ñaña, oñeʼẽvaʼekuére che ru Mosíah.\n\n33 Ha péina ápe, oñemoĩ peteĩ ái pe iñeʼẽrenduséva ári upe espíritu heʼívare, ha iñeʼẽrendúramo hese, ha opyta ha omano iñangaipápe, hoyʼu kondenasiõ hiʼángape g̃uarã; ohupytýgui ijehepymeʼẽrã peteĩ jeipyʼajopy opaveʼỹva, ohasa haguére Tupã léi ári oñemoĩvo pe haʼe oikuaáva rehe.\n\n34 Che haʼe peẽme, ndaiporiha avave pende apytépe, ndahaʼéiramo pene mitã michĩnguéra, noñemboʼeivaʼekuépe koʼã mbaʼe rehe, ndoikuaáiva pedeveha tapiaite peve pende Ru Yvagaguápe, pemeʼẽ hag̃ua chupe opa mbaʼe peguerekóva ha haʼéva peẽ; ha avei noñemboʼéiva chupe umi kuatiajehaipyrére oguerekóva profesiakuéra ojeʼevaʼekue profetakuéra imarangatúva rupive, jepeve ára ñande ru, Lehi, osẽramoguare Jerusalén-gui.\n\n35 Ha avei, opa mbaʼe ñande rukuéra heʼivaʼekue ko ág̃a peve. Ha péina ápe, avei, haʼekuéra oñeʼẽkuri Ñandejára heʼivaʼekue chupekuéra; upévare, umíva ijoja ha añetegua.\n\n36 Ha koʼág̃a, che haʼe peẽme, che joykeʼykuéra, peikuaa ha peñehekomboʼe rire opa koʼã mbaʼépe, penerembiapovaíramo ha peñemoĩramo pe oñeñeʼẽvaʼekue rehe, ha upéicha pejei pe Ñandejára Espíritugui, ani hag̃ua henda pendepype pendegueraha hag̃ua pe tape iñarandúva rehe pejehovasa hag̃ua, peñakãrapuʼã, ha peñeñongatu hag̃ua.\n\n37 Che haʼe peẽme, pe yvypóra ojapóva upéicha, upéva opuʼã ha oñemoĩ Tupã rehe; upévare haʼe iñeʼẽrenduse pe espíritu ñaña rehe, ha oiko chugui opa tekojoja ohayhuʼỹva; upévare, Ñandejára ndaijái ipype, haʼe ndoikóigui témplo ikyʼávape.\n\n38 Upéicha pe yvypóra noñearrepentíriramo, ha opyta ha omano tupãme ohayhuʼỹvaicha; pe divína hustísia ojeruréva omombáy hiʼánga omanokuaaʼỹvape peteĩ temiandu resakã hembiapovaikuéragui omboguevíva chupe Ñandejára renondégui, ha omyenyhẽ ipytiʼa ñeñanduvai, tasy ha vyʼaʼỹgui, haʼéva peteĩ tata opaveʼỹvaicha, hata opuʼãva tapiaite peve.\n\n39 Ha koʼág̃a haʼe peẽme, poriahuvereko ndaikatuiha ojerure péva pe yvypórare; upévare, henda paha haʼe topyta peteĩ jehasaʼasy opaveʼỹvape.\n\n40 O, maymáva peẽ yvypóra itujámava, ha avei peẽ mitãrusukuéra, ha peẽ mitãkuéra ikatúva peikũmby che ñeʼẽnguéra, añeʼẽgui peẽme tesakãme ikatu hag̃ua peikũmby, añemboʼe pepáy hag̃ua peteĩ ñemomanduʼa upe ñeimevaietégui oĩvape umi hoʼavaʼekue tembiapovaípe.\n\n41 Ha avei, aipota pehecha pe vyʼapavẽ ha jehovasápe ñeime ohupytýva umi iñeʼẽrendúva Tupã rembiapoukapykuérare. Ha péina ápe, haʼekuéra ojehovasa opa mbaʼépe, tete ha espirituguávape; ha opytáramo hikuái jeroviarekópe ipahaite peve oñemoinge chupekuéra yvágape, upéicha oiko hag̃ua hikuái Tupã ndive—peteĩ vyʼapavẽ opaveʼỹvape. O penemanduʼáke, penemanduʼáke koʼã mbaʼe añeteguaha; Tupã Ñandejára heʼígui.\n\n", "mosiah 3": "[center][font_size=26]Ñembyaty 3[/font_size][/center]\n\n[i]Rréi Benjamín oñemoñeʼẽve—Ñandejára Ipuʼakapáva oministráta yvyporakuéra apytépe peteĩ tete yvyguiguápe—Huguy osẽta opa ipirekua rupi oexpiávo yvóra angaipakuéra—Héraipi añónte og̃uahẽ pe salvasiõ—Yvyporakuéra ikatu oipeʼa ijehegui pe expiasiõ rupive tekove ñaña ha oiko chugui imarangatúva—Umi iñañáva jehasaʼasy haʼéta peteĩ lágo tata ha asufreguiguáicha. 124 ary rupi Cristo mboyve.[/i]\n\n1 Ha che joykeʼykuéra, aipotajey pejapysaka porã cherehe, aguerekovégui haʼevaʼerã peẽme; ha péina ápe, aguereko mbaʼe haʼevaʼerã peẽme umi oútavare.\n\n2 Ha umi mbaʼe haʼétava peẽme ojeikuaauka chéve peteĩ Tupã ángel rupive. Ha heʼi chéve: Epáy; ha apáy, ha péina ápe haʼe oñemboʼy cherenondépe.\n\n3 Ha heʼi chéve: Epáy, ha ehendu umi ñeʼẽ haʼétava ndéve; ha péina ápe, che aju haʼe hag̃ua ndéve mbaʼe porã pyahu tuicha vyʼa rehegua.\n\n4 Ñandejára ohendúgui ne ñemboʼe, ha ohusga nde rekojojaha, ha chembou haʼe hag̃ua ndéve revyʼa hag̃ua; ha emomarandu hag̃ua nde tavayguakuérape, haʼekuéra henyhẽ hag̃ua avei vyʼágui.\n\n5 Ha péina ápe, ou ára, ha namombyrýi, puʼakápe, Ñandejára Ipuʼakapáva orreináva, haʼevaʼekue, ha haʼéva ára apyraʼỹgui ára apyraʼỹmeve, oguejytaha yvágagui yvyporakuéra raʼy apytépe, ha oikóta peteĩ tete yvyguiguápe, ha ohóta yvyporakuéra apytépe, ojapóvo tuicha milágro, omonguerávo hasývape, omopuʼã omanóvape, omboguata umi oguataʼỹvape, ha ojapóvo umi ohechaʼỹva tohechajey, ha umi ohenduʼỹva tohendujey, ha omonguerávo opáichagua mbaʼasy.\n\n6 Ha omombóta okápe umi aña, térã umi espíritu ñaña oikóva yvyporakuéra raʼy korasõme.\n\n7 Ha péina ápe, haʼe ohasáta pyʼaraʼã, ha tete rasy, ñembyahýi, yʼuhéi, ha kaneʼõ, tuichavéva yvypóra ikatúvagui ohasa, omanoʼỹre; ha péina ápe, tuguy osẽta opa ipirekua rupi, tuichaitereíta ijehasaʼasy itavayguakuéra rekoñaña ha rembiapovaíre.\n\n8 Ha hérata Jesucristo, Tupã raʼy, Túva yvága ha yvypegua, opa mbaʼe Apohare iñepyrũmby guive; ha isy hérata María.\n\n9 Ha péina ápe, haʼe ou imbaʼekuéravape, pe salvasiõ og̃uahẽ hag̃ua yvyporakuéra raʼýpe pe hérare jerovia rupive; ha jepeve opa koʼã mbaʼe rire, ohecháta chupe hikuái yvypóraicha, ha heʼíta hikuái oguerekoha ipype peteĩ aña, ha oinupãta ha ojukáta hikuái chupe kurusúre.\n\n10 Ha mbohapy ára rire opuʼãjeýta omanovaʼekue apytégui, ha péina ápe, haʼe opuʼã ohusga hag̃ua yvórape; ha péina ápe, opa koʼã mbaʼe ojejapo oguejy hag̃ua peteĩ huísio ijojáva yvyporakuéra raʼy ári.\n\n11 Ha péina ápe, huguy oexpia avei umi Adán rembiapovai rupi hoʼavaʼekue angaipakuérare, umi omanovaʼekue oikuaaʼỹre Tupã oipotáva chuguikuéra, térã ojapovaʼekue angaipa jeikuaaʼỹme.\n\n12 Ha katu ái, ái pe oikuaáva opuʼãha hína Tupã rehe! Mavave koʼãvape ndoʼúigui upe salvasiõ ndahaʼéirõ pe arrepentimiénto ha jerovia rupive Ñandejára Jesucristo rehe.\n\n13 Ha Tupã Ñandejára ombou iprofetakuéra marangatúpe opa yvyporakuéra raʼy apytépe, heʼi hag̃ua koʼã mbaʼe opa rréino, tetã ha ñeʼẽme, péicha rupi opa umi ogueroviáva Cristo outaha, umíva tohupyty iñangaipa jora, ha tovyʼa hikuái peteĩ vyʼa tuichaitévape, haʼe oumaramoguáicha ijapytepekuéra.\n\n14 Upevére Tupã Ñandejára ohechákuri itavayguakuéra haʼeha peteĩ tavaygua ipyʼahatãva, ha omoĩkuri chupekuéra peteĩ léi, heẽ, pe Moisés léi.\n\n15 Ha ohechauka chupekuéra heta techauka, ha techapyrã, ha taʼanga, pe ijeju rehegua; ha avei profetakuéra marangatu oñeʼẽ chupekuéra ijeju rehe; ha upevére omohatã ikorasõkuéra, ha noikũmbýi hikuái pe Moisés léi ndaikatuiha mbaʼeve ojapo ndahaʼéiramo pe huguy expiasiõ rupive.\n\n16 Ha jepe ikatúrire umi mitã michĩva ojapo angaipa, ndaikatumoʼãikuri ojesalva hikuái; ha katu haʼe ndéve umíva ojehovasapyrevaha; ha péina ápe, Adán-pe, térã pe naturaleza rupi, haʼekuéra hoʼaháicha, upéicha avei Cristo ruguy oexpia iñangaipakuéra.\n\n17 Ha avei, che haʼe ndéve ndaiporimoʼãiha ambue térã oñemeʼẽva ni ambue tape ni guataha og̃uahẽ hag̃ua salvasiõ yvyporakuéra raʼýpe, ndahaʼéirõ Cristo rérape ha rupi añónte, upe Ñandejára Ipuʼakapáva.\n\n18 Ha péina ápe haʼe ohusga, ha ihuísio ijoja; ha pe mitã omanóva michĩ aja nomanói; ha katu yvyporakuéra hoyʼu kondenasiõ hiʼangakueraitépe g̃uarã noñemomirĩriramo ha haʼejey hikuái mitã michĩcha, ha oguerovia hikuái pe salvasiõ haʼehague, ha haʼe, ha ouvaʼerãha Cristo, Ñandejára Ipuʼakapáva ruguy expiatóriope ha upéva rupive.\n\n19 Ha pe yvypóra inaturálva niko haʼe Tupãme ohayhuʼỹva, ha haʼevaʼekue Adán hoʼa guive, ha haʼéta tapiaite peve, noñemeʼẽiramo Espíritu Santo heʼívape, ha ojehekýi pe yvypóra natural-gui, ha oñemomarangatu pe Cristo Ñandejára expiasiõ rupive, ha haʼejey peteĩ mitã michĩvaicha, iñeʼẽrendúva, ndaipochýiva, oñemomirĩva, ha ohaʼarõkuaáva, henyhẽva mborayhúgui, ha oñemoĩséva Ñandejára poguýpe opa mbaʼépe haʼe ohusgáva iporã omoĩ hiʼári, pe mitã michĩ oñemoĩháicha itúva poguýpe.\n\n20 Ha avei, che haʼe ndéve, oúta ára peteĩ Salvador-gui jeikuaa isarambitaha opa tetã, avaretã, ñeʼẽ ha tavayguakuéra apytépe.\n\n21 Ha péina ápe, og̃uahẽ vove upe ára, mavave ndahaʼéiramo umi mitã michĩ, ndojejuhumoʼãi kulpaʼỹre Tupã renondépe, ndahaʼéiramo arrepentimiénto ha jeguerovia rupi Tupã Ñandejára Ipuʼakapáva rérare.\n\n22 Ha jepe koʼág̃a, remboʼémavo nde tavayguakuérape umi mbaʼe nde Tupã Ñandejára heʼivaʼekue ndéve, upéicha rupi ndojejuhuvéima hikuái kulpaʼỹre Tupã resa renondépe, ndahaʼéirõ umi ñeʼẽ añeʼẽvaʼekue ndéve rupi añónte.\n\n23 Koʼág̃a che añeʼẽkuri umi ñeʼẽ Tupã Ñandejára heʼivaʼekue chéve.\n\n24 Ha péicha heʼi Ñandejára: Umíva oĩta testimónio omimbipávaramo kóva ko tavayguakuéra rehe, pe huísio árape; ha umívare ojehusgáta chupekuéra, opavave yvypóra hembiapo haguéicha, tahaʼe iporãva térã ivaíva.\n\n25 Ha iñañáramo oñemoĩta chupekuéra pe mbaʼevaietépe ohechaukátava chupekuéra iñangaipa ha hembiapokyʼakuéra, omboguevítava chupekuéra Ñandejára renondégui peteĩ tekoʼasy ñeimépe ha peteĩ jehasaʼasy opaveʼỹvape, ndaikatumoʼãihágui oujey hikuái; upévare hoyʼu hikuái kondenasiõ hiʼángakuérape g̃uarã.\n\n26 Upévare, hoyʼu hikuái pe Tupã ñekoʼõi kópagui, ndaikatumoʼãiva pe hustísia onega chupekuéra ndaikatuiháicha onega Adán-pe hoʼataha hoʼúramo guare pe yva ojeʼuʼỹvaʼerãgui; upévare, pe poriahuvereko ndaikatumoʼãvéima ojerure hesekuéra tapiaite peve.\n\n27 Ha ijehasaʼasy haʼe peteĩ lágo tata ha asufre-guiguávaicha, hata ogueʼỹva, ha hatatĩ ojupíva tapiaite peve. Péicha heʼi chéve Ñandejára. Amén.\n\n", "mosiah 4": "[center][font_size=26]Ñembyaty 4[/font_size][/center]\n\n[i]Rréi Benjamín oñemoñeʼẽve—Pe salvasiõ ou expiasiõ rupive—Peguerovia Cristo-pe pejesalva hag̃ua—Pejoko pene angaipa jora tekojoja rupive—Pemeʼẽ peguerekóvagui imboriahúvape—Pejapo opa mbaʼe akãguapy ha hekopete. 124 ary rupi Cristo mboyve.[/i]\n\n1 Ha koʼág̃a, ojehu rréi Benjamín oñeʼẽmba rire chupekuéra umi ñeʼẽ ojeʼevaʼekue chupe pe Ñandejára ángel rupi, omaʼẽ ijerére pe atyguasu oĩháme, ha péina ápe hoʼákuri hikuái yvýpe, Ñandejára kyhyje oúgui hiʼarikuéra.\n\n2 Ha ojehecha ijupe hikuái hoʼópe, michĩveha hikuái jepe yvytĩmbógui. Ha maymáva peteĩ ñeʼẽme ojerureʼasy, heʼívo: O eguereko poriahuvereko, ha eiporu pe Cristo ruguy expiatório oñemeʼẽ hag̃ua oréve ore angaipa jora, ha oñemopotĩ hag̃ua ore korasõkuéra; rogueroviágui Cristo-pe, pe Tupã raʼy, ojapovaʼekue yvága ha yvy, ha opa mbaʼe; pe oguejýtava yvyporakuéra raʼy apytépe.\n\n3 Ha ojehu heʼi rire hikuái koʼã ñeʼẽ Ñandejára Espíritu oguejy hiʼarikuéra, ha henyhẽ hikuái vyʼágui, ohupytývo iñangaipa jora, ha oguerekóvo pyʼaguapy, pe tuicha jerovia rupi oguerekóva hikuái Jesucristo rehe, pe ouvaʼerã, rréi Benjamín ñeʼẽ heʼi haguéicha chupekuéra.\n\n4 Ha rréi Benjamín ojejurupeʼa jey ha oñepyrũ oñeʼẽ chupekuéra, heʼívo: Che angirũ ha joykeʼykuéra, che rogaygua ha che tavayguakuéra, che aipota pejesareko jey cherehe, pehendu ha peikũmby hag̃ua umi ñeʼẽ rembyre haʼétava peẽme.\n\n5 Ha péina ápe, pe Tupã pyʼaporã jeikuaa koʼág̃a omombáyramo pende pype peẽ ndahaʼeiha mbaʼeve, ha peimeha tekojojaʼỹ ha jeʼápe—\n\n6 Che haʼe peẽme, peg̃uahẽramo pe Tupã pyʼaporã jeikuaápe, ha pe ipuʼaka ijojaʼỹva, ha iñarandu, iñehaʼarõkuaa, ha iporiahuverekópe yvyporakuéra raʼy ndive; ha avei, pe expiasiõ oñembosakoʼivaʼekue yvy ñepyrũmby guive, upéicha rupi og̃uahẽ hag̃ua salvasiõ pe omoĩvape ijerovia Ñandejárare, ha ojesarekóva iñeʼẽrendúvo hembiapoukapykuérare, ha opytáva jeroviápe hiʼára paha peve, haʼéva pe tete omanokuaáva ára—\n\n7 Che haʼe, péva haʼeha yvypóra oñemeʼẽvape salvasiõ, pe expiasiõ rupive oñembosakoʼivaʼekue yvóra ñepyrũmby guive mayma yvyporakuérape g̃uarã, haʼevaʼekue Adán hoʼa guive, térã oĩva, térã oĩtava tapiaite peve, jepe yvóra paha peve.\n\n8 Ha kóicha ou pe salvasiõ. Ha ndaipóri ambue salvasiõ ndahaʼéiramo kóva ko oñeñeʼẽ hague; ni ndaipóri ambue mbaʼéicha ikatuha yvypóra ojesalva ndahaʼéirõ umi mbaʼe haʼevaʼekue peẽme rupi.\n\n9 Peguerovia Tupãme; peguerovia haʼe oikoveha, ha ojapohague opa mbaʼe, yvágape ha yvýpe; peguerovia haʼe oguerekoha opa arandu, ha opa puʼaka, yvágape ha yvýpe; peguerovia pe yvypóra ndaikatuiha oikũmby opa mbaʼe Ñandejára oikũmbykuaáva.\n\n10 Ha avei, peguerovia peñearrepentivaʼerãha pene angaipágui ha peheja umíva, ha peñemomirĩ Tupã renondépe; ha pejerure korasõ añetépe haʼe peneperdona hag̃ua; ha koʼág̃a, pegueroviáramo opa koʼã mbaʼe pehechákena tapejapo.\n\n11 Ha haʼe jey peẽme, haʼe haguéicha upe mboyve, peg̃uahẽ haguéicha Tupã verapy jeikuaápe, térã peikuaa haguéicha ipyʼaporãgui, ha peñandu imborayhu ha oñemeʼẽ peẽme pene angaipa jora, ombovyʼaitéva pene ánga, upéicha aipota pene manduʼa ha pejoko tapiaite pene apytuʼũme, mbaʼeguasueteha pe Tupã, ha peẽ ndahaʼeiha mbaʼeve, ha iporiahuvereko penendive g̃uarã, tekove imarangatuʼỹva, ha peñemomirĩ jepe pe ñemomirĩ pypukúpe, pehenóivo Ñandejára réra opa ára, ha peimévo ñemovãʼỹme jeroviápe pe oútavare, ojeʼevaʼekue upe ángel juru rupi.\n\n12 Ha péina ápe, haʼe peẽme pejapóramo koʼãva pevyʼáta tapiaite, ha penerenyhẽta Tupã mborayhúgui, ha tapiaite pejokóta pene angaipa jora; ha peñembotuicháta upe pende apohare verapy jeikuaápe, térã pe ijoja ha añetegua jeikuaápe.\n\n13 Ha napeñeʼẽvaisemoʼãi ojuehe, ha katu peikoséta pyʼaguapýpe, ha pemeʼẽta opavavépe chupe g̃uarãva.\n\n14 Ni ndapehejamoʼãi pende raʼykuéra oiko vareʼáre, térã opívo; ni ndapehejamoʼãi oñembohory Tupã léire, ni oñorairõ ni oikovai oñondive, ha tahaʼe hikuái aña rembiaguái, haʼéva pe angaipa jára, térã pe espíritu ñaña ñande rukuéra oñeʼẽvaʼekuégui, haʼéva opa tekojoja ohayhuʼỹva.\n\n15 Ha katu pemboʼéta chupekuéra oiko hag̃ua tape añetegua ha iñakãguapývare; pemboʼéta chupekuéra ojoayhu hag̃ua, ha oñoipytyvõ hag̃ua ojupe.\n\n16 Ha avei, peẽte voi peipytyvõta umi oikotevẽvape pende pytyvõre, pemeʼẽta peguerekóvagui oikotevẽvape, ha ndapehejamoʼãi pe imboriahúva ojerure rei peẽme, ha pemosẽ okápe omano hag̃ua.\n\n17 Ikatu ere: Pe yvypóra ogueru hiʼári hekoʼasy; upévare ajokóta che po, ha nameʼẽmoʼãi chupe che rembiʼu, ni nameʼẽmoʼãi chupe aguerekóvagui ani hag̃ua ohasaʼasy, ijojágui ijehasaʼasykuéra.\n\n18 Ha katu che haʼe peẽme, O yvypóra, opavave kóva ojapóva, upéva oikotevẽterei oñearrepenti; ha noñearrepentíriramo ojapovaʼekuégui omano tapiaite peve, ha ndoguerekói hendag̃ua Tupã rréinope.\n\n19 Ha péina ápe, ndahaʼéi piko opavave ñande imboriahúva? Nañaikotevẽi piko opavave ñande peteĩvarente, heẽ Tupã rehe, opa mbaʼe jaguerekóvare, tembiʼu, ha ao rehe, ha óro, ha plátare, ha opa umi mbaʼehepy jaguerekóvare?\n\n20 Ha péina ápe, jepe koʼág̃a, pehenói hína héra, pejerureʼasývo pene angaipa joráre. Ha oheja piko haʼe pejerure rei? Nahániri, haʼe oñohẽ ijespíritu pende ári, ha omyenyhẽ pene korasõ vyʼágui, ha omokirirĩ pende juru ha upéicha rupi ndaikatúi peñeʼẽ, tuichaitereíguikuri pende vyʼa.\n\n21 Ha koʼág̃a, Tupã, pende apohare, peñesaingóvagui peikove hag̃ua ha opa mbaʼe peguerekóva ha peẽ haʼévare, omeʼẽ peẽme opa mbaʼejoja pejeruréva chupe, jeroviápe, pegueroviávo pehupytytaha, O ha upéicharamo, mbaʼeichaite piko peẽ pemeʼẽvaʼerã ojupe pene mbaʼe hepykuéragui.\n\n22 Ha pehusgáramo yvypóra ojerurévape peẽme pene mbaʼehepýgui ani hag̃ua omano, ha pekondenáramo chupe, mbaʼeichaite piko ijojavéta pene kondenasiõ penega haguére chuguikuéra peguerekóvagui, umíva ndahaʼéiva pene mbaʼe ha katu haʼe Tupã mbaʼe, haʼéva avei pende rekove jára; ha upevére mbaʼevéichagua jerure ndapejapói, ni napeñearrepentíri pejapovaʼekuégui.\n\n23 Che haʼe peẽme, ái upe yvypóragui, imbaʼehepykuéra omanótagui hendive; ha koʼág̃a, che haʼe koʼã mbaʼe umi imbaʼehepy hetávape ko yvoraguávape.\n\n24 Ha avei, haʼe umi imboriahúvape, peẽ ndapeguerekóiva, ha upevére peguerekóva pehasa hag̃ua peteĩ áragui ambuépe; haʼe opavave peẽme, pembotovéva pe imboriahúvape, ndapeguerekóigui; aipota pene korasõme peje: Che nameʼẽi ndaguerekóigui, ha katu aguerekórire ameʼẽvaʼerãmoʼã.\n\n25 Ha koʼág̃a, pejéramo péicha pene korasõme pepyta angaipaʼỹre, ndaupéichairamo, peñekondena; ha pene kondenasiõ ijoja peipotágui umi noñemeʼẽivaʼekue peẽme.\n\n26 Ha koʼág̃a, koʼã mbaʼe añeʼẽvaʼekuére peẽme—péva haʼe, pejoko hag̃ua pene angaipa jora ára ha ára, peiko hag̃ua angaipaʼỹme Tupã renondépe—che aipota pene mbaʼehepýgui pemeʼẽ imboriahúvape, opavave yvypóra oguerekoháicha, pe iñembyahýivape pemongaru, ijopívovape pemonde, hasývape pehecha, ha peministra chupe okuera hag̃ua, espíritu rehegua ha yvy ariguápe, oikotevẽháicha.\n\n27 Ha pehecha tojejapopa koʼã mbaʼe arandu ha hekoitépe; ndojejeruréigui peteĩ yvypórape oñani hag̃ua pyaʼeve pe ipuʼaka omeʼẽvagui chupe. Ha avei, iporã ojesareko, upéicha ohupyty hag̃ua pe hembiapo repy; upévare, opa mbaʼe ojejapovaʼerã hendaitépe.\n\n28 Ha aipota penemanduʼa, pende apytépe ojeruréva hogaykepeguápe oiporuka hag̃ua chupe, omeʼẽjeyvaʼerã pe oiporuvaʼekue, heʼi haguéicha, ndaʼupéichairamo ojapóta angaipa; ha ikatu pévare hogaykepegua ojapo avei angaipa.\n\n29 Ha ipahaitépe, ndaikatúi haʼepa peẽme opa mbaʼe ikatuháicha pejapo angaipa; oĩgui heta tape ha mbaʼe ikatuhápe jajapo angaipa, hetaitereígui ndaikatúi aipapa.\n\n30 Ha katu péva ikatu haʼe peẽme, napeñangarekóiramo pendejehe, ha pene apytuʼũme oĩvare, ha pene ñeʼẽ ha penerembiapóre, ha ndapejesarekóiramo Tupã rembiapoukapykuérare, ni ndapepytái jeroviápe umi pehenduvaʼekue pe Ñandejára jeju rehe, jepe pende rekove opa peve, pemanovaʼerã. Ha koʼág̃a, O yvypóra, nemanduʼáke, ha ani remano.\n\n", "mosiah 5": "[center][font_size=26]Ñembyaty 5[/font_size][/center]\n\n[i]Imarangatukuéravagui oiko Cristo raʼy ha rajykuéra jerovia rupive—Upéicha oñehenói chupekuéra Cristo réra rupi—Rréi Benjamín oñemoñeʼẽ chupekuéra toñemovãʼỹ ha topyta hikuái pe tembiapo porãme. 124 ary rupi Cristo mboyve.[/i]\n\n1 Ha koʼág̃a, ojehu rréi Benjamín oñeʼẽ rire péicha itavayguakuérape, oporanduka ijapytepekuéra, oikuaaségui ogueroviápa hikuái umi ñeʼẽ heʼivaʼekue chupekuéra.\n\n2 Ha opavave haʼekuéra heʼijoa peteĩ ñeʼẽme, heʼívo: Heẽ, roguerovia opa ñeʼẽ erevaʼekue oréve; ha avei, roikuaa añeteguaha, pe Ñandejára Ipuʼakapáva Espíritu rupive, ojapóva peteĩ tuicha ñemoambue orepype, térã ore korasõme, upévare ndorojaposevéima mbaʼe vai, ha katu rojapo meméntema pe iporãva.\n\n3 Ha ore, orejehegui avei, pe Tupã pyʼaporã opaveʼỹva rupive, ha umi ijespíritu ohechaukáva rupi, roguereko tuicha techauka umi oútavagui; ha oñeikotevẽramo, ikatu roprofetisa opa mbaʼégui.\n\n4 Ha pe jerovia roguerekovaʼekue umi mbaʼe ore rréi heʼivaʼekuére oréve haʼe oreguerúva ko tuicha jeikuaápe, upévare rovyʼa peteĩ vyʼa tuichaitereívape.\n\n5 Ha roime porã rojapo hag̃ua peteĩ konvénio ore Tupã ndive rojapotaha hembipota, ha oreñeʼẽrendutaha hembiapoukapykuérare opa mbaʼe haʼe ojerurévape oréve, opa ore ára rembyre, ani hag̃ua rogueru ore ári peteĩ jehasaʼasy opaveʼỹva, heʼi haguéicha upe ángel, ani hag̃ua royʼu pe Tupã ñekoʼõi káligui.\n\n6 Koʼág̃a, koʼãva haʼe umi ñeʼẽ pe rréi Benjamín oipotáva chuguikuéra; ha upévare heʼi chupekuéra: Peẽ pejékuri umi ñeʼẽ che aipotáva; ha pe konvénio pejapovaʼekue haʼe peteĩ konvénio ijojáva.\n\n7 Koʼág̃a, pe konvénio pejapovaʼekue rupi peñehenóita Cristo ñemoñare, itaʼýra ha itajyrakuéra; ha péina ápe, ko árape haʼe penemoheñói espíritu reheguávape; peje niko pene korasõ oñemoambuehague pejerovia haguére hérare; upévare, penereñói chugui ha oiko pendehegui itaʼýra ha itajyrakuéra.\n\n8 Ha kóva ko térã rupive peñemosãso, ha ndaipóri ambue térã rupi ikatuha peñemosãso. Ndaipóri ambue térã oñemeʼẽva outaha rupi pe salvasiõ; upévare, che aipota pejagarra pende ári pe Cristo réra, opavave peẽ pejapovaʼekue konvénio Tupã ndive peneñeʼẽrendutaha pende rekove paha peve.\n\n9 Ha ojehúta ojapóva péva ojejuhúta Tupã po akatúape, oikuaátagui pe térã oñehenoitaha rupi; oñehenóitagui Cristo réra rupive.\n\n10 Ha ojehúta, ndojagarráiva hiʼári pe Cristo réra oñehenoivaʼerã ambue térã rupi; upévare, oĩta Tupã po asúpe.\n\n11 Ha aipota penemanduʼa avei, kóva haʼeha pe térã haʼevaʼekue ameʼẽtaha peẽme, arakaʼeve ndojeipeʼamoʼãiva, ndahaʼéiramo tembiapovai rupi; upévare, peñangareko ani hag̃ua pejapo tembiapovai, pe térã ani hag̃ua ojeipeʼa pene korasõgui.\n\n12 Che haʼe peẽme, aipota penemanduʼa pehai hag̃ua tapiaite kóva ko térã pene korasõme, ani hag̃ua peime Tupã po asúpe, ha katu pehendu ha peikuaa hag̃ua pe ñeʼẽ peñehenoitaha rupi, ha avei pe térã haʼe penerenoitaha rupi.\n\n13 Ha mbaʼéicha piko oikuaa peteĩ yvypóra pe ijára noipytyvõivaʼekuépe, haʼéva oikuaaʼỹva haʼe, ha mombyrýva pe ikorasõ remiandu ha rembipotágui?\n\n14 Ha avei, ojagarra piko yvypóra peteĩ mburika hogaykeregua mbaʼéva ha oñongatu? Che haʼe peẽme, Nahániri; ni ndohejamoʼãi okaru hymba apytépe, ha katu omondýita, ha omosẽta chupe okápe. Che haʼe peẽme, upéichata avei penendive ndapeikuaáiramo pe térã peñehenoitaha rupi.\n\n15 Upévare, aipota pepyta ha napeñemovãi, penerenyhẽvo tapiaite tembiapo porãme, Cristo upe Ñandejára Ipuʼakapáva, pendesella hag̃ua imbaʼéramo, pejegueraha hag̃ua yvágape, ha peguereko salvasiõ opaveʼỹva, ha tekove opaveʼỹva, pe arandu, ha puʼaka ha hustísia ha poriahuvereko rupive oguerekóva pe opa mbaʼe apohare yvága ha yvýpe, haʼéva opa mbaʼe ári Tupã. Amén.\n\n", "mosiah 6": "[center][font_size=26]Ñembyaty 6[/font_size][/center]\n\n[i]Rréi Benjamín ohai tavayguakuéra réra ha ohenói sacerdote-kuéra omboʼe hag̃ua chupekuéra—Mosíah oisãmbyhy peteĩ rréi hekojojávaicha. 124–121 ary rupi Cristo mboyve.[/i]\n\n1 Ha koʼág̃a, rréi Benjamín oñandu oñeikotevẽha, oñeʼẽmba rire itavayguakuérape, ohai umi terakuéra maymáva ojapovaʼekue konvénio rehegua iñeʼẽrendutaha Tupã rembiapoukapykuérare.\n\n2 Ha ojehu ndaipóri avave ánga, ndahaʼéiramo umi mitã michĩ, ndoikeivaʼekue upe konvéniope ha omoĩvaʼekue hiʼarikuéra Cristo réra.\n\n3 Ha avei, ojehu rréi Benjamín ombopaha rire koʼã mbaʼe, ha okonsagra rire itaʼýra Mosíah-pe haʼe hag̃ua sãmbyhyhára ha rréi itavayguakuéra ári, ha omeʼẽ rire chupe opa tembiapo upe rréino reheguáva, ha avei ohenói rire sacerdote omboʼe hag̃ua itavayguakuérape, upéicha ohendu ha oikuaa hag̃ua hikuái Tupã rembiapoukapykuéra, ha omokyreʼỹ hag̃ua chupekuéra ñemomanduʼápe umi ñeʼẽmeʼẽ ojapovaʼekuégui, haʼe omomaitei pe atyguasúpe, ha oho hikuái, opavave, hogaguakuéra ndive, hogakuérape.\n\n4 Ha Mosíah oñepyrũ orreina itúva rendaguépe. Ha haʼe oñepyrũ orreina pe trigésimo ary hekove aja, ha ohasáma, cuatrocientos setenta y seis ary rupi Lehi osẽ guive Jerusalén-gui.\n\n5 Ha rréi Benjamín oikove mbohapy ary aja, ha omano.\n\n6 Ha ojehu rréi Mosíah oguata Ñandejára rapére, ha ojesareko ihuísio ha hembipotakuérare, ha iñeʼẽrendu hembiapoukapykuérare opa mbaʼe Ñandejára ojerurevaʼekuépe chupe.\n\n7 Ha rréi Mosíah omombaʼapouka itavayguakuérape oñemitỹ hag̃ua pe yvy. Ha haʼe avei, haʼete, ombaʼapo pe yvýre, ani hag̃ua oiko chugui mbaʼepohýi itavayguakuérape g̃uarã, ojapo hag̃ua itúva ojapo haguéicha opa mbaʼépe. Ha ndaipóri joavy opa itavayguakuéra apytépe mbohapy ary aja.\n\n", "mosiah 7": "[center][font_size=26]Ñembyaty 7[/font_size][/center]\n\n[i]Ammón ojuhu Lehi-Nefi retã, Limhi orreinahápe. Limhi tavayguakuéra oĩ lamanita-kuéra poguýpe—Limhi omombeʼu hembiasakuéra—Peteĩ proféta (Abinadí) otestifikákuri Cristo haʼeha Tupã ha Túva opa mbaʼe ári—Umi oñotỹva mbaʼekyʼakuéra omonoʼõta pe yvytuʼatãjere, ha umi omoĩva ijerovia Ñandejárare oñemosãsóta. 121 ary rupi Cristo mboyve.[/i]\n\n1 Ha koʼág̃a, ojehu rréi Mosíah oguereko rire pyʼaguapy mbohapy ary aja, haʼe oikuaase tavayguakuéragui ojupivaʼekue oiko hag̃ua yvy Lehi-Nefi-pe; térã Lehi-Nefi tavaguasúpe; itavayguakuéra ndoikuaáigui mbaʼeve chuguikuéra ára osẽ guive hikuái Zarahemla retãgui; upévare, omyangekói chupe hikuái ijerure jey jeýpe.\n\n2 Ha ojehu rréi Mosíah oheja diesisei ikuimbaʼekuéra imbaretevéva ojupi Lehi-Nefi retãme, oporandu hag̃ua ijoykeʼykuérare.\n\n3 Ha ojehu upe koʼẽme oñepyrũ ojupi hikuái, ha oguereko hendivekuéra peteĩ hérava Ammón, kuimbaʼe imbarete ha ipuʼakapáva, ha haʼéva Zarahemla ñemoñare; ha haʼéva avei imburuvichakuéra.\n\n4 Ha koʼág̃a, haʼekuéra ndoikuaái moõ gotyopa ohovaʼerã pe taveʼỹme ojupi hag̃ua Lehi-Nefi retãme; upévare, oikorei hikuái heta ára pe taveʼỹre, jepe cuarenta ára aja oikorei hikuái.\n\n5 Ha oikorei rire hikuái cuarenta ára aja, og̃uahẽ hikuái peteĩ yvytýpe oĩva Shilom retã nórte gotyo, ha upépe omoĩ hikuái hogaaokuéra.\n\n6 Ha Ammón ojagarra mbohapy ijoykeʼykuérape, ha héra hikuái Amalekí, Helem, ha Hem, ha oguejy hikuái Nefi retãme.\n\n7 Ha péina ápe, ojuhu hikuái pe rréi tavayguakueragua oikóva Nefi retãme, ha Shilom retãme; ha ojere hesekuéra umi rréi rembiguaikuéra, ha ojejagarra, ha ojejokua ha oñemoĩ chupekuéra kaʼirãime.\n\n8 Ha ojehu oĩ rire hikuái kaʼirãime mokõi ára aja, ojegueru jey chupekuéra pe rréi renondépe, ha ojejora chuguikuéra ijokuaha; ha oñemboʼy hikuái pe rréi renondépe, ha ojeheja chupekuéra, térã katu, ojeʼe chupekuéra ombohovái hag̃ua umi mbaʼe haʼe oporandútava.\n\n9 Ha haʼe heʼi chupekuéra: Péina ápe, che haʼe Limhi, Noé raʼy, haʼevaʼekue Zeniff raʼy, pe osẽvaʼekue Zarahemla retãgui ohupyty hag̃ua kóva ko yvy, haʼevaʼekue ituvakuéra yvy, pe oñemoĩvaʼekue rréiramo tavayguakuéra ñeʼẽ rupi.\n\n10 Ha koʼág̃a aikuaase mbaʼérepa pendepyʼaguasuete peñemoag̃ui hag̃ua ko tavaguasu tápiare, chete aime jave pe okẽme che rembiguaikuéra ndive.\n\n11 Ha koʼág̃a, péva rupi aheja peẽ peñeñongatu, che ikatu hag̃ua aporandu peẽme, ndaupéichairire, ahejavaʼerãmoʼã che rembiguaikuéra pendejuka. Ojeheja peẽme peñeʼẽ.\n\n12 Ha koʼág̃a, Ammón ohechámarõ ojehejaha chupe oñeʼẽ, oho ha ojayvy pe rréi renondépe; ha opuʼãjeývo, heʼi: O rréi, ameʼẽ aguyje Tupãme ko árape aikove haguére, ha ojeheja haguére chéve añeʼẽ; ha añehaʼãta añeʼẽ pyʼaguasúpe;\n\n13 Aikuaa porãgui cheikuaárire nderehejaivaʼerãmoʼã oñemoĩ chéve koʼã jokuaha. Che haʼégui Ammón, peteĩ Zarahemla ñemoñare, ha ajupi Zarahemla retãgui aporandu hag̃ua ore joykeʼykuéragui, Zeniff ogueruvaʼekue upe tetãgui.\n\n14 Ha ojehu Limhi ohendu rire Ammón ñeʼẽ, ovyʼaiterei, ha heʼi: Koʼág̃a aikuaa porã che joykeʼykuéra oĩvaʼekue Zarahemla retãme oikoveha gueteri. Ha koʼág̃a avyʼáta; ha koʼẽrõ ahejáta che tavayguakuéra ovyʼa avei.\n\n15 Ha péina ápe, roime lamanita-kuéra poguýpe, ha oñemoĩ ore ári peteĩ mbaʼe hasyetereíva jagueropuʼaka hag̃ua. Ha koʼág̃a, péina ápe, ore joykeʼykuéra oremosãsóta ore ñeñapytĩmbýgui, térã lamanita-kuéra pógui, ha roikóta hembiguaikuéraramo; iporãvégui roime nefita-kuéra rembiguáiramo rohepymeʼẽrangue pirapire lamanita-kuéra rréipe.\n\n16 Ha koʼág̃a, rréi Limhi heʼi hembiguaikuérape anive hag̃ua ojokua Ammón ha ijoykeʼykuérape, ha katu toheja oho hikuái pe yvytýpe oĩva Shilom nórte gotyo, ha ogueru ijoykeʼykuérape pe tavaguasúpe, ikatu hag̃ua okaru, hoyʼu, ha opytuʼu hikuái ijeguatágui; ohaságui hikuái heta mbaʼe, ohasa hikuái ñembyahýi, yʼuhéi ha kaneʼõ.\n\n17 Ha koʼág̃a, ojehu upe koʼẽme rréi Limhi omondo peteĩ momarandu opa itavayguakuéra apytépe, oñembyaty hag̃ua hikuái témplope, ohendu hag̃ua umi ñeʼẽ haʼe heʼítava chupekuéra.\n\n18 Ha ojehu oñembyaty rire hikuái oñeʼẽ chupekuéra péicha, heʼívo: O peẽ, che tavayguakuéra, pemopuʼã pene akã ha peneangapyhy; péina ápe, pe ára hiʼaig̃uímagui, térã namombyrýi, nañaimemoʼãveimaha ñande rayhuʼỹha poguýpe, jepeve umi ñane ñorairõ heta, haʼevaʼekue mbaʼerei; upevére ajerovia oĩ gueteriha peteĩ ñorairõ ovalétava.\n\n19 Upévare, pemopuʼã pene akã ha pevyʼa, ha pemoĩ pende jerovia Tupãre, pe Tupã haʼevaʼekue Abraham, ha Isaac, ha Jacob Tupã; ha avei, pe Tupã oguenohẽvaʼekue Israel-pe Egipto retãgui, ha ombohasavaʼekue chupekuéra mar rojo rupive haʼerõguáicha yvy ikãva ári, ha omongaruvaʼekue chupekuéra mana reheve ani hag̃ua omano hikuái taveʼỹme; ha hetave mbaʼe haʼe ojapókuri hesekuéra.\n\n20 Ha avei, upéva upe Tupã ogueruvaʼekue ñande rukuérape Jerusalén retãgui, ha oñangareko ha oñongatuvaʼekue itavayguakuérape jepe koʼág̃a peve; ha péina ápe, ñane rembiapovai ha ñane rembiapokyʼa rupi haʼe ñandeguerúkuri ñeñapytĩmbýpe.\n\n21 Ha opavave peẽ haʼe testígo ko árape, Zeniff, oñemoĩvaʼekue rréiramo kóva ko tavayguakuéra ári, haʼe ohupytysetereígui pe ituvakuéra yvy, upévare oñembotavy chupe pe rréi Lamán katupyry ha japu rupive, ojapovaʼekue peteĩ ñeʼẽmeʼẽ rréi Zeniff ndive, ha omoĩ ipópe peteĩ yvy pehẽngue, térã pe tavaguasu Lehi-Nefi, ha Shilom tavaguasu; ha umi yvy ijypypegua—\n\n22 Ha opa koʼã mbaʼe haʼe ojapo, oipyʼajopy térã ogueru hag̃uánte ñeñapytĩmbýpe kóva ko tavayguakuérape. Ha péina ápe, ore koʼág̃a romeʼẽ tetãme jehepymeʼẽ lamanita-kuéra rréipe, haʼéva ore avati, ha ore cebada, ha jepe opa ore granokuéra mbytere, tahaʼe haʼéva; ha ore mymbakuéra ha ore mymbaʼatykuéra ñemoña mbytere; ha lamanita-kuéra rréi ojerure oréve opa mbaʼe roguerekóva mbytere, térã romeʼẽvaʼerã ore rekove.\n\n23 Ha koʼág̃a, ndahasyieterei piko kóva jagueropuʼaka hag̃ua? Ha ndatuichái piko, ko ñande jehasaʼasy? Koʼág̃a péina ápe, jaguereko heta mbaʼére ñanerasẽ hag̃ua.\n\n24 Heẽ, haʼe peẽme, jaguerekoha tuicha mbaʼére ñanerasẽ hag̃ua; ha péina ápe, mboy piko ñande joykeʼykuéra ojejukavaʼekue, ha huguykuéra oñeñohẽ rei, ha opa koʼã mbaʼe pe tembiapovai rupi.\n\n25 Ha kóva ko tavayguakuéra ndoʼáirire tembiapovaípe Ñandejára ndohejaivaʼerãmoʼã ou hiʼarikuéra ko tuicha mbaʼevai. Ha katu péina ápe, nohenduséi hikuái iñeʼẽnguéra; ha katu oñepyrũ oĩ joavy ijapytepekuéra, hetaiterei, oñohẽ meve hikuái huguykuéra.\n\n26 Ha ojuka hikuái peteĩ Ñandejára profétape; heẽ, peteĩ kuimbaʼe Tupã oiporavovaʼekue, oñeʼẽvaʼekue chupekuéra hekoñaña ha hembiapokyʼáre, ha oprofetisa heta mbaʼe oikótava rehe; heẽ, jepe Cristo jeju rehe.\n\n27 Ha heʼi haguére chupekuéra Cristo haʼeha Tupã, opa mbaʼe Túva, ha heʼi omoĩtaha ijehe kuimbaʼe raʼanga, ha haʼéta pe taʼanga kuimbaʼe ojejapo haguéicha iñepyrũmbýpe; térã ambue ñeʼẽme, heʼi pe kuimbaʼe ojejapohague Tupã raʼangáicha, ha Tupã oguejytaha yvypóra raʼykuéra apytépe, ha ojagarráta ijehe toʼo ha tuguy, ha ohóta yvy ape ári—\n\n28 Ha koʼág̃a, haʼe heʼi haguére kóva, ojuka chupe hikuái; ha heta mbaʼe ojapove hikuái oguerúva hiʼarikuéra Tupã ñekoʼõi. Upévare, máva piko ohecharamóta oĩ haguére hikuái ñeñapytĩmbýpe, ha ojeipyʼajopy haguére chupekuéra tuichaite jeikoʼasy reheve?\n\n29 Ha péina ápe, Ñandejára heʼivaʼekue: Naipytyvõmoʼãi che tavayguakuérape hembiapovai ára aja; ha katu ambyaíta hapekuéra ani hag̃ua oñakãrapuʼã hikuái; ha hembiapokuéra haʼéta ita ñepysangaháicha henondepekuéra.\n\n30 Ha avei, haʼe heʼi: Che tavayguakuéra oñotỹramo mbaʼekyʼakuéra omonoʼõta hatykue pe yvytuʼatãjerépe; ha upéva haʼe popĩa.\n\n31 Ha haʼe heʼi jey: che tavayguakuéra oñotỹramo mbaʼekyʼakuéra omonoʼõta hikuái pe yvytu kuarahyresẽvopegua, oguerúva ñehundi pyaʼe.\n\n32 Ha koʼág̃a, péina ápe, Ñandejára ñeʼẽmeʼẽ oñekumplíma, ha peẽ pejeipyʼajopy ha peikoʼasy.\n\n33 Ha katu pejeréramo Ñandejára gotyo korasõ añetépe, ha pemoĩramo pende jerovia hese, ha peipytyvõramo chupe opa pene apytuʼũ jesarekópe, pejapóramo kóva, haʼe, heʼiháicha ha oipotaháicha, penemosãsóta pe ñeñapytĩmbýgui.\n\n", "mosiah 8": "[center][font_size=26]Ñembyaty 8[/font_size][/center]\n\n[i]Ammón omboʼe Limhi tavayguakuérape—Oikuaa umi veinticuatro pláncha jaredita-kuéragui—Umi techapahára ikatu ombohasa kuatiajehaipyre ymaguare—Ndaipóri don tuichavéva pe techapahára oguerekóvagui. 121 ary rupi Cristo mboyve.[/i]\n\n1 Ha ojehu rréi Limhi oñeʼẽmba rire itavayguakuérape, heʼígui chupekuéra heta mbaʼe ha mbovymínte umívagui ahai kóva ko kuatiañeʼẽme, haʼe omombeʼu itavayguakuérape opa mbaʼe ijoykeʼykuéra oĩva Zarahemla retãme rehegua.\n\n2 Ha haʼe oheja Ammón oñemboʼy pe atyguasu renondépe, ha omombeʼu chupekuéra opa mbaʼe ojehuvaʼekue ijoykeʼykuérape ára Zeniff osẽ guive upe tetãgui ára haʼete voi ou peve upégui.\n\n3 Ha haʼe avei omombeʼu chupekuéra umi ñeʼẽ paha rréi Benjamín omboʼevaʼekue chupekuéra, ha omyesakã porã umíva upe rréi Limhi tavayguakuérape, ikatu hag̃uáicha oikũmby hikuái opa ñeʼẽ haʼe heʼivaʼekue chupekuéra.\n\n4 Ha ojehu ojapopa rire opa koʼã mbaʼe, rréi Limhi omomaitei pe atyguasúpe, ha oheja peteĩ teĩ oho hogakuérape.\n\n5 Ha ojehu haʼe ogueruka umi pláncha oguerekóva itavayguakuéra kuatiajehaipyre, ára osẽ guive hikuái Zarahemla retãgui, ha omoĩuka Ammón renondépe, haʼe omoñeʼẽ hag̃ua.\n\n6 Koʼág̃a, Ammón omoñeʼẽmbávo pe kuatiajehaipyre, upe rréi oporandu chupe oikuaa hag̃ua ohesaʼỹijokuaápa ñeʼẽnguéra, ha Ammón ombohovái chupe ndaikatuiha.\n\n7 Ha pe rréi heʼi chupe: Aimévo pyʼajopýpe che tavayguakuéra jeikoʼasýre, aheja cuarenta y tres umi che tavayguakuéra apytégui oho upe taveʼỹre, upéicha ikatu hag̃ua ojuhu Zarahemla retã, rojerure hag̃ua ore joykeʼykuérape oremosãso hag̃ua ñeñapytĩmbýgui.\n\n8 Ha okañy hikuái taveʼỹre heta ára aja, ha jepeve ojesareko hikuái, ndojuhúi pe Zarahemla retã ha katu oujey hikuái ko tetãme, oguata rire peteĩ tetãre oĩva heta y apytépe, ha ojuhu rire peteĩ yvy henyhẽva yvypóra kangue, ha mymba kanguégui, ha henyhẽ avei opáichagua ogaguasu taperégui, ha ojuhu hikuái peteĩ yvy oiko haguépe peteĩ tavayguakuéra hetaitereíva umi Israel-pegua atyguasúicha.\n\n9 Ha testimoniorã haʼeha añetegua umi mbaʼe heʼivaʼekue hikuái, ogueru hikuái veinticuatro pláncha henyhẽva jehaipyrégui, ha haʼéva oroiteguigua.\n\n10 Ha péina ápe, ogueru avei hikuái pytiʼamoʼãha, tuichaitereíva, ha haʼe bronce ha cobre-guigua, ha oĩporãiterei gueteri hikuái.\n\n11 Ha avei, ogueru hikuái kysepuku, hyrukuéra oñehundipámava, ha hogue hoʼupámava kyʼa; ha ndaipóri avave upe tetãme ikatúva ohesaʼỹijo ñeʼẽ térã jehaipyre ojehaíva umi pláncha ári. Upévare haʼékuri ndéve: Ikatu piko rembohasa?\n\n12 Ha haʼe jey ndéve: Reikuaa piko nde oĩpa ikatúva ombohasa? Che aipotágui koʼã kuatiajehaipyre oñembohasa ore ñeʼẽme, koʼãva ikatúgui omeʼẽ ñandéve jeikuaa upe tavayguakuéra oñehundivaʼekue rembyrégui, ou haguégui koʼã kuatiajehaipyre; térã, ikatu oikuaauka ñandéve kóva ko tavayguakuéra oñehundivaʼekuégui; ha che aikuaase mbaʼérepa oñehundi.\n\n13 Koʼág̃a Ammón heʼi chupe: Ikatu añetehápe haʼe ndéve, O rréi, peteĩ kuimbaʼégui ikatúva ombohasa umi kuatiajehaipyre; haʼe oguerekógui peteĩ mbaʼe ikatuhápe omaʼẽ ha ombohasa opa kuatiajehaipyre ymaguaréva; ha haʼe peteĩ Tupã don. Ha umi mbaʼe héra intérprete, ha avave ndaikatúi omaʼẽ ipype ndojeʼéiramo chupe, ani hag̃ua oheka pe ndohekáivaʼerã ha upéicha omano. Ha ojeʼévape omaʼẽ hag̃ua ipype, upévape oñehenói techapahára.\n\n14 Ha péina ápe, pe rréi tavapegua oĩva Zarahemla retãme haʼe kuimbaʼe ojeʼévape ojapo hag̃ua koʼã mbaʼe, ha oguerekóva ko tuicha don Tupãgui oúva.\n\n15 Ha pe rréi heʼi peteĩ techapahára tuichaveha peteĩ profétagui.\n\n16 Ha Ammón heʼi peteĩ techapahára haʼeha avei techaukahára ha proféta; ha ndaiporiha don tuichavéva peteĩ yvypóra ikatúva oguereko, ndahaʼéiramo oguerekóva Tupã puʼaka, avave ndaikatúiva oguereko; upevére peteĩ yvypóra ikatu oguereko peteĩ tuicha puʼaka oñemeʼẽva chupe Tupãgui.\n\n17 Ha katu peteĩ techapahára ikatu oikuaa umi mbaʼe ohasavaʼekue, ha avei umi mbaʼe oikótavagui, ha hesekuéra rupi opa mbaʼe ojehechaukáta, térã, ambue ñeʼẽme, umi mbaʼe kañy ojehechaukáta, ha umi mbaʼe oñeñomíva osẽta tesakãme, ha umi mbaʼe ndojeikuaáiva ojeikuaaukáta hesekuéra rupive, ha avei ojeikuaaukáta hesekuéra rupi umi mbaʼe ambuéicha ndaikatumoʼãiva ojeikuaa.\n\n18 Péicha Tupã omeʼẽ peteĩ tape ikatu hag̃uáicha yvypóra, jerovia rupive, ojapo tuicha tembiapo ha milagrokuéra; upévare oiko chugui tuicha mbaʼe porã hapichakuérape g̃uarã.\n\n19 Ha koʼág̃a, Ammón oñeʼẽmba rire koʼã ñeʼẽ pe rréi ovyʼaiterei, ha omeʼẽ aguyje Tupãme heʼívo: Añetehápe koʼã pláncha oguereko tuicha mbaʼeñemimby, ha koʼã intérprete añetehápe oñembosakoʼivaʼekue ohechauka hag̃ua opa koʼãichagua mbaʼeñemimby yvypóra raʼykuérape.\n\n20 O hechapyrãite Ñandejára rembiapokuéra, ha ogueropuʼaka pukuete piko haʼe itavayguakuérape; heẽ, ha hechaʼỹete ha hatãite piko yvypóra raʼykuéra ñeikũmby, ndohekáigui hikuái arandu, ni ndoipotái haʼe oisãmbyhy chupekuéra!\n\n21 Heẽ, haʼe hikuái peteĩ mymbaʼaty saitéicha okañýva herekuágui, ha oñemosarambi, ha oñemuña, ha ojeʼúva mymba kaʼaguýre.\n\n", "mosiah 9": "Zeniff kuatiajehaipyrekuéra—Peteĩ ñemombeʼu itavayguakuéra rehegua, ára osẽ guive hikuái Zarahemla retãgui ára oñemosãso peve hikuái lamanita-kuéra pógui.\n\nOike ñembyaty 9 guive 22 peve avei.\n\n[center][font_size=26]Ñembyaty 9[/font_size][/center]\n\n[i]Zeniff ogueraha peteĩ aty Zarahemla-guáva ohupyty hag̃ua Lehi-Nefi retã—Rréi lamanita oheja chupekuéra ohupyty upe tetã—Oĩ ñorairõguasu lamanita-kuéra ha Zeniff tavayguakuéra apytépe. 200–187 ary rupi Cristo mboyve.[/i]\n\n1 Che, Zeniff, añemboʼévo opa Nefita-kuéra ñeʼẽme, ha aikuaávo Nefi retãgui, térã pe ñande rukuéra peteĩha yvy jehejapyrégui, ha añemondóvo amaʼẽñemi hag̃ua lamanita-kuéra apytépe ahecha hag̃ua imbaretépa hikuái, ore ehérsito hoʼa hag̃ua hiʼarikuéra ha ohundi hag̃ua chupekuéra—ha katu ahechávo pe iporãva oĩva ijapytepekuéra ndaipotái oñehundi hikuái.\n\n2 Upévare, añorairõ che joykeʼykuéra ndive pe taveʼỹme; che aipotágui ore mburuvicha ojapo peteĩ ñeʼẽmeʼẽ hendivekuéra; ha katu haʼégui haʼe peteĩ kuimbaʼe ipyʼahatã ha oporojukaséva heʼi ojeipeʼa hag̃ua chehegui che rekove; ha katu che añemoʼã heta tuguy ñeñohẽ rupive; túva oñorairõgui túva ndive, ha joykeʼy joykeʼy ndive, hetavéva pe ore ehérsito oñehundipa peve pe taveʼỹme; ha ore, noromanóiva, rohojey Zarahemla retãme, romombeʼu hag̃ua koʼã mbaʼe hembireko ha itaʼyrakuérape.\n\n3 Upevére, che ahupytysetereígui ore rukuéra retã, ambyaty opa ohosévape ohupyty hag̃ua upe tetã, ha roñepyrũjey roho pe taveʼỹre rojupi hag̃ua upe tetãme; ha katu rojeipyʼajopy ñembyahýi ha tuicha jeikoʼasy reheve; orembeguégui oremanduʼa hag̃ua Ñandejára ore Tupãre.\n\n4 Upevére, roikorei rire heta ára pe taveʼỹre romoĩ ore rogaao pe tenda ore joykeʼykuéra omano haguépe, oĩva ore rukuéra retã ypýpe.\n\n5 Ha ojehu che ahajey irundy che kuimbaʼekuéra ndive pe tavaguasúpe, upe rréi oĩháme, aikuaa hag̃ua pe rréi rembipota, ha aikuaa hag̃ua ikatútapa aha che tavayguakuéra ndive ha rohupyty upe tetã pyʼaguapýpe.\n\n6 Ha aha pe rréi rendápe, ha haʼe ojapo chendive konvénio che ikatuha ahupyty Lehi-Nefi retã, ha Shilom retã.\n\n7 Ha haʼe avei heʼi itavayguakuérape osẽ hag̃ua upe tetãgui, ha che ha che tavayguakuéra roike upe tetãme rohupyty hag̃ua.\n\n8 Ha roñepyrũ romopuʼã ogaguasukuéra, ha romoĩporã jey upe tavaguasu tapiakuéra, heẽ, jepe Lehi-Nefi ha Shilom tavaguasu tapiakuéra.\n\n9 Ha roñepyrũ roñemitỹ pe yvy, heẽ, opáichagua mbaʼeraʼỹi reheve, avati raʼỹi, ha trígo, ha seváda, ha neas, ha sheum reheve, ha opáichagua yva raʼỹi reheve; ha roñepyrũ roñemboheta ha roñakãrapuʼã upe tetãme.\n\n10 Ha koʼág̃a, haʼékuri upe rréi Lamán katupyry ha japúgui, ogueru hag̃ua che tavayguakuérape ñeñapytĩmbýpe, haʼe ohejahague ore rohupyty upe yvy.\n\n11 Upévare ojehu, roiko rire pe tetãme doce ary aja pe rréi Lamán oñepyrũ ojepyʼapy, okyhyjégui che tavayguakuéra oñemombaretevéramo g̃uarã upe tetãme, ha upéicha haʼekuéra ndaikatumoʼãi ipuʼaka hesekuéra ha ogueraha chupekuéra ñeñapytĩmbýpe.\n\n12 Ha haʼe hikuái peteĩ tavayguakuéra iñateʼỹ ha itaʼãngarayhúva; upévare oregueruse hikuái ñeñapytĩmbýpe, ikatu hag̃uáicha henyhẽ hikuái ore po rembiapo reheve; heẽ, okaru hag̃ua hikuái ore mymbaʼaty oĩvagui ñúme.\n\n13 Upévare ojehu rréi Lamán oñepyrũ omokyreʼỹ itavayguakuérape oñorairõ hag̃ua che tavayguakuéra ndive; upévare oñepyrũ oĩ ñorairõguasu ha joavy upe tetãme.\n\n14 Ha decimotercer arýpe che arreinahague Nefi retãme, mombyry Shilom retãme sur gotyo, che tavayguakuéra omboyʼu ha omongaru jave imymbaʼatýpe ha oñemitỹ jave, ou hiʼarikuéra hetaiterei lamanita-kuéra, ha oñepyrũ ojuka chupekuéra, ha ogueraha imymbaʼatykuéra, ha avati ikokuepegua.\n\n15 Heẽ, ha ojehu opavave umi ndojehupytyivaʼekue, oñani Nefi tavaguasu peve, ha ojerure chéve ñemoʼã.\n\n16 Ha ojehu ambosakoʼi chupekuéra yvyrapã ha huʼy reheve, kysepuku ha simitárra reheve, mása ha ónda reheve, ha opa árma ikatúva rojuhu reheve, ha che ha che tavayguakuéra rosẽ roñorairõ hag̃ua lamanita-kuéra ndive.\n\n17 Heẽ, Ñandejára puʼaka reheve rosẽ roñorairõ hag̃ua lamanita-kuéra ndive; che ha che tavayguakuéra rojerureʼasýgui Ñandejárape oremosãso hag̃ua ore rayhuʼỹha pógui, opáygui orepype manduʼa ore rukuéra ñemosãsóre.\n\n18 Ha Tupã ohendu ore jerureʼasy ha ombohovái ore ñemboʼe; ha rosẽ ipuʼaka reheve; heẽ, rosẽ lamanita-kuéra rehe, ha peteĩ ára ha peteĩ pyhare rojuka tres mil cuarenta y tres-pe; rojuka chupekuéra romosẽ meve ore retãgui.\n\n19 Ha che, chete, che po rupi, aipytyvõ oñeñotỹ hag̃ua heʼõnguekuéra. Ha péina ápe, ore mbyasy ha jaheʼo guasurã, doscientos setenta y nueve ore joykeʼykuéra ojejuka.\n\n", "mosiah 10": "[center][font_size=26]Ñembyaty 10[/font_size][/center]\n\n[i]Rréi Lamán omano—Itavayguakuéra hesaite ha iñarõ ha oguerovia jepokuaa añeteguaʼỹva—Zeniff ha itavayguakuéra ipuʼaka hesekuéra. 187–160 ary rupi Cristo mboyve.[/i]\n\n1 Ha ojehu roñepyrũjey romoĩporã pe rréino ha rohupyty jey upe tetã pyʼaguapýpe. Ha ajapouka árma ñorairõrã opaichaguáva, upéicha che aguereko hag̃ua armakuéra che tavayguakuérape g̃uarã, ára lamanita-kuéra osẽ jey vove g̃uarã ñorairõguasúpe che tavayguakuéra rehe.\n\n2 Ha amoĩ ñangarekohára upe tetã jerére, ani lamanita-kuéra hoʼa jey ñehaʼarõʼỹme ore ári ha orerundi; ha péicha amoʼã che tavayguakuéra ha che mymbaʼatykuéra, ha ndahejái hoʼa hikuái orerayhuʼỹha pópe.\n\n3 Ha ojehu rohupyty ore rukuéra retã heta ary aja, heẽ, veintidos ary pukukue.\n\n4 Ha ajapo kuimbaʼekuéra oñemitỹ pe yvy, ha omongakuaa opáichagua mbaʼeraʼỹi ha opáichagua yva.\n\n5 Ha ajapo kuñanguéra ombovyvy, ha hembiapo, ha ombaʼapo, ha ombaʼapo opáichagua líno hechapyrãva rehe, heẽ, ha opáichagua ao romonde hag̃ua ore opívo; ha upéicha roñakãrapuʼã upe tetãme—upéicha roguereko meme pyʼaguapy upe tetãme veintidos ary aja.\n\n6 Ha ojehu rréi Lamán omano, ha itaʼýra oñepyrũ orreina hendaguépe. Ha haʼe oñepyrũ omokyreʼỹ itavayguakuérape opuʼã hag̃ua che tavayguakuéra rehe; upévare oñepyrũ oñembosakoʼi hikuái ñorairõguasurã, ha ou hag̃ua ñorairõme che tavayguakuéra rehe.\n\n7 Ha katu che amondo che maʼẽñemiharakuéra omaʼẽñemi hag̃ua Shemlón retã jerére, aikuaa hag̃ua iñembosakoʼikuéragui, añemoʼã hag̃ua chuguikuéra, ani hag̃ua ou hikuái che tavayguakuéra ári ha ohundi chupekuéra.\n\n8 Ha ojehu ojupi hikuái Shilom retã nórte gotyo, heta iñorairõharakuéra ndive, kuimbaʼe oguerekóva yvyrapã ha huʼy, kysepuku ha simitárra, ita ha ónda; ha oñapi hikuái iñakã ha ijopívo; ha omoĩ ijehe fáha vakapígui ojejapóva ombojeréva ilómore.\n\n9 Ha ojehu ajapouka kuña ha mitãnguéra che tavayguapegua toñeñomi pe taveʼỹme; ha ajapo avei opa tuja ikatúva ogueraha árma, ha opa mitãrusu ikatúva ogueraha árma, oñembyatypa oñondive oho hag̃ua oñorairõ lamanita-kuéra ndive; ha amoĩ chupekuéra hendápe, opavave kuimbaʼe ary oguerekoháicha.\n\n10 Ha ojehu rosẽ roñorairõ hag̃ua lamanita-kuéra ndive; ha che, che jepeve, che tujámava, aha añorairõ hag̃ua lamanita-kuéra ndive. Ha ojehu rosẽ Ñandejára puʼaka reheve ñorairõme.\n\n11 Ha koʼág̃a, lamanita-kuéra mbaʼeve ndoikuaái Ñandejáragui, ni pe Ñandejára puʼakágui, upévare ojerovia hikuái ipuʼaka rehe. Upevére haʼekuéra haʼe peteĩ tavayguakuéra imbaretéva, yvypóra imbareteháicha.\n\n12 Haʼe hikuái peteĩ tavayguakuéra saite, ha iñarõva, ha oporojukaséva, ogueroviáva ituvakuéra jepokuaa, haʼéva kóva—Oguerovia hikuái oñemosẽhague Jerusalén retãgui ituvakuéra rembiapovai rupi, ha ijoykeʼykuéra ojaheihague hesekuéra taveʼỹme, ha ojejaheihague hesekuéra ohasa aja yguasu ári.\n\n13 Ha avei, ojejaheihague hesekuéra oiko aja hikuái ijyvy jehejapyre peteĩháme, ohasa rire hikuái pe yguasu ári, ha opa koʼã mbaʼe Nefi ijeroviarekove haguére iñeʼẽrendúvo Ñandejára rembiapoukapykuérare—upévare Ñandejára ohovasa chupe, Ñandejára ohendúgui iñemboʼe ha ombohovái chupe, ha haʼe oisãmbyhy chupekuéra pe taveʼỹre.\n\n14 Ha ijoykeʼykuéra ipochy hendive noikũmbýigui hikuái Ñandejára rembiapo; ha avei ipochy hendive pe y ári omohatãgui hikuái ikorasõ Ñandejára rehe.\n\n15 Ha avei, ipochy hendive hikuái og̃uahẽvo pe yvy ñeʼẽmeʼẽnguéme, heʼígui hikuái haʼe oipeʼahague ipoguikuéra pe tavayguakuéra ñeisãmbyhy; ha oñehaʼã ojuka chupe hikuái.\n\n16 Ha avei, ipochy hikuái hendive osẽ haguére pe taveʼỹme Ñandejára heʼi haguéicha chupe, ha ogueraha umi kuatiajehaipyre ojehaíva pláncha bronce-guigua ári, heʼígui hikuái haʼe omondahague umíva.\n\n17 Ha upéicha omboʼe hikuái itaʼyrakuérape ndohayhúi hag̃ua chupekuéra, ha ojuka hag̃ua chupekuéra, ha omonda ha oipeʼapa hag̃ua chuguikuéra, ha ojapo hag̃ua hikuái opa mbaʼe ikatúva ohundi hag̃ua chupekuéra; upévare oguereko hikuái peteĩ jehayhuʼỹ opaveʼỹva Nefi raʼykuérare.\n\n18 Ha koʼã mbaʼére pe rréi Lamán, ikatupyry, ha ijapu rupi, ha iñeʼẽmeʼẽ añeteguaʼỹva rupi, chembotavy, che agueru hag̃ua che tavayguakuérape kóva ko tetãme, haʼekuéra ohundi hag̃ua chupekuéra; heẽ, ha ore rohasaʼasy opa koʼã ary pukukue ko tetãme.\n\n19 Ha koʼág̃a che, Zeniff, amombeʼupa rire koʼã mbaʼe che tavayguakuérape lamanita-kuéra rehegua, amokyreʼỹ chupekuéra osẽ hag̃ua oñorairõ opa ipuʼaka reheve, omoĩvo ijerovia Ñandejárare; upévare, roñorairõ hendivekuéra, ojováre.\n\n20 Ha ojehu romosẽjey chupekuéra ore retãgui; ha rojuka chupekuéra tuicha jejukápe, heẽ hetaitereígui ndaikatúi roipapa.\n\n21 Ha ojehu rojevy jey ore retãme, ha che tavayguakuéra oñepyrũ jey oñangareko imymbaʼatýre, ha oñemitỹ ijyvy.\n\n22 Ha koʼág̃a che, chetujámavo, ameʼẽ upe rréino peteĩ che raʼýpe; upévare, ndaʼevéima mbaʼeve. Ha ajerure Ñandejára tohovasa che tavayguakuérape. Amén.\n\n", "mosiah 11": "[center][font_size=26]Ñembyaty 11[/font_size][/center]\n\n[i]Rréi Noé oisãmbyhy tekoñañáme—Haʼe hory tekovaípe hembireko ha ikuñanguéra ndive—Abinadí oprofetisa tavayguakuéra ojeguerahataha ñeñapytĩmbýpe—Ojukase chupe rréi Noé. 160–150 ary rupi Cristo mboyve.[/i]\n\n1 Ha koʼág̃a ojehu Zeniff omeʼẽ pe rréino Noé, peteĩ itaʼýrape; upévare Noé oñepyrũ orreina hendaguépe; ha haʼe ndoguatái itúva rapére.\n\n2 Ha péina ápe, haʼe naiñeʼẽrendúi Tupã rembiapoukapykuérare, ha katu oguata ikorasõ oipotaháicha. Ha haʼe hembireko ha ikuña heta. Ha haʼe ojapo itavayguakuéra hoʼa hag̃ua angaipápe ha ojapo pe Ñandejára resa renondépe ijejaʼeʼỹvéva. Heẽ, ha haʼekuéra hekovai ha ojapo opáichagua tekoñaña.\n\n3 Ha haʼe omoĩuka peteĩ tetãme jehepymeʼẽ pe quinta párte opa mbaʼe oguerekóvagui hikuái, kínto pehẽngue pe hiʼóro ha iplátagui, kínto pehẽngue pe iziff-gui, ha i-cobre ha i-bronce ha iérrogui; ha kínto pehẽngue imymba oñemongyrávagui; ha avei kínto pehẽngue opa hiʼyvaraʼỹikuéragui.\n\n4 Ha ojapo opa koʼãva haʼe oñemantene hag̃ua, ha hembireko ha ikuñanguérape; ha avei isacerdotekuérape, ha hembireko ha ikuñanguérape; ha péicha haʼe omoambue umi tembiapo upe rreinopegua.\n\n5 Ha haʼe omosẽ opa umi sacerdote itúva okonsagravaʼekuépe, ha okonsagra sacerdote pyahu hendaguépe, umi oñembotuicháva ikorasõ orgúllope.\n\n6 Heẽ, péicha oñemantene hikuái hekoreípe, ha itaʼangajehayhu, ha hekovaikuérape, umi tetãme ojehepymeʼẽva rréi Noé omoĩvaʼekue itavayguakuéra ári rupive; upéicha tavayguakuéra ombaʼapoiterei omantene hag̃ua umi tembiapovai.\n\n7 Heẽ, ha haʼekuéra avei oñepyrũ ohayhu taʼanga, ombotavýgui chupekuéra upe rréi ha secerdotekuéra ñeʼẽ rei ha añeteguaʼỹva, haʼekuéra oñeʼẽgui chupekuéra ñeʼẽ añeteguaʼỹva.\n\n8 Ha ojehu rréi Noé omopuʼã heta ogaguasu tuicha ha iporãva; ha ombojegua yvyra oñembaʼapo porãitereívape, ha opáichagua mbaʼe porãme, óro, ha plátagui, ha iérro, ha bronce, ha ziff, ha cobre-gui;\n\n9 Ha haʼe avei omopuʼã ijupe g̃uarã peteĩ ogaporã tuicháva, ha peteĩ apykajegua imbytépe, haʼéva yvyra oñembaʼapo porãitereívagui ha oñembojeguáva óro ha pláta, ha mbaʼe iporãitereíva reheve.\n\n10 Ha haʼe avei oheja imbaʼapoharakuéra ojapo opáichagua tembiapo porã pe témplo tápia ryepýpe, yvyra porãgui, ha cobre, ha bronce-gui.\n\n11 Ha umi apyka ojehejavaʼekue sumo sacerdotekuérape g̃uarã, oĩva yvateve opa ambue apyka ári, haʼe ombojegua oroitégui; ha ojapouka peteĩ pytiʼa jokoha henondepekuéra, haʼekuéra ombopytuʼu hag̃ua hiʼári hete ha ijyvakuéra oñeʼẽ aja ñeʼẽ añeteguaʼỹ ha ñeʼẽ rei itavayguakuérape.\n\n12 Ha ojehu haʼe omopuʼã peteĩ tórre pe témplo ypýpe; heẽ, peteĩ tórre ijyvatetereíva, ijyvatetereígui ikatúva oñemboʼy huʼãme ha ohecha Shilom retã, ha avei Shemlón retã, oikohápe lamanita-kuéra; ha jepe ikatu ohecha opa tetã ijerére.\n\n13 Ha ojehu haʼe ojapouka heta ogaguasu Shilom retãme; ha omopuʼãka peteĩ tórre guasu yvyty ári oĩva Shilom yvy nórte gotyo, haʼevaʼekue peteĩ ñemoʼãha Nefi raʼykuérape g̃uarã haʼekuéra okañyramoguare upe tetãgui; ha ojapo koʼãva umi pirapire ohupytyvaʼekue itavayguakuéra tetãme ojehepymeʼẽva reheve.\n\n14 Ha ojehu haʼe omoĩ ikorasõ imbaʼehepykuérare, ha haʼe ohasa hiʼarakuéra tekovaípe hembireko ha ikuñanguéra ndive; ha avei isacerdotekuéra ohasa hiʼarakuéra kuñarekovai ndive.\n\n15 Ha ojehu haʼe oñotỹ parraltykuéra pe tetã jerére; ha ojapo peteĩ parral ñamiha, ha ojapo hetaiterei víno; ha upévare oiko chugui peteĩ vínoʼuha, ha avei itavayguakuéragui.\n\n16 Ha ojehu lamanita-kuéra oñepyrũ ou itavayguakuéra ári, aty michĩva ári, ha ojuka chupekuéra ikokuépe, ha oñangareko aja hikuái imymbaʼatykuérare.\n\n17 Ha rréi Noé omondo ñangarekoharakuéra pe tetã jerére oheja hag̃ua chupekuéra okápe; ha katu nomondói omondovaʼerã, ha lamanita-kuéra ou hiʼarikuéra ha ojuka chupekuéra, ha oguenohẽ heta hymbaʼatykuéra pe tetãgui; upéicha lamanita-kuéra oñepyrũ ohundi chupekuéra, ha oñohẽ ijehayhuʼỹ hiʼarikuéra.\n\n18 Ha ojehu rréi Noé omondo ehersitokuéra hiʼarikuéra, ha omboguevi chupekuéra, térã omboguevi chupekuéra sapyʼami; upévare, haʼekuéra oujey ovyʼávo imondapyrére.\n\n19 Ha koʼág̃a, ko tuicha ñemotenonde rupi oñembotuicha hikuái ikorasõkuéra orgúllope; ha oñemombaʼeguasu hikuái imbaretére, heʼívo umi icincuenta ipuʼakaha milláres umi lamanita-kuérare; ha péicha oñembotuicha hikuái, ha hory tuguýpe, ha ijoykeʼykuéra ruguy ñeñohẽme, ha kóva upe irréi ha isacerdotekuéra rekoñañáre.\n\n20 Ha ojehu oĩ ijapytepekuéra peteĩ kuimbaʼe hérava Abinadí; ha osẽ ijapytepekuéra, ha oñepyrũ oprofetisa, heʼívo: Péina ápe, péicha heʼi Ñandejára, ha péicha heʼi chéve, heʼívo, Tereho, ha ere tavayguakuérape, upéicha heʼi Ñandejára—Ái ko tavayguakuéragui, ahechágui hembiapokyʼakuéra, ha hekoñaña, ha hembiapovaikuéra; ha noñearrepentíriramo che ajúta chupekuéra che pochy reheve.\n\n21 Ha noñearrepentíriramo hikuái ha ojere Ñandejára Itupãme, péina ápe, ameʼẽta chupekuéra ihayhuʼỹhakuéra pópe; heẽ, ha ojegueraháta ñeñapytĩmbýpe; ha ojejopýta chupekuéra ihayhuʼỹhakuéra po rupive.\n\n22 Ha ojehúta haʼekuéra oikuaáta che haʼeha Ñandejára Itupã, ha haʼeha peteĩ Tupã hakateʼỹva, ajúva che tavayguakuéra rembiapovaikuéra ári.\n\n23 Ha ojehúta kóva ko tavayguakuéra noñearrepentíriramo ha ndojeréiramo Ñandejára Itupãme, ojegueraháta ñeñapytĩmbýpe; ha avave nomosãsomoʼãi chupekuéra, ndahaʼéiramo Ñandejára pe Tupã Ipuʼakapáva.\n\n24 Heẽ, ha ojehúta haʼekuéra ojerureʼasy vove chéve chembeguéta ahendu hag̃ua ijerureʼasykuéra; heẽ, ha ahejáta ojeipyʼajopy chupekuéra ihayhuʼỹhakuérare.\n\n25 Ha noñearrepentíriramo hikuái silísio ha tanimbúpe, ha ojerureʼasy hikuái Ñandejára Itupãme, nahendumoʼãi iñemboʼekuéra ni namosãsomoʼãi chupekuéra ijeikoʼasýgui; ha upéicha heʼi Ñandejára, ha péicha heʼíkuri chéve.\n\n26 Koʼág̃a ojehu Abinadí oñeʼẽ rire chupekuéra koʼã ñeʼẽ, oñekoʼõi hendive hikuái, ha oñehaʼã oipeʼa chugui hekove; ha katu Ñandejára omosãso chupe ipoguikuéra.\n\n27 Koʼág̃a rréi Noé ohendu rire umi ñeʼẽ Abinadí heʼivaʼekue tavayguakuérape, oñekoʼõi avei; ha heʼi: Máva piko Abinadí, che ha che tavayguakuéra rojehusga hag̃ua hese, térã máva piko Ñandejára, ogueru hag̃ua che tavayguakuéra ári jeikoʼasy tuichaitéva?\n\n28 Che haʼe peẽme pegueru hag̃ua koʼápe Abinadí-pe, ajuka hag̃ua chupe, haʼe heʼi haguére koʼã mbaʼe omokyreʼỹ hag̃ua che tavayguakuérape ipochy hag̃ua oñondive, ha omoĩ hag̃ua joavy che tavayguakuéra apytépe; upévare ajukáta chupe.\n\n29 Koʼág̃a tavayguakuéra resa oñemboty; upévare omohatã hikuái ikorasõkuéra Abinadí ñeʼẽre, ha upe guive oheka hikuái ojagarra hag̃ua chupe. Ha rréi Noé omohatã ikorasõ Ñandejára ñeʼẽre, ha noñearrepentíri hembiapoñañágui.\n\n", "mosiah 12": "[center][font_size=26]Ñembyaty 12[/font_size][/center]\n\n[i]Abinadí oñemoĩ kaʼirãime oprofetisa haguére tavayguakuéra ñehundi ha rréi Noé ñemano—Sacerdote-kuéra añeteguaʼỹva oñeʼẽ escritura-kuérare ha heʼiguaʼu iñeʼẽrenduha Moisés léire—Abinadí oñepyrũ omboʼe umi diez tembiapoukapykuéra. 148 ary rupi Cristo mboyve.[/i]\n\n1 Ha ojehu mokõi ary rire, Abinadí ou ijapytepekuéra oñemondévo ambuéicha, ha upévagui ndoikuaái chupe hikuái, ha oñepyrũ oprofetisa ijapytepekuéra, heʼívo: Péicha heʼi chéve Ñandejára, heʼívo—Abinadí, tereho ha eprofetisa kóva ko che tavayguakuérape, haʼekuéra omohatãgui ikorasõkuéra che ñeʼẽ rehe; noñearrepentíri hikuái hembiapoñañágui; upévare, ajúta chupekuéra che pochy reheve, heẽ, che pochyguasu reheve ajúta chupekuéra hembiapovai ha hembiapokyʼápe.\n\n2 Heẽ, ái kóva ko ñemoñareʼatýgui! Ha Ñandejára heʼi chéve: Eipyso nde po ha eprofetisa, erévo: Péicha heʼi Ñandejára, ojehúta kóva ko ñemoñareʼaty, hembiapovai rupi, ojegueraháta ñeñapytĩmbýpe, ha ojeipyʼajopýta hovápe; heẽ, ha oñemuñáta yvyporakuérare ha ojejukáta, ha yvyturehegua yryvu, ha jaguakuéra, heẽ, ha mymbakuéra saite, hoʼúta hoʼo.\n\n3 Ha ojehúta pe rréi Noé rekove oñembohepýta peteĩ ao oĩva tatakua akupeguáicha; haʼe oikuaátagui che haʼeha Ñandejára.\n\n4 Ha ojehúta che aipyʼajopýta ko che tavayguakuérape jeikoʼasyeterei reheve, heẽ, ñembyahýi ha mbaʼasyvai reheve; ha ahejáta oguahu hikuái opa ára pukukue.\n\n5 Heẽ, ha ahejáta oñemoĩ mbaʼepohýi ijaperekuéra; ha oñemboguatáta tukumbópe mburika ikirirĩvaicha.\n\n6 Ha ojehúta amboúta amandáu ijapytepekuéra, ha oipyʼajopýta chupekuéra; ha ojeipyʼajopýta avei yvytu kuarahyresẽmegua reheve; ha vichokuéra omyenyhẽta avei hetã, ha hoʼúta imbaʼeraʼỹinguéra.\n\n7 Ha ojeipyʼajopýta chupekuéra tuicha mbaʼasyvai reheve; ha ajapóta opa koʼã mbaʼe hembiapovai ha hembiapokyʼakuéra rupi.\n\n8 Ha ojehúta noñearrepentíriramo hikuái, che ahundipáta chupekuéra yvy ape árigui; upevére ohejáta hikuái hapykuépe peteĩ kuatiajehaipyre, ha che añongatúta umíva ambue tetãnguérape g̃uarã ohupytýtava upe tetã; heẽ, jepe kóva ajapóta che ahechauka hag̃ua ko tavayguakuéra rembiapokyʼa ambue tetãnguérape. Ha heta mbaʼe oprofetisa Abinadí kóva ko tavayguakuéra rehe.\n\n9 Ha ojehu ipochy hendive hikuái; ha ojagarra chupe ha ogueraha jejokuapyre rréi renondépe, ha heʼi hikuái upe rréipe: Péina ápe, rogueru nerenondépe peteĩ kuimbaʼe oprofetisavaʼekue mbaʼeñaña nde tavayguakuérare, ha heʼi Tupã ohunditaha chupekuéra.\n\n10 Ha oprofetisa avei mbaʼeñaña nde rekove rehegua, ha heʼi nde rekove ojoguataha peteĩ ao tatakua akúpe.\n\n11 Ha avei, heʼi nde haʼéta peteĩ takuáraicha, jepeve peteĩ takuára piru ñumeguáicha, mymbakuéra saite oitýva ha opyrũ hatãva hese ipýpe.\n\n12 Ha avei, haʼe heʼi nde haʼetaha kárdo potýicha, hiʼajuporã vove, yvytu oipejúramo, oñemosarambíva yvy ape ári. Ha haʼe heʼi Ñandejára heʼihague umíva. Ha haʼe heʼi opa koʼãva outaha nde ári nereñearrepentíriramo, ha kóva ne rembiapovaikuéra rupi.\n\n13 Ha koʼág̃a, o rréi, mbaʼeñaña tuichaite piko rejapo, térã mbaʼeichagua tuichaite angaipakuéra piko ojapo nde tavayguakuéra, Tupã ñanekondena hag̃ua térã jajehusga hag̃ua ko kuimbaʼére?\n\n14 Ha péina ápe, o rréi, péina ápe, ñande ñaime angaipaʼỹre, ha nde, o rréi, nderejapói angaipa; upévare, ko kuimbaʼe ijapu heʼívape nderehe, ha oprofetisarei.\n\n15 Ha péina ápe, ñanembarete; ha ndajaʼamoʼãi ñeñapytĩmbýpe, ni ndajajeguerahamoʼãi ñeñapytĩmbýpe ñanderayhuʼỹhakuérare; heẽ, ha nde reñakãrapuʼãkuri ko tetãme, ha avei reñakãrapuʼãvaʼerã.\n\n16 Péina ápe, ápe oĩ ko kuimbaʼe, romeʼẽ nde pópe; ikatu rejapo hendive iporãveháicha ndéve.\n\n17 Ha ojehu rréi Noé omoĩuka Abinadí-pe kaʼirãime; ha ohenoiuka sacerdotekuérape, oñembyaty hag̃ua ikatu hag̃uáicha oñemongeta hendivekuéra pe ojapótavare chugui.\n\n18 Ha ojehu heʼi hikuái upe rréipe: Egueru koʼápe roporandu hag̃ua chupe; ha upe rréi ogueruka chupe henondepekuéra.\n\n19 Ha oñepyrũ ojapo chupe hikuái porandu, omoñeʼẽjoavy hag̃ua chupe, upéicha oguereko hag̃ua hikuái mbaʼérepa omoĩvai chupe; ha katu haʼe ombohovái chupekuéra kyhyjeʼỹme, ha ombohovái opa iporandukuéra, heẽ, ombojurujái peve chupekuéra; haʼe ombohováigui chupekuéra opa iporandúpe, ha omoapañuãi opa iñeʼẽnguérape.\n\n20 Ha ojehu peteĩ ijapytepekuéravagui heʼi chupe: Mbaʼe heʼise umi ñeʼẽ ojehaíva ha oñemboʼevaʼekue ñande rukuérare, heʼívo:\n\n21 Iporãite piko yvytykuéra ári pe oguerúva marandu porã py; pe omombeʼúva pyʼaguapýgui; oguerúva marandu porã imarangatúvagui; omombeʼúva salvasiõgui; heʼíva Sión-pe, Nde Tupã orreina;\n\n22 Neñangarekoharakuéra omopuʼãta iñeʼẽ; ñeʼẽ oñondivepápe opurahéita, ohechátagui hikuái hesa tee rupi Ñandejára oguerujey vove Sión-pe;\n\n23 Pesẽ vyʼápe; pepurahéi oñondivepa Jerusalén-pegua tenda nandikuéra; Ñandejára omoangapyhýgui itavayguakuérape, haʼe orredimi Jerusalén-pe;\n\n24 Ñandejára omboʼopívo ijyva marangatu opa tetãnguéra resa renondépe, ha opa yvy opaha peve ohecháta ñande Tupã salvasiõ?\n\n25 Ha koʼág̃a Abinadí heʼi chupekuéra: Peẽ piko haʼe sacerdote, ha peje pemboʼeha ko tavayguakuérape, ha peikũmbyha pe espíritu profesía rehegua, ha upevére peikuaase chehegui koʼã mbaʼe heʼiséva?\n\n26 Che haʼe peẽme, ái pendehegui pembyaígui Ñandejára rape! Peikũmbýramo koʼã mbaʼe napemboʼéi; upévare, pembyai Ñandejára rape.\n\n27 Napemoĩri pene korasõkuéra peikũmby hag̃ua; upévare, napenearandúi. Upévare, mbaʼe piko pemboʼe ko tavayguakuérape?\n\n28 Ha heʼi hikuái: Romboʼe Moisés léi.\n\n29 Ha heʼi jey chupekuéra: Pemboʼéramo Moisés léi mbaʼére piko napeneñeʼẽrendúi hese? Mbaʼére piko pemoĩ pene korasõ mbaʼehepykuérare? Mbaʼére piko penderekovai ha peiporu pene mbarete kuñarekovai ndive, heẽ, ha pejapo ko tavayguakuéra ojapo angaipa, Ñandejára oguereko hag̃ua mbaʼérepa chembou aprofetisa hag̃ua kóva ko tavayguakuéra rehe, heẽ, jepeve peteĩ tuicha mbaʼevai ko tavayguakuéra rehe?\n\n30 Ndapeikuaái piko che añeʼẽha añetegua? Heẽ, peikuaa che añeʼẽha añetegua; ha peẽ peryryivaʼerã Tupã renondépe.\n\n31 Ha ojehúta pejeipyʼajopýta pene rembiapovaikuérare, pejégui pemboʼeha Moisés léi. Ha mbaʼe piko peikuaa peẽ Moisés léigui? Ou piko pe salvasiõ Moisés léi rupi? Mbaʼépa peje peẽ?\n\n32 Ha haʼekuéra ombohovái ha heʼi pe salvasiõ ouha Moisés léi rupi.\n\n33 Ha katu Abinadí heʼi chupekuéra: Che aikuaa peneñeʼẽrendúramo Tupã rembiapoukapykuérare pejesalvataha; heẽ, peneñeʼẽrendúramo umi tembiapoukapykuérare Ñandejára omeʼẽvaʼekue Moisés-pe Sinai yvytýpe, heʼívo:\n\n34 Che haʼe Ñandejára nde Tupã, ndegueruvaʼekue Egipto retãgui, pe óga ñeñapytĩmbýgui.\n\n35 Ndereguerekomoʼãi ambue Tupã che renondépe.\n\n36 Nderejapomoʼãi mbaʼevéichagua taʼanga jejapopyre, ni mbaʼevéichagua ñemohaʼanga mbaʼeve yvate yvágape oĩva rehe, ni mbaʼeve yvyguýpe oĩva rehe.\n\n37 Koʼág̃a Abinadí heʼi chupekuéra, Pejapo piko raʼe opa koʼã mbaʼe? Che haʼe peẽme, Nahániri, ndapejapói. Ha pemboʼe piko ko tavayguakuérape ojapopavaʼerãha opa koʼã mbaʼe? Che haʼe peẽme, Nahániri, ndapejapói.\n\n", "mosiah 13": "[center][font_size=26]Ñembyaty 13[/font_size][/center]\n\n[i]Abinadí oñemoʼã Tupã rehegua puʼaka rupive—Haʼe omboʼe umi diez tembiapoukapykuéra—Pe salvasiõ ndoúi Moisés léi rupive añónte—Tupãite voi ojapóta peteĩ expiasiõ ha orredimíta itavayguakuérape. 148 ary rupi Cristo mboyve.[/i]\n\n1 Ha koʼág̃a pe rréi ohendu rire koʼã ñeʼẽnguéra, heʼi isacerdotekuérape: Pegueraha pe kuimbaʼépe, ha pejuka; ha mbaʼe piko haʼe ñandéve g̃uarã, haʼe niko itavyrai.\n\n2 Ha oñemotenonde ha oñehaʼã omoĩ hikuái ipo hiʼári; ha katu haʼe ogueropuʼaka, ha heʼi chupekuéra:\n\n3 Ani pepoko cherehe, Tupã pendepyʼajopýta pemoĩramo pende po che ári, neʼĩragui ameʼẽ pe ñemomarandu Ñandejára heʼivaʼekue chéve ameʼẽ hag̃ua; ni ndaʼéi gueteri peẽme pejerurevaʼekue chéve haʼe hag̃ua; upévare, Tupã ndohejamoʼãi che añehundi koʼág̃a.\n\n4 Ha katu ajapovaʼerã umi tembiapoukapykuéra Tupã heʼivaʼekue chéve; ha haʼégui peẽme añetegua pendepochy chendive. Ha avei, añeʼẽ haguére Tupã ñeʼẽ, chehusga chetavyraiha.\n\n5 koʼág̃a ojehu Abinadí oñeʼẽ rire koʼã ñeʼẽnguéra rréi Noé tavayguakuéra noñanimái omoĩ ipo hiʼári, Ñandejára Espíritu oĩgui hiʼári, ha hova ojajái mimbi tuichaitereíva reheve, jepe Moiséicha Sinai yvytýpe, oñeʼẽramo guare Ñandejára ndive.\n\n6 Ha haʼe oñeʼẽ Tupã puʼaka ha autorida reheve; ha oñeʼẽve, heʼívo:\n\n7 Peẽ pehecha ndapeguerekoiha puʼaka chejuka hag̃ua, upévare che ambopaháta che ñemomarandu. Heẽ, ha ahecha pendejopyha pene korasõme che haʼégui pe añetegua pene rembiapovaikuérare.\n\n8 Heẽ, ha che ñeʼẽnguéra penemyenyhẽ techaramo ha jurujáigui, ha pochýgui.\n\n9 Ha katu che ambopaháta che ñemomarandu; ha upe rire taha ahahápe, ajesalváma guive.\n\n10 Ha katu haʼe peẽme koʼãva, pejapóva chendive, kóva rire, haʼéta ñemohaʼanga ha taʼanga umi mbaʼe oútavagui.\n\n11 Ha koʼág̃a amoñeʼẽ peẽme Tupã rembiapoukapykuéra rembyre, ahechágui umíva ndojehaíriha pene korasõme; che ahecha peñemoarandu ha pemboʼehague tembiapovai hetave ára pende rekove aja.\n\n12 Ha koʼág̃a, penemanduʼa haʼehague peẽme: Nderejapomoʼãi mbaʼevéichagua taʼanga jejapopyre, ni mbaʼevéichagua mbojoja mbaʼeve yvate yvágape oĩva rehe, ni mbaʼeve yvýpe oĩva rehe, térã umi oĩva ykuérape yvyguýpe.\n\n13 Ha avei: Nereñesũmoʼãi henondepekuéra, ni nereipytyvõmoʼãi chupekuéra; che Ñandejára nde Tupã haʼégui peteĩ Tupã hakateʼỹva, amboúva tuvakuéra rembiapovai taʼyrakuéra ári, mbohapyha ha irundyha ñemoñareʼaty peve umi ndacherayhúivagui;\n\n14 Ha ahechauka poriahuvereko miles umi che rayhúvape ha iñeʼẽrendúva che rembiapoukapykuérare.\n\n15 Nderejagarra reimoʼãi Ñandejára nde Tupã réra; Ñandejára ndohechamoʼãigui iñangaipaʼỹvaicha héra ojagarrareívape.\n\n16 Nemanduʼáke ára japytuʼuvaʼerãháre, emomarangatu hag̃ua.\n\n17 Séi ára rembaʼapóta, ha rejapopáta ne rembiapo;\n\n18 Ha katu pe sétimo ára, Ñandejára nde Tupã ára japytuʼuvaʼerãhápe, nderejapomoʼãi mbaʼevéichagua tembiapo, nde, ni nde raʼy, ni nde rajy, ni kuimbaʼe ne rembiguáiva, ni kuña ne rembiaguáiva, ni ne rymbakuéra, ni nde pytagua oĩva ne rokẽ ryepýpe;\n\n19 Ñandejára ojapógui séi árape yvága ha yvy, ha yguasu, ha opa mbaʼe ipype oĩva; upévare, Ñandejára ohovasa pe ára japytuʼuvaʼerãha, ha omomarangatu.\n\n20 Emombaʼeguasu nde sy ha nde rúpe, oñembopuku hag̃ua nde arakuéra yvy ári Ñandejára nde Tupã omeʼẽvaʼekue ndéve.\n\n21 Ndereporojukamoʼãi.\n\n22 Nderejapomoʼãi ñemoakãratĩ. Neremondamoʼãi.\n\n23 Neremopuʼãmoʼãi ñeʼẽ añeteguaʼỹva nde rapicha rehe.\n\n24 Ndereipotamoʼãi nde rapicha róga, ni ndereipotamoʼãi nde rapicha rembireko, ni kuimbaʼe hembiguáiva, ni kuña hembiguáiva, ni iguéi, ni imburika, ni mbaʼeve haʼéva nde rapicha mbaʼe.\n\n25 Ha ojehu Abinadí heʼipa rire koʼã ñeʼẽ, haʼe heʼi chupekuéra: Pemboʼe piko ko tavayguápe oñehaʼãvaʼerãha ojapopa hikuái koʼã mbaʼe iñeʼẽrendu hag̃ua koʼã tembiapoukapykuérare?\n\n26 Che haʼe peẽme, Nahániri, pejapórire, Ñandejára ndohejaivaʼerãmoʼã che aju aprofetisa hag̃ua mbaʼevai ko tavayguakuéra rehe.\n\n27 Ha koʼág̃a peẽ pejékuri pe salvasiõ ouha Moisés léi rupi. Che haʼe peẽme tekotevẽha peneñeʼẽrendu gueteri pe Moisés léire; ha katu haʼe peẽme, outaha ára noñeikotevẽmoʼãvéimaha oñeñeʼẽrendu Moisés léire.\n\n28 Ha avei, che haʼe peẽme, pe salvasiõ ndouiha upe léi rupi añónte; ha ndahaʼéirire pe expiasiõ Tupãite voi ojapótava itavayguakuéra angaipa ha rembiapovaíre, haʼekuéra omanomantevaʼerã, upe Moisés léi jepevére.\n\n29 Ha koʼág̃a haʼe peẽme oñeikotevẽhague oñemeʼẽ peteĩ léi Israel raʼykuérape, heẽ, jepe peteĩ léi ipohyietéva; haʼégui hikuái peteĩ tavayguakuéra ipyʼahatãva, ipyaʼéva ojapo hag̃ua tembiapovai ha imbeguéva imanduʼa hag̃ua Ñandejára Itupã rehe;\n\n30 Upévare, oñemeʼẽ chupekuéra peteĩ léi, heẽ, peteĩ léi rembipota ha ordenánsa reheguáva, peteĩ léi haʼekuéra oñehaʼãvaʼerã ojapo porã ára ha ára, oñemomanduʼa hag̃ua chupekuéra Tupãre ha hembiaporã hendive g̃uarãre.\n\n31 Ha katu péina ápe, che haʼe peẽme opa koʼã mbaʼe haʼeha ñemohaʼanga umi mbaʼe oútavagui.\n\n32 Ha koʼág̃a, oikũmby piko hikuái upe léi? Che haʼe peẽme, Nahániri, haʼekuéra noikũmbyiete upe léi; ha kóva ikorasõ atã rupi; noikũmbýigui hikuái avave yvypóra ndaikatumoʼãiha ojesalva ndahaʼéiramo tupã rredensiõ rupive.\n\n33 Ha péina ápe, ndoprofetisái piko Moisés chupekuéra pe Mesías jeju rehe, ha Tupã orredimitaha itavayguakuérape? Heẽ, ha jepeve opa profetakuéra oprofetisavaʼekue yvóra ñepyrũmby guive—noñeʼẽi piko hetave térã mbovyve koʼã mbaʼe rehe?\n\n34 Ndeʼíri piko hikuái Tupãite voi oguejytaha yvypóra raʼykuéra apytépe, ha ojagarrataha ijehe kuimbaʼe raʼanga, ha ohotaha puʼaka reheve yvy ape ári?\n\n35 Heẽ, ha ndeʼíri piko avei hikuái haʼe ojapotaha omanomavaʼekue jeikovejey, ha haʼete ojejopy ha oñemoingoʼasytaha?\n\n", "mosiah 14": "[center][font_size=26]Ñembyaty 14[/font_size][/center]\n\n[i]Isaías oñeʼẽ pe Mesías rehe—Oñemombeʼu pe Mesías ñemotĩndy ha jehasaʼasykuéra—Haʼe oikuaveʼẽ hiʼánga angaipakuérare ha oñemombyte umi tembiapovaiʼapoháre—Ñambojojavaʼerã Isaías 53 rehe. 148 ary rupi Cristo mboyve.[/i]\n\n1 Heẽ, ndeʼíri piko Isaías: Máva piko ogueroviákuri ñane ñemombeʼu, ha mávape piko ojehechauka Ñandejára jyva?\n\n2 Okakuaátagui henondépe peteĩ kaʼavo kyrỹicha, ha peteĩ yvy ikãva rapóicha; ndaipóri hese porãngue ni techapyrã; ha jahecha vove, ndaiporimoʼãi hese porã jaipota hag̃ua chupe.\n\n3 Haʼe ojejahéi ha ojerrechasa yvyporakuérare; kuimbaʼe ohasaʼasýva, ha oikuaáva ñembyasýgui; ha ñamokañývaicha chugui ñande rova; ojejahéi hese, ha ndajahayhúi chupe.\n\n4 Añetehápe haʼe ogueropuʼaka ñane ñembyasykuéra; ha ogueraha ñande jehasaʼasykuéra; upevére jaguereko chupe ohasaʼasývaicha, ojeipyʼajopýva Tupãre ha oikoʼasývaramo.\n\n5 Ha katu ñane rembiapovaikuérare haʼe ojejopy, ha oñeinupã ñande rembiapovaikuérare; ha ñande pyʼaguapy ñeinupã hoʼa hiʼári; ha illagakuérare ñañemonguera.\n\n6 Opavave ñande, ovecháicha, ñasẽ ñande rapégui; ñañemboyke ñande rapére opavave; ha Ñandejára omoĩ hiʼári opa ñane rembiapovaikuéra.\n\n7 Haʼe ojejopy, ha oikoʼasy, ha upevére ndoipeʼái ijuru; haʼe ojegueraha ovecharaʼýicha mymba jejukahápe, ha ovecháicha ijukaharã renondépe opyta kirirĩme, ha péicha haʼe ndoipeʼái ijuru.\n\n8 Kaʼirãi ha huísiogui ojeipeʼa; ha máva piko omombeʼúta iñemoñareʼaty? Ojeipeʼágui oikovevakuéra retãgui; che tavayguakuéra rembiapovaíre haʼe ojeipyʼajopy\n\n9 Iñañáva ndive haʼe omoĩ iñeñotỹha, ha ipirapire hetáva ndive oĩ iñemanóme; ndojapóigui haʼe mbaʼeve ivaíva, ni ndaipóri japu ijurúpe.\n\n10 Upevére ombohasaʼasyse chupe Ñandejára; omoĩ hiʼári ñembyasy; rejapo vove hiʼángagui kuaveʼẽ angaipáre haʼe ohecháta iñemoñare, ombopukúta hiʼarakuéra ha Ñandejára rembipota oñakãrapuʼãta ipópe.\n\n11 Haʼe ohecháta hiʼánga jehasaʼasy, ha henyhẽta; ikuaapy rupi che rembiguái hekojojáva ohustifikáta hetápe; ogueropuʼakátagui hembiapovaikuéra.\n\n12 Upévare ameʼẽta chupe peteĩ pehẽngue umi tuicháva ndive, ha haʼe ombojaʼóta pe mondapyre umi imbaretéva ndive; haʼe oñohẽgui hiʼánga omano meve, ha ojeipapa chupe tembiapovai apohakuéra ndive; ha ogueropuʼaka heta angaipakuéra, ha oñemombyte umi tembiapovai apoha rehe.\n\n", "mosiah 15": "[center][font_size=26]Ñembyaty 15[/font_size][/center]\n\n[i]Mbaʼéicha Cristo haʼe pe Túva ha Taʼýra—Haʼe oñemombytéta ha ogueropuʼakáta itavaguakuéra rembiapovai—Haʼekuéra ha opavave proféta marangatu haʼe iñemoñare—Haʼe ojapo pe jeikovejey—Mitãnguéra michĩva oguereko jeikove opaveʼỹva. 148 ary rupi Cristo mboyve.[/i]\n\n1 Ha koʼág̃a Abinadí heʼi chupekuéra: Che aipota peẽ peikũmby Tupãite voi oguejytaha yvypóra raʼykuéra apytépe, ha orredimitaha itavayguakuérape.\n\n2 Ha haʼe oikógui hoʼópe oñehenóita chupe Tupã raʼy, ha omoĩvo hoʼo pe Túva rembipota guýpe, haʼe pe Túva ha pe Taʼýra—\n\n3 Túva, haʼe heñóigui Tupã puʼaka rupi; ha Taʼýra, pe toʼo rupive; upéicha oiko chugui Túva ha Taʼýra—\n\n4 Ha haʼe hikuái peteĩ Tupã, heẽ, pe añetegua Túva Ijapyraʼỹva yvága ha yvypegua.\n\n5 Ha péicha pe toʼo oñemoĩvo pe Espíritu guýpe, térã pe Taʼýra Túvape, haʼévo peteĩ Tupã, ohasa pyʼaraʼã, ha katu ndoʼái pe pyʼaraʼãme, ha katu oheja oñembohory, ha ohavira, ha omosẽ okápe, ha ombotove chupe itavayguakuéra.\n\n6 Ha opa koʼã mbaʼe rire, ojapo rire heta milágro hechapyrãva yvypóra raʼykuéra apytépe, haʼe ojegueraháta, heẽ, jepe Isaías heʼi haguéicha, ha ovecha ijukaha renondépeicha opyta kirirĩme, ha ndoipeʼái ijuru.\n\n7 Heẽ, jepe upéicha ojegueraháta, ojehupíta kurusúre, ha ojejukáta, pe toʼo opytávo jepe ñemano guýpe, upe Taʼýra rembipota oñemoĩvo Túva rembipotáicha.\n\n8 Ha péicha Tupã ojora pe ñemano jokuaha, ohupytývo puʼaka pe ñemano ári, omeʼẽvo Taʼýrape puʼaka oñemombyte hag̃ua yvypóra raʼykuérare—\n\n9 Ojupívo yvágape, henyhẽvo poriahuverekógui ipyʼa; henyhẽvo poriahuverekógui yvypóra raʼykuérare; oñemoĩvo haʼekuéra ha pe hustísia mbytépe; ojorávo pe ñemano jokuahakuéra, ojagarrávo ijehe hembiapoñaña ha hembiapovaikuéra, orredimívo chupekuéra, ha ojapopávo pe hustísia ojeruréva.\n\n10 Ha koʼág̃a haʼe peẽme, máva piko omombeʼúta iñemoñareʼaty? Péina ápe haʼe peẽme, hiʼánga oñeikuaveʼẽ vove angaipáre haʼe ohecháta iñemoñare. Ha koʼág̃a, mbaʼépa peje peẽ? Ha mávapa haʼéta iñemoñare?\n\n11 Péina ápe haʼe peẽme, umi ohenduvaʼekue profetakuéra ñeʼẽ, heẽ, mayma profetakuéra marangatu oprofetisavaʼekue pe Ñandejára jeju rehe—Che haʼe peẽme, maymáva umi ohenduvaʼekue iñeʼẽnguéra, ha ogueroviavaʼekue Ñandejára orredimitaha itavayguakuérape, ha ohaʼarõʼasy upe ára oñerredimi hag̃ua chupekuéra iñangaipágui, che haʼe peẽme, koʼãva haʼe iñemoñare, térã haʼe umi Tupã rréino ohupytýtava.\n\n12 Koʼãva haʼégui umi iñangaipa haʼe ojagarravaʼekue ijehe; koʼãva haʼe umi haʼe omanovaʼekuére, orredimi hag̃ua chupekuéra hembiapovaígui. Ha koʼág̃a, ndahaʼéi piko haʼekuéra iñemoñare?\n\n13 Heẽ, ha ndahaʼéi piko umi proféta, opavave umi oipeʼavaʼekue ijuru oprofetisa hag̃ua, ndoʼaivaʼekue tembiapovaípe, haʼese opavave umi proféta oĩvaʼekue jepe yvóra ñepyrũmby guive? Che haʼe peẽme haʼekuéra haʼeha iñemoñare.\n\n14 Ha koʼãva haʼe umi omombeʼuvaʼekue pyʼaguapy, umi ogueruvaʼekue marandu porã mbaʼeporãgui, omombeʼuvaʼekue pe salvasiõ; ha heʼíva Sión-pe: Nde Tupã orreina!\n\n15 Ha O iporãitékuri ipykuéra yvyty ári!\n\n16 Ha avei, iporãite piko yvyty ári umi pyʼaguapy omombeʼúva gueteri hína py!\n\n17 Ha avei, iporãite piko yvyty ári umi pyʼaguapy omombeʼútava upe rire py, heẽ, ko ára guive ha tapiaite peve!\n\n18 Ha péina ápe, che haʼe peẽme, kóva ndahaʼepái. Ha katu O iporãite piko yvyty ári pe marangatu porã oguerúva py, haʼéva pyʼaguapy apohare, heẽ, jepe pe Ñandejára, orredimivaʼekue itavayguakuérape; heẽ, pe omeʼẽvaʼekue salvasiõ itavayguakuérape;\n\n19 Ha ndahaʼéi rire pe rredensiõ haʼe ojapovaʼekue itavayguakuéra rehe, oñembosakoʼivaʼekue yvy ojejapo ypy guive, che haʼe peẽme, ndahaʼéi rire upéva rupi, mayma yvyporakuéra omanovaʼerãmoʼã.\n\n20 Ha katu péina ápe, pe ñemano jokuahakuéra ojejoráta, ha pe Taʼýra orreináta, ha oguerekóta puʼaka umi omanomavaʼekue ári; upévare, ojapóta umi omanomavaʼekue ñemoingovejey.\n\n21 Ha ou peteĩ jeikovejey, jepe peteĩ jeikovejey peteĩha; heẽ, jepe peteĩ jeikovejey umi oikovevaʼekue, oikóva, ha oikovétavagui, jepe Cristo jeikovejey peve—upéicha haʼe oñehenóitagui.\n\n22 Ha koʼág̃a, mayma profetakuéra jeikovejey, ha opavave umi ogueroviavaʼekue iñeʼẽnguéra, térã opavave umi iñeʼẽrenduvaʼekue Tupã rembiapoukapykuérare, ojejapóta pe jeikovejey peteĩháme; upévare, haʼekuéra haʼe pe jeikovejey peteĩha.\n\n23 Haʼekuéra oñemopuʼã oiko hag̃ua Tupã ndive orremidivaʼekue chupekuéra; upéicha oguereko hikuái tekove opaveʼỹva Cristo rupive, pe ojoravaʼekue ñemano jokuahakuéra.\n\n24 Ha koʼãva haʼe umi oguerekóva hendag̃ua pe jeikovejey peteĩháme; ha koʼãva haʼe umi omanovaʼekue Cristo ou mboyve, jeikuaaʼỹme, oñemombeʼuʼỹre chupekuéra pe salvasiõgui. Ha péicha Ñandejára ojapo koʼãva ñemoĩjey; ha oguereko hikuái hendag̃ua pe jeikovejey peteĩháme, térã oguereko hikuái tekove opaveʼỹva, oñerredimívo hikuái Ñandejára rehe.\n\n25 Ha mitãnguéra michĩva oguereko avei tekove opaveʼỹva.\n\n26 Ha katu péina ápe, pekyhyje, ha peryrýi Tupã renondépe, peguerekógui mbaʼérepa peryrýi hag̃ua; Ñandejára norredimírigui avave opuʼãvape hese ha omanóva iñangaipápe; heẽ, jepe mayma umi omanovaʼekue iñangaipápe jepe yvy ñepyrũmby guive, umi opuʼãva Tupã rehe opuʼãséguinte, oikuaavaʼekue Tupã rembiapoukapykuéra, ha naiñeʼẽrenduséi hese; koʼãva haʼe umi ndoguerekóiva hendag̃ua pe jeikovejey peteĩháme.\n\n27 Upévare ndaperyryivaʼerã piko? Pe salvasiõ ndoúgui mavave koʼãvape; Ñandejára norredimírigui avave koʼãvape; heẽ, ni ndaikatúi Ñandejára orredimi chupekuéra; ndaikatúigui haʼe iñeʼẽʼavy; ndaikatúigui haʼe onega hustísiape kóva ojerurévo imbaʼéva.\n\n28 Ha koʼág̃a che haʼe peẽme outaha ára pe Ñandejára salvasiõ oñemombeʼutaha opa tetãnguéra, avaretãnguéra, ñeʼẽnguéra, ha tavakuérape.\n\n29 Heẽ, Ñandejára, ñangarekoharakuéra omopuʼãta iñeʼẽ; oñondivepa opurahéita hikuái; ohechátagui hikuái hesa tee rupi, Ñandejára oguerujey vove Sión-pe.\n\n30 Pesẽ vyʼápe, pepurahéi oñondivepa, Jerusalén-pegua tenda nandikuéra; Ñandejára omoangapyhýgui itavayguakuérape, haʼe orredimi Jerusalén-pe.\n\n31 Ñandejára omboʼopívo ijyva marangatu opa tetãnguéra resa renondépe; ha opa yvy opaha peve ohecháta ñane Tupã salvasiõ.\n\n", "mosiah 16": "[center][font_size=26]Ñembyaty 16[/font_size][/center]\n\n[i]Tupã orredimi yvyporakuérape iñeime kañy ha jeʼágui—Umi oñemeʼẽva hete oipotávape opyta ndaiporiramoguáicha rredensiõ—Cristo ojapo peteĩ jeikovejey haʼéva tekove opaveʼỹva térã kondenasiõ opaveʼỹvape g̃uarã. 148 ary rupi Cristo mboyve.[/i]\n\n1 Ha koʼág̃a, ojehu Abinadí oñeʼẽmba rire koʼã ñeʼẽ oipyso ipo ha heʼi: Oúta ára maymáva ohechatahápe Ñandejára salvasiõ; opa tetãnguéra, avaretãnguéra, ñeʼẽnguéra, ha tavakuéra ohechataha hesa tee rupi ha omombeʼúta Tupã renondépe ihuisiokuéra ijojaha.\n\n2 Ha upérõ umi iñañáva oñemosẽta okápe, ha oguerekóta hikuái mbaʼérepa oguahu ha hasẽ, ojaheʼo, ha ombopu hãikuéra; ha upéva nohenduséi haguére hikuái Ñandejára ñeʼẽ; upévare, Ñandejára norredimíri chupekuéra.\n\n3 Haʼekuéra oñemeʼẽgui hete oipotávape ha iñaña, ha pe aña oguereko puʼaka hesekuéra; heẽ, jepe pe mbói ymaguare ombotavyvaʼekue ñande rukuérape, haʼevaʼekue ijeʼakuéra apoha; ojapovaʼekue opa yvypóra oñemeʼẽ hete oipotávape, mbaʼevaípe, ha añaguiguápe, oikuaávo iporãva ha ivaíva, oñemoĩvo pe aña poguýpe.\n\n4 Upéicha mayma yvypóra okañy; ha péina ápe, haʼekuéra okañyvaʼerãmoʼã tapiaite peve Tupã norredimíri rire itavayguakuérape iñeime kañy ha jeʼágui.\n\n5 Ha katu penemanduʼa pe oñemeʼẽva hete oipotávape, ha oho meméva angaipakuéra ha Tupãre ñepuʼã rapére, opyta iñeime jeʼápe ha pe aña oguereko opa puʼaka hese. Upévare haʼe opyta ndojejapoiramoguáicha mbaʼevéichagua rredensiõ, haʼévo Tupã ohayhuʼỹva; ha avei pe aña haʼe Tupã ohayhuʼỹva.\n\n6 Ha koʼág̃a Cristo ndoúi rire yvórape, añeʼẽvo mbaʼe oikótavagui oikomaramoguáicha, ndaiporivaʼerãmoʼã rredensiõ.\n\n7 Ha Cristo nopuʼãirire omanomavaʼekue apytégui, térã ndojoráirire ñemano jokuahakuéra pe ñeñotỹha ndoguerekói hag̃ua puʼaka, ni pe ñemano ndoguerekói hag̃ua popĩa, ndaiporivaʼerãmoʼã jeikovejey.\n\n8 Ha katu oĩ peteĩ jeikovejey, upévare pe ñeñotỹha ndoguerekói puʼaka, ha pe ñemano popĩa oñemoĩ Cristo poguýpe.\n\n9 Haʼe niko haʼe pe yvóra resape ha rekove; heẽ, peteĩ tesape opaveʼỹva, arakaʼeve ndaikatúiva iñypytũ; heẽ, ha avei peteĩ tekove opaveʼỹva, anive hag̃ua oĩ ñemano.\n\n10 Jepe ko omanokuaáva oñemondéta ñemanoʼỹgui, ha ko oñembyaikuaáva oñemondéta ñembyaiʼỹgui, ha ojegueraháta oñemboʼy hag̃ua Tupã trivunal renondépe, ojehusga hag̃ua hese hembiapokuérare tahaʼe iporã térã ivaíva—\n\n11 Iporãramo, peteĩ jeikovejey tekove opaveʼỹvape ha vyʼapavẽme; ha ivaíramo katu, peteĩ jeikovejey kondenasiõ opaveʼỹvape, oñemeʼẽvo pe añáme, omoĩva chupekuéra ipoguýpe, ha upéva haʼe kondenasiõ—\n\n12 Ojapóvo hikuái hete rembipota ha oipotaháicha; nohenóivo arakaʼeve Ñandejárape pe ijyva poriahuvereko ojeipyso aja chupekuéra g̃uarã; pe poriahuvereko jyva ojeipysógui chupekuéra g̃uarã, ha ndoipotaivaʼekue hikuái; ojeʼe rire chupekuéra hembiapovaikuéragui ha upevére ndojeíri hikuái chuguikuéra; ha ojeʼe chupekuéra oñearrepenti hag̃ua ha upevére noñearrepentiséi hikuái.\n\n13 Ha koʼág̃a, ndaperyryivaʼerã piko ha peñearrepenti pene angaipakuéragui, ha penemanduʼa Cristo-pe ha haʼe rupi mante ikatuha pejesalva?\n\n14 Upévare, pemboʼéramo Moisés léi, pemboʼe avei omohaʼangaha umi mbaʼe oútava—\n\n15 Pemboʼe chupekuéra pe rredensiõ ouha Cristo-pe Ñandejára rupive, haʼéva pe añetegua Túva Ijapyraʼỹva. Amén.\n\n", "mosiah 17": "[center][font_size=26]Ñembyaty 17[/font_size][/center]\n\n[i]Alma oguerovia ha ohai Abinadí ñeʼẽnguéra—Abinadí ohasa ñemano tata rupi—Haʼe oprofetisa ijukaharekuéra ári mbaʼasy ha tata rupi ñemano. 148 ary rupi Cristo mboyve.[/i]\n\n1 Ha koʼág̃a ojehu Abinadí oñeʼẽmba rire, pe rréi heʼi umi sacerdote-kuérape ojagarra ha ojuka hag̃ua chupe.\n\n2 Ha katu oĩ ijapytepekuéra peteĩ hérava Alma, haʼéva avei Nefi ñemoñare. Ha haʼe peteĩ kuimbaʼe imitãva, ha oguerovia umi ñeʼẽnguéra Abinadí oñeʼẽvaʼekue, oikuaágui umi tembiapovai Abinadí otestifikavaʼekue hesekuéra; upévare haʼe oñepyrũ oñeʼẽ upe rréipe ani hag̃ua ipochy Abinadí ndive, ha katu toheja chupe toho pyʼaguapýpe.\n\n3 Ha katu pe rréi oñekoʼõivéntema, ha omosẽka Alma-pe ijapytepekuéragui, ha omondo hapykuéri hembiguaikuérape ojuka hag̃ua chupe.\n\n4 Ha katu haʼe oñani henondeguikuéra ha okañy ha upéicha ndojuhúi chupe hikuái. Ha okañy aja heta ára ohai opa umi ñeʼẽnguéra Abinadí oñeʼẽvaʼekue.\n\n5 Ha ojehu pe rréi omondo hembiguaikuérape ojere hag̃ua Abinadí rehe ha ojagarra hag̃ua chupe; ha ojokua ha oity hikuái chupe kaʼirãime.\n\n6 Ha mbohapy ára rire, oñeʼẽvo isacerdotekuéra ndive, haʼe heʼi ojegueraha jey hag̃ua chupe henondépe.\n\n7 Ha haʼe heʼi chupe: Abinadí, rojuhu peteĩ mbaʼe roʼevaʼerã nderehe, ha upévare rejejukavaʼerã.\n\n8 Nde ere haguére Tupãite voi oguejytaha yvypóra raʼykuéra apytépe; ha koʼág̃a, upéva rupi ojeipeʼáta ndehegui nde rekove nderejevýiramo opa umi ñeʼẽ vai erevaʼekue cherehe ha che tavayguakuéra rehe.\n\n9 Koʼág̃a Abinadí heʼi chupe: Che haʼe ndéve, ndajevymoʼãiha umi ñeʼẽ haʼevaʼekue ndéve ko tavayguakuérare, haʼégui añetegua; ha reikuaa hag̃ua añeteguaha che ahejákuri taʼa nde pópe.\n\n10 Heẽ, ha ahasáta ñemano jepeve, ha ndajevymoʼãi che ñeʼẽnguéragui, ha koʼãva opuʼãta testimónioramo nderehe. Ha chejukáramo reñohẽta tuguy iñangaipaʼỹva, ha kóva opuʼãta avei testimónioramo nderehe pe ára pahápe.\n\n11 Ha koʼág̃a rréi Noé haimete ojora chupe, okyhyjégui iñeʼẽgui; haʼe okyhyjégui Tupã huisiokuéra oúramo g̃uarã hiʼári.\n\n12 Ha katu umi sacerdote omopuʼã iñeʼẽ Abinadí rehe, ha oñepyrũ oñeʼẽʼapi hese heʼívo: Haʼe oñeʼẽvai pe rréire. Upévare pe rréi oñemokyreʼỹ hese pochyrã, ha omeʼẽ chupe ojejuka hag̃ua.\n\n13 Ha ojehu ojagarra ha ojokua chupe hikuái, ha ohavira hete tatapỹime, heẽ, jepe omano meve.\n\n14 Ha koʼág̃a umi tatarendy oñepyrũvo ohapy chupe, haʼe osapukái chupekuéra, heʼívo:\n\n15 Péina ápe, jepe pejapo haguéicha cherehe, péicha pene ñemoñare hetápe ombohasaukáta koʼã mbaʼeʼasy che ahasáva, jepe tata rupi ñemano; ha kóva ogueroviágui hikuái pe Ñandejára Itupã salvasiõ.\n\n16 Ha ojehúta peẽ pejejopýta opáichagua mbaʼasy reheve penerembiapovai haguére.\n\n17 Heẽ, ha pejeipyʼajopýta opárupi, ha peñemosẽ ha peñemosarambíta ágotyo ha pégotyo, jepe peteĩ mymba kaʼaguy aty oñemuñaháicha mymba kaʼaguy saite ha iñarõvare.\n\n18 Ha upe árape pejejagarráta, ha peʼáta penderayhuʼỹhakuéra pópe, ha pehasaʼasýta, che ahasaʼasy haguéicha, tata rupi ñemano mbaʼeʼasykuéra.\n\n19 Péicha ojapo Tupã ivengánsa umi itavayguakuérape ohundíva ári. O Tupã, ejagarra che ánga.\n\n20 Ha koʼág̃a, Abinadí heʼi rire koʼã ñeʼẽ, hoʼa, ohasa rire ñemano tata rupi; heẽ, ojejuka rire chupe nonegaséigui Tupã rembiapoukapykuéra, osella rire iñeʼẽ añetegua iñemano rupi.\n\n", "mosiah 18": "[center][font_size=26]Ñembyaty 18[/font_size][/center]\n\n[i]Alma ohekomboʼe ñemiháme—Haʼe omboʼe pe konvénio ñemongarai rehegua ha oporomongarai Mormón ykuérape—Haʼe omopuʼã Cristo Tupao ha oʼordena sacerdote-kuéra—Haʼekuéra oñemongaru tembiapo ipopegua reheve ha omboʼe tavayguakuérape—Alma ha itavayguakuéra okañy taveʼỹme rréi Noé-gui. 147–145 ary rupi Cristo mboyve.[/i]\n\n1 Ha koʼág̃a, ojehu Alma, okañyvaʼekue rréi Noé rembiguaikuéragui, oñearrepenti iñangaipa ha hembiapovaikuéragui, ha oho ñemiháme tavayguakuéra apytépe, ha oñepyrũ omboʼe Abinadí ñeʼẽnguéra—\n\n2 Heẽ, pe ouvaʼerã rehe, ha avei umi omanovaʼekue jeikovejey rehe ha pe tavayguakuéra rredensiõ rehe, ojejapótava Cristo puʼaka, jehasaʼasy, ha ñemano rupive, ha ijeikovejey ha yvágape ijejupi rupive.\n\n3 Ha opa ohendusévape iñeʼẽ haʼe omboʼe. Ha haʼe omboʼe chupekuéra kañyháme, ani hag̃ua pe rréi oikuaa. Ha heta oguerovia iñeʼẽnguéra.\n\n4 Ha ojehu opavave ogueroviáva chupe oho peteĩ tenda hérava Mormón-pe, térã oñemeʼẽvaʼekue chupe pe rréi rehe, ha oĩva upe tetã rembeʼýpe, ha sapyʼa pyʼa térã hiʼaraitépe, henyhẽva mymba saitégui.\n\n5 Koʼág̃a, oĩ Mormón-pe peteĩ ykua yvu satĩ, ha Alma oho jepi upépe, oĩgui pe y ypýpe peteĩ tenda henyhẽva yvyramataʼígui, okañyháme arakue aja pe rréi jehekágui.\n\n6 Ha ojehu opavave ogueroviáva chupe oho upépe ohendu hag̃ua iñeʼẽnguéra.\n\n7 Ha ojehu heta ára rire oĩ heta ijatýva pe tenda hérava Mormón-pe, ohendu hag̃ua Alma ñeʼẽnguéra. Heẽ, opavave ogueroviáva iñeʼẽnguéra oñembyaty ohendu hag̃ua chupe. Ha omboʼe chupekuéra, ha omboʼe chupekuéra pe arrepentimiénto, ha pe rredensiõ, ha Ñandejárare jeguerovia.\n\n8 Ha ojehu haʼe heʼi chupekuéra: Péina ápe, Mormón ykuéra (upéicha oñehenóigui) ha koʼág̃a, peikeséramo Tupã rredílpe ha peñehenói itavayguakuéra, ha peguerahase ojupe pene mbaʼe pohyikuéra ivevúi hag̃ua;\n\n9 Heẽ, ha penerasẽséramo umi hasẽva ndive; heẽ, ha pemoangapyhyse umi oikotevẽvape angapyhy, ha haʼeséramo Tupã testígo opa ára, ha opa mbaʼépe, ha opa tenda peimehápe, jepe ñemano meve, peñerredimi hag̃ua Tupãre, ha pejeipapa hag̃ua umi jeikovejey peteĩha rehegua ndive, peguereko hag̃ua tekove opaveʼỹva—\n\n10 Koʼág̃a haʼe peẽme, péva haʼéramo pene korasõ oipotáva, mbaʼére piko napeñemongaraimoʼãi Ñandejára rérape, testimónioramo henondépe pejapohague peteĩ konvénio hendive, peipytyvõtaha chupe ha peneñeʼẽrendutaha hembiapoukapykuérare, haʼe oñohẽve hag̃ua ijespíritu pende ári?\n\n11 Ha koʼág̃a umi tavayguakuéra ohendúvo koʼã ñeʼẽ, ojepopete hikuái vyʼágui, ha heʼi: Péva haʼe ore korasõ oipotáva.\n\n12 Ha koʼág̃a ojehu Alma ojagarra Helam-pe, haʼéva peteĩháva, ha oho ha oike ýpe, ha ojerureʼasy, heʼívo: O Ñandejára, eñohẽ nde Espíritu ne rembiguái ári, haʼe ojapo hag̃ua ko tembiapo korasõ marangatu reheve.\n\n13 Ha heʼi rire koʼã ñeʼẽ, Ñandejára Espíritu ou hiʼári, ha haʼe heʼi: Helam, che romongarai, aguerekóvo Tupã Ipuʼakapáva autorida, testimónioramo rejapohague konvénio reipytyvõtaha chupe remano meve pe tete omanokuaávape; ha Ñandejára Espíritu toñeñohẽ nde ári; ha haʼe tomeʼẽ ndéve tekove opaveʼỹva, Cristo rredensiõ rupive, haʼe ombosakoʼivaʼekuépe yvy ojejapo ypy guive.\n\n14 Ha Alma heʼi rire koʼã ñeʼẽ, mokõivéva Alma ha Helam oñapymi ýpe; ha opuʼã hikuái ha osẽ pe ýgui vyʼápe, henyhẽgui hikuái pe Espíritugui.\n\n15 Ha avei, Alma ojagarra ambuévape, ha oike ýpe mokõiha jey, ha omongarai chupe ojapo haguéicha pe peteĩha ndive, ha katu haʼe noñapymivéima ýpe.\n\n16 Ha péicha omongarai opavave ohóvape tenda Mormón-pe; ha haʼe hikuái doscientos cuatro ánga; heẽ, ha oñemongarai hikuái Mormón ykuérape, ha henyhẽ hikuái Tupã grásiagui.\n\n17 Ha oñehenói chupekuéra Tupã tupao, térã Cristo Tupao, upe ára guive tenonde peve. Ha ojehu mayma oñemongaraíva Tupã puʼaka ha autorida rupive, oñemoĩ itupaópe.\n\n18 Ha ojehu Alma, oguerekóvo Tupã puʼaka, oʼordena sacerdote-kuéra, jepe peteĩ sacerdote cincuenta haʼekueraguávape g̃uarã haʼe oʼordena ohekomboʼe hag̃ua chupekuéra, ha omboʼe chupekuéra umi mbaʼe Tupã rreinopegua.\n\n19 Ha heʼi chupekuéra ani hag̃ua omboʼe mbaʼeve ndahaʼéiramo umi mbaʼe haʼe omboʼevaʼekue, ha ojeʼevaʼekue profetakuéra marangatu juru rupive.\n\n20 Heẽ, jepe heʼi chupekuéra ani hag̃ua omboʼe mbaʼeve ndahaʼéiramo pe arrepentimiénto ha jeguerovia Ñandejárare, orredimivaʼekue itavayguakuérape.\n\n21 Ha heʼi chupekuéra ndaiporivaʼerãha ñorairõ ijapytepekuéra, ha katu omaʼẽvaʼerãha hikuái tenonde gotyo peteĩ ñemaʼẽme, oguerekóvo peteĩ jerovia ha peteĩ ñemongarai, ombojoajúvo ikorasõkuéra joaju ha mborayhúpe peteĩva ambuévare.\n\n22 Ha péicha haʼe heʼi chupekuéra omboʼe hag̃ua. Ha péicha oiko chuguikuéra Tupã raʼy.\n\n23 Ha heʼi chupekuéra ojesarekovaʼerãha pe ára japytuʼuvaʼerãháre, ha omomarangatuvaʼerã hikuái, ha avei omeʼẽvaʼerã aguyje opa ára Ñandejára Itupãme.\n\n24 Ha heʼi avei chupekuéra umi sacerdote oñeordenavaʼekue ombaʼapovaʼerãha ipo rupi oñemongaru hag̃ua ijupe.\n\n25 Ha oĩ peteĩ ára arapokõindypegua oñemoĩvaʼekue oñembyaty hag̃ua hikuái omboʼe hag̃ua itavayguakuérape, ha otupaitũ hag̃ua Ñandejára Itupãme, ha avei, pyʼỹi ikatuháicha, oñembyatyvaʼerã hikuái.\n\n26 Ha umi sacerdote nosãingói tavayguakuérare oñemongaru hag̃ua; ha katu hembiapo rupi ohupytyvaʼerã hikuái Tupã grásia, oñemombarete hag̃ua pe Espíritu-pe, oguerekóvo Tupãgui jeikuaa, omboʼe hag̃ua hikuái Tupã puʼaka ha autorida reheve.\n\n27 Ha avei Alma heʼi pe tupaopegua tavayguakuéra omeʼẽvaʼerãha imbaʼerepýgui, opavave oguerekoháicha; oguereko hetavérõ omeʼẽvevaʼerã; ha pe oguerekoʼivévape, mbovymínte ojejerurevaʼerã; ha pe ndoguerekóivape oñemeʼẽvaʼerã.\n\n28 Ha péicha omeʼẽvaʼerã hikuái imbaʼehepýgui haʼekuéra oipotareígui ha omeʼẽporãségui Tupãme, ha umi sacerdote oikotevẽvape, heẽ, ha umi ánga oikotevẽtereíva, ha ijopívovape.\n\n29 Ha kóva haʼe heʼi chupekuéra, heʼígui chupe Tupã; ha oguatajoja hikuái Tupã renondépe, omeʼẽvo ojupe yvy arigua ha espíritu reheguáva oikotevẽ ha oipotaháicha hikuái.\n\n30 Ha koʼág̃a ojehu opa koʼãva ojejapo Mormón-pe, heẽ, Mormón ykuéra ykére, kaʼaguýpe oĩva Mormón ykuéra ypýpe; heẽ, Mormón renda, Mormón ykuéra, Mormón kaʼaguy, iporãite piko umíva umi upépe Irredentor jeikuaápe og̃uahẽvaʼekue resa renondépe; heẽ, ha ojehovasaite piko hikuái, haʼekuéra opurahéitagui iñemomorã tapiaite peve.\n\n31 Ha koʼã mbaʼe ojejapo pe tetã rembeʼýpe, ani hag̃ua oikuaa upe rréi.\n\n32 Ha katu péina ápe, ojehu upe rréi, ohechakuaávo peteĩ ñemomýi itavayguakuéra apytépe, omondo hembiguaikuérape omañañemi hag̃ua hesekuéra. Upévare ára oñembyaty jave hikuái ohendu hag̃ua Ñandejára ñeʼẽ oñemombeʼu chuguikuéra rréipe.\n\n33 Ha koʼág̃a pe rréi heʼi Alma omokyreʼỹha tavayguakuérape opuʼã hag̃ua hese; upévare omondo ijehérsito ohundi hag̃ua chupekuéra.\n\n34 Ha ojehu Alma ha Ñandejára tavayguakuérape ojeikuaauka ouha pe rréi ehérsito; upévare ojagarra hikuái hogaao ha hogaguakuérape ha osẽ hikuái pe taveʼỹme.\n\n35 Ha oĩ hikuái cuatrocientos cincuenta ánga rupi.\n\n", "mosiah 19": "[center][font_size=26]Ñembyaty 19[/font_size][/center]\n\n[i]Gedeón ojukase rréi Noé-pe—Lamanita-kuéra oike upe tetãme—Rréi Noé ohasa tatápe ñemano—Limhi oisãmbyhy peteĩ tendotáicha ohepymeʼẽva tetãme jehepymeʼẽ. 145–121 ary rupi Cristo mboyve.[/i]\n\n1 Ha ojehu pe rréi ehérsito oujey, ohekarei rire Ñandejára tavayguakuérape.\n\n2 Ha koʼág̃a péina ápe, upe rréi ehérsito mbovymi, oñemomichĩgui, ha oñepyrũ oĩ peteĩ ñembojaʼo umi tavayguakuéra rembyre apytépe.\n\n3 Ha umi imbovyvéva oñepyrũ oñeʼẽpohýi upe rréi rehe, ha oñepyrũ oĩ tuicha joavy ijapytepekuéra.\n\n4 Ha koʼág̃a oĩkuri ijapytepekuéra peteĩ kuimbaʼe hérava Gedeón, ha haʼévo peteĩ kuimbaʼe imbaretéva ha rréipe ohayhuʼỹva, upévare haʼe oguenohẽ ikysepuku, ha oñeʼẽmeʼẽ iñekoʼõime ojukataha upe rréipe.\n\n5 Ha ojehu haʼe oñorairõ pe rréi ndive; ha pe rréi ohechávo haʼe ipuʼakatamaha hese okañy ha oñani ha ojupi pe tórre oĩva témplo ypýpe.\n\n6 Ha Gedeón oho hapykuéri ha ojupítakuri pe tórrepe ojuka hag̃ua rréipe, ha upe rréi omaña Shemlón retã gotyo, ha péina ápe, lamanita-kuéra ehérsito oĩma pe tetã rembeʼy ryepýpe.\n\n7 Ha koʼág̃a upe rréi ojerureʼasy opa hiʼánga jepyʼapy reheve, heʼívo: Gedeón, che perdonána, Lamanita-kuéra niko oĩ ñande ári, ha ñanerundíta; heẽ, ohundíta hikuái che tavayguakuérape.\n\n8 Ha koʼág̃a upe rréi ndojepyʼapyiete itavayguakuérare ojepyʼapyháicha hekovére; upevére, Gedeón operdona chupe hekove.\n\n9 Ha upe rréi heʼi itavayguakuérape okañy hag̃ua lamanita-kuéra renondégui, ha haʼete voi oho henonderãkuéra, ha haʼekuéra okañy taveʼỹme, hembireko ha itaʼyrakuéra ndive.\n\n10 Ha ojehu lamanita-kuéra oho hapykuerikuéra, ha ohupyty, ha oñepyrũ ojuka chupekuéra.\n\n11 Ha ojehu upe rréi heʼi opavave kuimbaʼekuéra ohejavaʼerãha hembireko ha itaʼyrakuérape, ha okañy Lamanita-kuéra renondégui.\n\n12 Koʼág̃a oĩ heta ndohejaséiva chupekuéra, ha katu opytase omano hag̃ua hendivekuéra. Ha umi ambuéva oheja hembireko ha taʼyrakuérape ha okañy.\n\n13 Ha ojehu umi opytavaʼekue hembireko ha itaʼyrakuéra ndive oheja itajyrakuéra iporãitéva osẽ ha ojerure hesekuéra lamanita-kuérape ani hag̃ua ojuka chupekuéra.\n\n14 Ha ojehu lamanita-kuéra oiporiahuvereko chupekuéra, oguerohoryetereígui hikuái umi ikuñanguéra porãngue.\n\n15 Upévare lamanita-kuéra operdona chupekuéra hekove, ha ojagarra chupekuéra ñeñapytĩmbýpe ha oguerahajey Nefi retãme, ha oheja chupekuéra ohupyty upe tetã omoĩtaramo hikuái rréi Noé-pe lamanita-kuéra pópe, ha omeʼẽ hikuái imbaʼehepykuéra, jepe opa mbaʼe oguerekóvagui imbytere, hiʼóro, ha ipláta, ha opa imbaʼe porãnguéra mbytere, ha upéicha ohepymeʼẽvaʼerã hikuái tetãme ojehepymeʼẽva lamanita-kuéra rréipe peteĩ arýgui ambue arýpe.\n\n16 Ha koʼág̃a oĩkuri peteĩ upe rréi raʼy umi ojeguerahavaʼekue ñeñapytĩmby apytépe, hérava Limhi.\n\n17 Ha koʼág̃a Limhi ndoipotái itúva oñehundi; upevére, Limhi, oikuaa itúva hembiapovaiha, heʼégui haʼe kuimbaʼe hekojojáva.\n\n18 Ha ojehu Gedeón omondo kuimbaʼekuéra kañyháme taveʼỹme, oheka hag̃ua rréi Noé-pe ha umi hendive oĩvape. Ha ojehu haʼekuéra ojuhu tavayguakuérape taveʼỹme, opavavépe ha upe rréi ha umi isacerdotekuérape katu nahániri.\n\n19 Koʼág̃a haʼekuéra oñeʼẽmeʼẽkuri ikorasõme oujeytaha Nefi retãme, ha hembirekokuéra ha itaʼyrakuéra ojejukáramo, ha avei umi opytavaʼekue hendivekuéra, oñehaʼãta hikuái oñevenga ha omanóta avei hendivekuéra.\n\n20 Ha upe rréi heʼi chupekuéra ani hag̃ua ohojey; ha ipochy hikuái upe rréi ndive, ha ombohasa chupe hikuái, jepe pe tata rupive ñemano.\n\n21 Ha ojagarrapota jave avei hikuái sacerdote-kuérape ha ojuka, haʼekuéra okañy henondeguikuéra.\n\n22 Ha ojehu oĩma hikuái ohojey hag̃uáicha Nefi retãme, ha ojuhu hikuái Gedeón kuimbaʼekuérape. Ha Gedeón kuimbaʼekuéra omombeʼu chupekuéra opa mbaʼe ojehuvaʼekue hembireko ha itaʼyrakuérape; ha lamanita-kuéra ohejahague chupekuéra ohupyty upe tetã ohepymeʼẽvo lamanita-kuérape peteĩ tetãme ojehepymeʼẽva haʼéva opa umi mbaʼe oguerekóva mbyte.\n\n23 Ha tavayguakuéra omombeʼu Gedeón kuimbaʼekuérape ojukahague hikuái upe rréipe, ha isacerdotekuéra okañyhague chuguikuéra pe taveʼỹme.\n\n24 Ha ojehu opa rire pe ñembyaty, ohojey hikuái Nefi retãme, vyʼápe, hembireko ha itaʼyrakuéra ndojejukái haguére; ha omombeʼu Gedeón-pe ojapovaʼekue hikuái upe rréi rehe.\n\n25 Ha ojehu pe lamanita-kuéra rréi ojapo chupekuéra peteĩ ñeʼẽmeʼẽ, itavayguakuéra ndojukamoʼãiha chupekuéra.\n\n26 Ha avei Limhi, haʼévo pe rréi raʼy, oñemeʼẽvo chupe upe rréino tavayguakuéra rupi, ojapo peteĩ ñeʼẽmeʼẽ lamanita-kuéra rréipe itavayguakuéra ohepymeʼẽtaha chupe tetãme ojehepymeʼẽva, jepe opa imbaʼerepykuéra mbytégui.\n\n27 Ha ojehu Limhi oñepyrũ omopuʼã upe rréino ha omoĩ pyʼaguapy itavayguakuéra apytépe.\n\n28 Ha Lamanita-kuéra rréi omoĩ ñangarekohára upe tetã jerére, ikatu hag̃ua ojoko upe tetãme Limhi tavayguakuérape, ani hag̃ua oho hikuái taveʼỹme; ha omongaru iñangarekoharakuérape upe tetãme ojehepymeʼẽva ohupytýva nefita-kuéragui reheve.\n\n29 Ha koʼág̃a rréi Limhi oguereko pyʼaguapy meme irréinope mokõi ary aja, lamanita-kuéra nomyangekói ni noñehaʼãvéigui ohundi chupekuéra.\n\n", "mosiah 20": "[center][font_size=26]Ñembyaty 20[/font_size][/center]\n\n[i]Lamanita-kuéra rajy apytégui oĩ oñemokañýva rréi Noé sacerdote-kuéra rupive—Lamanita-kuéra ou ñorairõrã Limhi ha itavayguakuéra ári—Lamanita-kuéra aty ojerrechasa ha oñembopyʼaguapy. 145–123 ary rupi Cristo mboyve.[/i]\n\n1 Koʼág̃a oĩ Shemlón-pe peteĩ tenda lamanita-kuéra rajy oñembyatyhápe opurahéi, ha ojeroky, ha ovyʼa hag̃ua.\n\n2 Ha ojehu peteĩ ára oñembyaty mbovymi ijapytepekuéragui opurahéi ha ojeroky hag̃ua.\n\n3 Ha koʼág̃a umi rréi Noé sacerdote, otĩgui ohojey hag̃ua Nefi retãme, heẽ, ha avei okyhyjégui umi tavayguakuéra ojukataha chupekuéra, noñanimái ohojey hikuái hembireko ha itaʼyrakuéra rendápe.\n\n4 Ha opytávo pe taveʼỹme, ha ojuhúvo lamanita-kuéra rajýpe, okañy hikuái ha omaʼẽñemi hesekuéra;\n\n5 Ha oñembyaty jave mbovymínte ijapytepekuéragui ojeroky hag̃ua, haʼekuéra osẽ iñemihágui, ha ojagarra chupekuéra ha ogueraha pe taveʼỹme; heẽ, veinticuatro Lamanita rajykuérape ogueraha hikuái taveʼỹme.\n\n6 Ha ojehu lamanita-kuéra ohechakuaámarõ itajyrakuéra okañyha, ipochy Limhi tavayguakuéra ndive, oimoʼãgui hikuái haʼehague Limhi tavayguakuéra.\n\n7 Upévare haʼekuéra omondo ijehersitokuéra; heẽ, jepe pe rréi oho itavayguakuéra renondépe; ha haʼekuéra ojupi Nefi retãme ohundi hag̃ua Limhi tavayguakuérape.\n\n8 Ha koʼág̃a Limhi ohecha chupekuéra pe tórre guive, jepe opa iñembosakoʼikuéra ñorairõrã haʼe ohecha; upévare haʼe ombyaty itavayguakuérape ha ohaʼarõ chupekuéra kañyhápe umi ñu ha kaʼaguýpe.\n\n9 Ha ojehu lamanita-kuéra ojupi vove, Limhi tavayguakuéra oñepyrũ hoʼa hiʼarikuéra iñemihágui, ha oñepyrũ ojuka chupekuéra.\n\n10 Ha ojehu pe ñorairõ ipohyieterei, oñorairõgui hikuái leõicha imondapyrére.\n\n11 Ha ojehu Limhi tavayguakuéra oñepyrũ ogueraha lamanita-kuérape henonderã; jepe ndahetái hikuái umi lamanita-kuéraicha. Ha katu haʼekuéra oñorairõ hekovére, ha hembirekokuéra, ha itaʼyrakuérare; upévare haʼekuéra oñehaʼãmbaite ha oñorairõ dragõicha.\n\n12 Ha ojehu haʼekuéra ojuhu lamanita-kuéra rréipe heʼõnguekuéra apytépe; upevére haʼe nomanói gueteri, ojekutu ha ojehejávo yvýpe, pyaʼetereígui itavayguakuéra ñekañy.\n\n13 Ha ojagarra chupe hikuái ha ojokua ojeikutu haguépe, ha ogueru chupe Limhi renondépe, ha heʼi hikuái: Péina ápe, koʼápe oĩ lamanita-kuéra rréi; ojekutúvo hoʼákuri heʼõnguekuéra apytépe, ha haʼekuéra oheja chupe; ha péina ápe, ore rogueru nerenondépe; ha koʼág̃a eheja torojuka chupe.\n\n14 Ha katu Limhi heʼi chupekuéra: Ndapejukamoʼãi chupe, ha katu peguerúta koʼápe che ahecha hag̃ua. Ha ogueru chupe hikuái. Ha Limhi heʼi chupe: Mbaʼére piko peju ñorairõme che tavayguakuéra rehe? Péina ápe, che tavayguakuéra niko nomondorói pe ñeʼẽmeʼẽ che ajapovaʼekue peẽme; upévare, mbaʼére piko peẽ pemondorovaʼerã pe ñeʼẽmeʼẽ pejapovaʼekue che tavayguakuérape?\n\n15 Ha koʼág̃a pe rréi heʼi: Che amondoro pe ñeʼẽmeʼẽ nde tavayguakuéra oguerahágui che tavayguakuéra rajykuéra; upévare, che pochýpe ajapo che tavayguakuéra ou ñorairõme nde tavayguakuéra rehe.\n\n16 Ha koʼág̃a Limhi nohendúikuri mbaʼeve koʼã mbaʼégui; upévare haʼe heʼi: Che ahekáta che tavayguakuéra apytépe ha oimeraẽva ojapovaʼekue ko mbaʼe omanóta. Upévare haʼe ohekauka itavayguakuéra apytépe.\n\n17 Koʼág̃a Gedeón ohendúvo koʼã mbaʼe, haʼévo haʼe upe rréi tendota, osẽ ha heʼi upe rréipe: Ajerureʼasy ndéve ejejoko hag̃ua, ha ani eheka ko tavayguakuéra apytépe, ha ani emboja koʼã mbaʼe hesekuéra.\n\n18 Nanemanduʼái piko nde ru sacerdote-kuérare, ko tavayguakuéra ohundisevaʼekuépe? Ha noĩri piko haʼekuéra pe taveʼỹme? Ha ndahaʼéi piko haʼekuéra omondavaʼekue lamanita-kuéra rajýpe?\n\n19 Ha koʼág̃a, péina ápe, emombeʼu koʼã mbaʼe upe rréipe, haʼe heʼi hag̃ua itavayguakuérape; ha taipyʼaguapy ñanendive hikuái; péina ápe oñembosakoʼímagui hikuái ou hag̃ua ñorairõrã ñande rehe; ha rehecha avei ñanembovyha.\n\n20 Ha péina ápe, ou hikuái heta ijaty reheve; ha pe rréi nombopyʼaguapýiramo chupekuéra ñanendive ñamanóta.\n\n21 Ha noñekumplíri piko umi Abinadí ñeʼẽ, haʼe oprofetisavaʼekue ñande rehe—ha opa koʼã mbaʼe nañahenduséigui Ñandejára ñeʼẽnguéra, ni ndajahejaséigui ñane rembiapovaikuéra?\n\n22 Ha koʼág̃a ñambopyʼaguapy upe rréipe, ha ñakumpli pe ñeʼẽmeʼẽ jajapovaʼekue chupe; iporãvégui ñaime ñeñapytĩmbýpe ojeipeʼarangue ñandehegui ñande rekove; upévare, ñambopaha hetaite tuguy ñeñohẽ.\n\n23 Ha koʼág̃a Limhi omombeʼu pe rréipe opa mbaʼe itúva, ha umi sacerdote okañyvaʼekue taveʼỹme rehegua, ha omoĩ hesekuéra omondahague itajyrakuéra.\n\n24 Ha ojehu pe rréi oñembopyʼaguapy Limhi tavayguakuéra ndive; ha heʼi chupekuéra: Ñasẽ ñahug̃uaitĩ che tavayguakuérape, armaʼỹre; Ha añeʼẽmeʼẽ peẽme peteĩ ñeʼẽmeʼẽme che tavayguakuéra ndojukamoʼãiha nde tavayguakuérape.\n\n25 Ha ojehu haʼekuéra oho pe rréi rapykuéri, ha osẽ hikuái armaʼỹre ohug̃uaitĩ hag̃ua lamanita-kuérape. Ha ojehu ohug̃uaitĩ hikuái lamanita-kuérape; ha pe lamanita-kuéra rréi ojaivy henondepekuéra, ha ojerure Limhi tavayguakuéra rehe.\n\n26 Ha lamanita-kuéra ohechávo Limhi tavayguakuéra, oĩha armaʼỹre, oiporiahuvereko chupekuéra, ha oñembopyʼaguapy hendivekuéra, ha ohojey irréi ndive pyʼaguapýpe hetãnguérape.\n\n", "mosiah 21": "[center][font_size=26]Ñembyaty 21[/font_size][/center]\n\n[i]Lamanita-kuéra oipyʼajopy ha ipuʼaka Limhi tavayguakuérare—Limhi tavayguakuéra ojotopa Ammón ndive ha oñekonverti hikuái—Haʼekuéra omombeʼu Ammón-pe umi veinticuatro pláncha jaredita-kuéra rehegua. 122–121 ary rupi Cristo mboyve.[/i]\n\n1 Ha ojehu Limhi ha itavayguakuéra ohojey Nefi tavaguasúpe, ha oñepyrũ jey oiko upe tetãme pyʼaguapýpe.\n\n2 Ha ojehu heta ára rire lamanita-kuéra oñepyrũ jey oñemokyreʼỹ pochýpe nefita-kuéra rehe, ha oñepyrũ oike hikuái umi tetã rembeʼýpe oĩva jerére.\n\n3 Koʼág̃a haʼekuéra noñanimái ojukávo chupekuéra, pe ñeʼẽmeʼẽ irreikuéra ojapovaʼekue Limhi-pe rupi; ha katu haʼekuéra oinupã chupekuéra hovápe, ha oiporu autorida hiʼarikuéra; ha oñepyrũ omoĩ mbaʼe pohýi hiʼarikuéra, ha ogueraha chupekuéra haʼeramoguáicha mburika ikirirĩva—\n\n4 Heẽ, opa koʼã mbaʼe ojejapókuri Ñandejára ñeʼẽ oñekumpli hag̃ua.\n\n5 Ha koʼág̃a nefita-kuéra jeikoʼasy tuicha, ha ndaipóri mbaʼéichapa ikatu hikuái oñemosãso lamanita-kuéra pógui, haʼekuéra ojerégui hesekuéra opárupi.\n\n6 Ha oñepyrũ tavayguakuéra ichiʼõ upe rréipe ijeikoʼasykuéra rupi; ha oñepyrũ osẽse hikuái ñorairõme lamanita-kuéra rehe. Ha ojopyeterei hikuái upe rréipe ichiʼõme; upévare haʼe oheja ojapo hikuái ojaposeháicha.\n\n7 Ha haʼekuéra oñembyatyjey, ha omoĩ hiʼarmadurakuéra, ha osẽ hikuái lamanita-kuéra rehe oguenohẽ hag̃ua chupekuéra hetãgui.\n\n8 Ha ojehu Lamanita-kuéra ipuʼaka, ha omboguevi chupekuéra, ha ojuka hetápe.\n\n9 Ha oĩ tuicha tasẽ ha jaheʼo Limhi tavayguakuéra apytépe, imenaveʼỹva hasẽ iménare, tajýra ha taʼýra hasẽ itúvare, ha joykeʼykuéra ijoykeʼýre.\n\n10 Koʼág̃a oĩ heta imenaveʼỹva upe tetãme, ha ojerureʼasy hikuái mbaretépe ára ha ára, oúgui hiʼarikuéra peteĩ kyhyje tuicha lamanita-kuéragui.\n\n11 Ha ojehu ijerureʼasy meme omokyreʼỹ Limhi tavayguakuérape pochýpe lamanita-kuéra rehe; ha osẽjey hikuái ñorairõme, ha katu oñemboguevi jey chupekuéra, ohasávo hikuái heta ñemano.\n\n12 Heẽ, osẽ jey hikuái jepe mbohapyjey jave, ha ohasaʼasy jey hikuái ohasa haguéicha; ha umi ndojejukaivaʼekue oho jey Nefi retãme.\n\n13 Ha oñemomirĩ hikuái jepe yvytimbo peve, oñemoĩvo hikuái pe ñeñapytĩmby poguýpe, oñemoĩvo ojeipyʼajopy hag̃ua, ha ojeguerahávo chupekuéra ágotyo ha pégotyo, ha oguerahávo mbaʼepohýi, oipotaháicha ihayhuʼỹhakuéra.\n\n14 Ha oñemomirĩ hikuái jepe ñemomirĩ pypuku peve; ha ojerureʼasy mbaretépe Tupãme; heẽ, jepe opa ára ojerureʼasy hikuái Itupãme oipeʼa hag̃ua chupekuéra ijeikoʼasýgui.\n\n15 Ha koʼág̃a Ñandejára imbegue ohendu hag̃ua ijerureʼasy hembiapovaikuéra rupi; upevére Ñandejára ohendu ijerureʼasykuéra, ha oñepyrũ omohuʼũ lamanita-kuéra korasõ, upéicha oñepyrũ ombovevýi imbaʼepohyikuéra; upevére Ñandejára ndohechaporãi omosãso gueteri chupekuéra ñeñapytĩmbýgui.\n\n16 Ha ojehu oñepyrũ oñakãrapuʼã mbeguekatu hikuái upe tetãme, ha oñepyrũ omongakuaave yvaraʼỹi, ha ovecha, ha vaka atykuéra, upéicha ndohasái hikuái ñembyahýi.\n\n17 Koʼág̃a oĩ heta kuña, ha hetave kuimbaʼégui; upévare rréi Limhi heʼi mayma kuimbaʼe omeʼẽvaʼerãha umi imenaveʼỹva ha imembykuérape ikarurã, ani omano hikuái ñembyahýigui; ha ojapo hikuái koʼãva oĩgui hetaiterei omanovaʼekue.\n\n18 Koʼág̃a Limhi tavayguakuéra ojoaju peteĩ atýpente ikatuha peve, ha oñongatu hiʼyvaraʼỹikuéra ha imymbaʼatykuéra;\n\n19 Ha pe rréi noñanimái osẽvo tavaguasu tápiagui, oguerahaʼỹre iñangarekoharakuéra hendive, okyhyjégui oimeháicha hoʼáramo g̃uarã lamanita-kuéra pópe.\n\n20 Ha haʼe ojapouka itavayguakuéra omañañemi umi tetã oĩva jerére, ikatúramo g̃uarã ojagarra hikuái umi sacerdote okañyvaʼekue taveʼỹme, omokañyvaʼekue lamanita-kuéra rajýpe, ha ojapovaʼekue tuichaite ñehundi ou hiʼarikuéra.\n\n21 Haʼekuéra ojagarraségui chupekuéra ikatu hag̃uáicha ohavira chupekuéra; oúgui hikuái Nefi retãme pyharekue, ha ogueraha hiʼyvaraʼỹikuéra ha heta imbaʼeporãkuéra; upévare haʼekuéra ohaʼarõ ñemi chupekuéra.\n\n22 Ha ojehu ndaiporivéi joavy lamanita-kuéra ha Nefi tavayguakuéra apytépe, jepe ára Ammón ha ijoykeʼykuéra og̃uahẽ meve upe tetãme.\n\n23 Ha upe rréi oĩvo tavaguasu rokẽgui okápe iñangarekoharakuéra ndive, ohecha Ammón ha ijoykeʼykuérape, ha oimoʼãgui haʼe hikuái upe rréi Noé sacerdote-kuéra upévare ojagarrauka ha ojokuauka ha oityka chupekuéra kaʼirãime. Ha haʼérire hikuái Noé sacerdote-kuéra ojukaukavaʼerãmoʼã chupekuéra.\n\n24 Ha katu ohechakuaávo ndahaʼeiha hikuái, ha katu haʼeha ijoykeʼykuéra, ouvaʼekue Zarahemla retãgui, henyhẽ tuicha vyʼapavẽgui.\n\n25 Koʼág̃a rréi Limhi omondo, Ammón ou mboyve, mbovymi kuimbaʼekuéra oheka hag̃ua Zarahemla retã; ha katu ndojuhúi hikuái, ha okañy pe taveʼỹme.\n\n26 Upevére, ojuhu hikuái peteĩ yvy ojeiko haguépe; heẽ, peteĩ tetã henyhẽva kangue pirúgui; heẽ, peteĩ tetã ojeiko haguépe ha oñehundivaʼekue; ha haʼekuéra, oimoʼãvo haʼe Zarahemla retã, ohojey Nefi retãme, og̃uahẽvo upe tetã rembeʼýpe ndahetái ára ou mboyve Ammón.\n\n27 Ha ogueru hendivekuéra peteĩ kuatiajehaipyre, jepe umi tavayguakuéra ikangue ojuhuvaʼekue kuatiajehaipyre; ha ojehai pláncha oroguigua ári.\n\n28 Ha koʼág̃a Limhi henyhẽ jey vyʼágui ohendúvo Ammón juru rupi upe rréi Mosíah oguerekoha peteĩ Tupã don, ikatúva rupi ohesaʼỹijo umi jehaipyre; heẽ, ha Ammón avei ovyʼa.\n\n29 Upevére Ammón ha ijoykeʼykuéra henyhẽ vyʼaʼỹgui heta ijoykeʼykuéra ojejuka haguére;\n\n30 Ha avei upe rréi Noé ha isacerdotekuéra ojapoukágui tavayguakuérape heta angaipa ha tembiapovai Tupã rehe; ha haʼekuéra avei ombyasy Abinadí ñemano; ha avei Alma jeho ha tavayguakuéra ohovaʼekue hendive, omopuʼãvaʼekue peteĩ Tupã tupao pe Tupã mbarete ha puʼaka rupive, ha jerovia oguerekovaʼekue umi ñeʼẽ Abinadí heʼivaʼekuére.\n\n31 Heẽ, haʼekuéra ombyasy ijeʼoikuéra, ndoikuaáigui hikuái moõpa okañyvaʼekue. Haʼekuéra vyʼápe ojoajuvaʼerãmoʼãgui hendivekuéra, koʼãva ojapo haguére peteĩ konvénio Tupã ndive oipytyvõ ha iñeʼẽrendutaha hembiapoukapykuérare.\n\n32 Ha koʼág̃a Ammón ou guive, rréi Limhi oike avei peteĩ konvénio peTupã ndive, ha avei heta itavayguakuéra apytégui, oipytyvõ ha iñeʼẽrendutaha hembiapoukapykuérare.\n\n33 Ha ojehu rréi Limhi ha heta itavayguakuéra apytégui oñemongaraise; ha katu ndaipóri avave upe tetãme oguerekóva Tupã autorida. Ha Ammón ndojaposéi koʼã mbaʼe, oimoʼãgui haʼe haʼeha peteĩ tembiguái hekojojaʼỹva.\n\n34 Upévare noñembyatýi hikuái tupaoicha upe árape, ohaʼarõvo Ñandejára Espíritu-pe. Koʼág̃a haʼese hikuái Alma ha ijoykeʼykuéraicha, okañyvaʼekue pe taveʼỹme.\n\n35 Haʼekuéra oñemongaraise testígo ha testimónioramo oipytyvõseha hikuái Tupãme opa ikorasõkuéra reheve; upevére omohaʼarõ hikuái upe ára; ha oñemeʼẽta tenondeve peteĩ iñemongaraikuéra ñemombeʼu.\n\n36 Ha koʼág̃a opa mbaʼe oipotáva Ammón ha itavayguakuéra, ha Limhi ha itavayguakuéra, haʼe oñemosãso lamanita-kuéra poguýgui ha ñeñapytĩmbýgui.\n\n", "mosiah 22": "[center][font_size=26]Ñembyaty 22[/font_size][/center]\n\n[i]Oñembohape tavayguakuéra oñemosãso hag̃ua lamanita-kuéra ñeñapytĩmbýgui—Lamanita-kuéra oñemongaʼu—Tavayguakuéra okañy, ohojey Zarahemla-pe, ha oñemoĩ rréi Mosíah poguýpe. 121–120 ary rupi Cristo mboyve.[/i]\n\n1 Ha ojehu Ammón ha rréi Limhi oñepyrũ oporandu tavayguakuérape mbaʼéichapa ikatu oñemosãso hikuái pe ñeñapytĩmbýgui; ha ombyatyuka hikuái opa tavayguakuérape; ha péva ojapo hikuái oguereko hag̃ua tavayguakuéra ñeʼẽ upe mbaʼére.\n\n2 Ha ojehu ndojuhúi hikuái mbaʼéichapa oñemosãsóta ñeñapytĩmbýgui, ndahaʼéiramo ojagarra hembireko ha taʼyrakuéra, ijovecha, ha ivakaʼatykuéra, ha hogaaokuéra, ha okañy pe taveʼỹme; lamanita-kuéra hetaitereígui, ndaikatumoʼãi Limhi tavayguakuéra oñorairõ hendivekuéra, oimoʼãvo oñemosãsotaha ñeñapytĩmbýgui pe kysepuku rupi.\n\n3 Ha ojehu Gedeón osẽ ha oñemboʼy pe rréi renondépe, ha heʼi chupe: O rréi, koʼág̃a peve rehenduvaʼekue heta ára che ñeʼẽnguéra ñañorairõramoguare ñande joykeʼy, lamanita-kuéra ndive.\n\n4 Ha koʼág̃a O rréi, ndachejuhúiramo tembiguái oñeikotevẽʼỹva, térã koʼág̃a peve oimeháicha rehendúramokuri che ñeʼẽnguéra, ha haʼekuéra neipytyvõvaʼekue, upéicharamo aipota rehendu che ñeʼẽnguéra koʼág̃a, ha che haʼéta ne rembiguái ha amosãsóta nde tavayguápe ñeñapytĩmbýgui.\n\n5 Ha upe rréi oheja chupe oñeʼẽ. Ha Gedeón heʼi chupe:\n\n6 Péina ápe pe tape poʼi tapykuepegua, ohasáva pe tápia tapykueguáre, upe tavaguasu rapykuépe. Lamanita-kuéra, térã lamanita-kuéra ñangarekohára, okaʼu pyharekue; upévare ñamondóta peteĩ momarandu opa ko tavayguakuéra apytépe, ombyaty hag̃ua hikuái ijovecha ha ivakaʼatykuéra, ikatu hag̃uáicha ogueraha taveʼỹme pyharekue.\n\n7 Ha aháta nde ereháicha ha ahepymeʼẽta ipaháva tetãme ojehepymeʼẽva víno rehegua Lamanita-kuérape, ha haʼekuéra okaʼúta; ha ñande jahasáta pe tape poʼi ñemi rupive iñu asu gotyo haʼekuéra okaʼu ha oke aja.\n\n8 Upéicha jajeʼóita ñane rembireko ha ñande raʼykuéra ndive, ñande ovecha ha vakaʼatykuéra reheve pe taveʼỹme; ha jaguatáta Shilom retã rembeʼýre.\n\n9 Ha ojehu upe rréi ohendu Gedeón ñeʼẽnguéra.\n\n10 Ha rréi Limhi ombyatyuka itavayguakuérape imymbaʼatykuéra; ha omondo pe tetãme jahepymeʼẽva víno rehegua lamanita-kuérape; ha avei omondove víno temimeʼẽicha chupekuéra g̃uarã; ha haʼekuéra hoyʼu hoyʼuseháicha upe vínogui rréi Limhi omondovaʼekue chupekuéra.\n\n11 Ha ojehu rréi Limhi tavayguakuéra ojeʼói pyharekue pe taveʼỹme ijovecha ha ivakaʼatykuéra reheve, ha oho hikuái Shilom retã rembeʼýre pe taveʼỹme, ha omoĩ ijeho Zarahemla retã gotyo, ojeguerahávo Ammón ha ijoykeʼykuérare.\n\n12 Ha oguerahákuri hikuái hendive opa hiʼóro, ha pláta, ha imbaʼe porãnguéra ikatúva ogueraha, ha avei hembiʼurãkuéra, pe taveʼỹme; ha omoñepyrũ ijeʼói.\n\n13 Ha oĩ rire hikuái heta ára pe taveʼỹme og̃uahẽ hikuái Zarahemla retãme, ha ojoaju Mosíah tavayguakuéra ndive, ha oñemoĩ hikuái ipoguýpe.\n\n14 Ha ojehu Mosíah omog̃uahẽ chupekuéra vyʼápe; ha avei ojagarra ikuatiajehaipyrekuéra, ha avei umi kuatiajehaipyre ojuhuvaʼekue Limhi tavayguakuéra.\n\n15 Ha ojehu lamanita-kuéra ohechakuaávo Limhi tavayguakuéra osẽhague pe tetãgui pyharekue, omondo peteĩ ehérsito pe taveʼỹme omuña hag̃ua chupekuéra.\n\n16 Ha omuña rire chupekuéra mokõi ára aja, ndaikatuvéi oho hikuái hapykuerikuéra; upévare okañy hikuái pe taveʼỹme.\n\n", "mosiah 23": "Peteĩ ñemombeʼu Alma ha Ñandejára tavayguakuéra rehegua, oñemosẽvaʼekue taveʼỹme upe rréi Noé tavayguakuérare.\n\nOike ñembyaty 23 ha 24.\n\n[center][font_size=26]Ñembyaty 23[/font_size][/center]\n\n[i]Alma ndoikoséi rréiramo—Oipytyvõ sumo sacerdote-icha—Ñandejára ohavira itavayguakuérape, ha lamanita-kuéra ojagarra Helam retã—Amulón, upe rréi Noé sacerdote-kuéra hekoñañáva tendota, oisãmbyhy lamanita-kuéra rréi po guýpe. 145–121 ary rupi Cristo mboyve.[/i]\n\n1 Koʼág̃a Alma, oñemomarandúvo Ñandejárare pe rréi Noé ehersitokuéra hoʼataha hiʼarikuéra, ha oikuaaukávo itavayguakuérape, upévare ombyaty hikuái hymbaʼatykuéra, ha ojagarra hiʼyva raʼỹigui, ha osẽ hikuái pe taveʼỹme, ohóvo rréi Noé ehersitokuéra renondépe.\n\n2 Ha Ñandejára omombarete chupekuéra, upéicha pe rréi Noé tavayguakuéra ndaikatúi ohupyty chupekuéra ohundi hag̃ua.\n\n3 Ha okañy hikuái ocho ára aja pe taveʼỹre.\n\n4 Ha og̃uahẽ hikuái peteĩ tetãme, heẽ, peteĩ tetã iporãitereíva ha ojevyʼahápe, peteĩ tetã hiʼy satĩvape.\n\n5 Ha omoĩ hikuái hogaaokuéra, ha oñepyrũ oñemitỹ pe yvy, ha oñepyrũ omopuʼã ogaguasukuéra; heẽ, haʼekuéra ombaʼapokuaa, ha heta ombaʼapo hikuái.\n\n6 Ha tavayguakuéra oipota Alma tahaʼe irréi, itavayguakuéra ohayhúgui chupe.\n\n7 Ha katu haʼe heʼi chupekuéra: Péina ápe, naiporãi jaguereko rréi; péicha heʼígui Ñandejára: Nderehayhuvemoʼãi peteĩ toʼo ambuégui, ni peteĩ kuimbaʼe heʼíta ijehe iporãveha ambuégui; upévare che haʼe peẽme naiporãiha peguereko rréi.\n\n8 Upevére, ikatútarire peguereko tapiaite kuimbaʼekuéra hekojojáva pende rréiramo iporãvaʼerãmoʼã peguereko rréi.\n\n9 Ha katu penemanduʼa pe rréi Noé ha isacerdotekuéra rembiapovaíre; ha chete haʼa pe ñuhãme, ha ajapo heta mbaʼe ivaietereíva Ñandejára resa renondépe, ogueruvaʼekue chéve arrepentimiénto ipohýiva.\n\n10 Upevére, heta jehasaʼasy rire, Ñandejára ohendu che jerureʼasy, ha ombohovái che ñemboʼekuéra, ha chemoĩ tembiporúramo ipópe agueru hag̃ua heta pende apytégui hiʼañetegua jeikuaápe.\n\n11 Upevére, kóvape nañemboverapýi, nachemarangatúigui añemboverapy hag̃ua chejehe.\n\n12 Ha koʼág̃a haʼe peẽme, upe rréi Noé pendejopy, ha peñemoĩ hembiguái ha isacerdotekuéra rembiguáiramo, ha haʼekuéra pendegueraha tembiapovaípe; upévare pejejokuákuri pe tembiapovai sãme.\n\n13 Ha koʼág̃a peñemosãsómaramo koʼã ñemosãgui Tupã puʼaka rupive; heẽ, rréi Noé po ha itavayguakuéragui, ha avei umi tembiapovai sãgui, péicha aipota pepyta ko ñemosãso peñemosãso haguépe, ha ani pejerovia avave kuimbaʼére haʼe hag̃ua rréi pende ári.\n\n14 Ha avei ndapejeroviaivaʼerã avavére haʼe hag̃ua pene mboʼehára ni pene ministro, ndahaʼéiramo peteĩ kuimbaʼe Tupã ndivegua, oguatáva hapére ha iñeʼẽrendúva hembiapoukapykuérare.\n\n15 Péicha omboʼe Alma itavayguakuérape, opavave yvypóra ohayhuvaʼerã hapichápe ijuperamoguáicha, ani hag̃ua oĩ joavy ijapytepekuéra.\n\n16 Ha koʼág̃a, Alma haʼe isumosacerdote-kuéra, haʼe omopuʼã haguére itupaokuéra.\n\n17 Ha ojehu avave ndohupytýi autorida ohekomboʼe ni omboʼe hag̃ua ndahaʼéirõ Alma rupive, Tupãgui. Upévare haʼe okonsagra opa isacerdote ha imboʼeharakuérape; ha avave noñekonsagrái ndahaʼéiramo kuimbaʼe hekojojáva.\n\n18 Upévare oñangareko hikuái itavayguakuérare, ha omombarete chupekuéra umi mbaʼe haʼéva tekojoja rehegua reheve.\n\n19 Ha ojehu oñepyrũ oñakãrapuʼã tuicha hikuái upe tetãme; ha ohenói hikuái upe tetãme Helam.\n\n20 Ha ojehu oñemboheta ha oñakãrapuʼã tuicha hikuái pe Helam retãme; ha omopuʼã peteĩ tavaguasu, ombohérava hikuái Helam tavaguasu.\n\n21 Upevére Ñandejára ohecha porã ohavira itavayguakuérape; heẽ, haʼe ohaʼã iñehaʼarõkuaa ha ijeroviakuéra.\n\n22 Upevére—umi omoĩva ijerovia hese oñembotuicháta upe ára pahápe. Heẽ, ha péicha oikókuri ko tavayguakuérare.\n\n23 Ha katu péina ápe, ahechaukáta peẽme oñemoĩhague chupekuéra ñeñapytĩmbýpe, ha avave ndaikatúi omosãso chupekuéra ndahaʼéiramo Ñandejára Itupã, heẽ, jepe Abraham ha Isaac ha Jacob Tupã.\n\n24 Ha ojehu haʼe omosãso chupekuéra, ha ohechauka chupekuéra ipuʼaka guasu, ha tuicha pe ivyʼakuéra.\n\n25 Ha katu péina ápe, ojehu oĩ aja hikuái Helam retãme, heẽ, Helam tavaguasúpe, ombaʼapo jave hikuái pe yvy jerereguápe, péina ápe peteĩ lamanita-kuéra ehérsito oĩ pe tetã rembeʼýpe.\n\n26 Koʼág̃a ojehu Alma joykeʼykuéra oñani iñúgui, ha oñembyaty hikuái Helam tavaguasúpe; ha oñemondyieterei hikuái lamanita-kuéra ñeg̃uahẽre.\n\n27 Ha katu Alma osẽ ha oho ijapytepekuéra, ha oñemoñeʼẽ chupekuéra ani hag̃ua oñemondýi, ha katu imanduʼa hag̃ua Ñandejára Itupãre ha haʼe omosãsóta chupekuéra.\n\n28 Upévare omboguapy hikuái ikyhyje, ha oñepyrũ ojerureʼasy Ñandejárape omohuʼũ hag̃ua lamanita-kuéra korasõ, ani hag̃ua ojuka chupekuéra, ha hembirekokuéra, ha itaʼyrakuérape.\n\n29 Ha ojehu Ñandejára omohuʼũ lamanita-kuéra korasõ. Ha Alma ha ijoykeʼykuéra osẽ ha oñemoĩ ipopekuéra; ha lamanita-kuéra ojagarra Helam retã.\n\n30 Koʼág̃a lamanita-kuéra ehérsito, ohovaʼekue rréi Limhi tavayguakuéra rapykuéri, okañýkuri pe taveʼỹme heta ára aja.\n\n31 Ha péina ápe, ojuhúkuri hikuái umi rréi Noé sacerdote-pe, peteĩ tenda ombohéravape hikuái Amulón; ha koʼãva oñepyrũkuri oiko pe Amulón retãme ha oñepyrũ oñemitỹ hikuái pe yvy.\n\n32 Koʼág̃a umi sacerdote mburuvicha réra haʼe Amulón.\n\n33 Ha ojehu Amulón ojerureʼasy lamanita-kuérape; ha haʼe omondo avei hembirekokuérape, haʼéva lamanita-kuéra rajy, ojerure hag̃ua ijoykeʼykuérape, ani hag̃ua ohundi hikuái imenakuéra.\n\n34 Ha lamanita-kuéra oiporiahuvereko Amulón ha ijoykeʼykuérape, ha nohundíri chupekuéra, hembirekokuéra rupi.\n\n35 Ha Amulón ha ijoykeʼykuéra ojoaju lamanita-kuéra ndive, ha oguata oikóvo hikuái taveʼỹre ohekávo Nefi retã ha upe jave ojuhu hikuái Helam retã, Alma ha ijoykeʼykuéra oikohápe.\n\n36 Ha ojehu lamanita-kuéra oñeʼẽmeʼẽ Alma ha ijoykeʼykuérape, ohechaukáramo hikuái chupekuéra pe tape ogueraháva Nefi retãme haʼekuéra ohejataha chupekuéra hekove ha isãso.\n\n37 Ha katu Alma ohechauka rire chupekuéra pe tape ogueraháva Nefi retãme lamanita-kuéra nokumpliséi iñeʼẽmeʼẽ; ha katu omoĩ hikuái ñangarekoharakuéra Helam retã jerére, Alma ha ijoykeʼykuéra ári.\n\n38 Ha umi hembyre oho Nefi retãme; ha oĩ ijapytepekuéragui ohojeýva Helam retãme, ha ogueraha avei hendivekuéra umi ñangarekohára ojehejavaʼekue upe tetãme rembireko ha taʼyrakuéra.\n\n39 Ha lamanita-kuéra rréi oheja Amulón-pe haʼe hag̃ua rréi ha sãmbyhyhára itavayguakuéra ári, oĩva Helam retãme; upevére ndoguerekomoʼãi puʼaka ojapo hag̃ua mbaʼeve ndahaʼéiva pe lamanita-kuéra rréi oipotáva.\n\n", "mosiah 24": "[center][font_size=26]Ñembyaty 24[/font_size][/center]\n\n[i]Amulón omyangekói Alma ha itavayguakuérape—Ojeipeʼáta chuguikuéra hekove oñemboʼéramo—Ñandejára ombovevýi imbaʼepohyikuéra—Haʼe omosãso chupekuéra ñeñapytĩmbýgui, ha ohojey hikuái Zarahemla-pe. 145–120 ary rupi Cristo mboyve.[/i]\n\n1 Ha ojehu Amulón opytãporã lamanita-kuéra rréi resa renondépe; upévare, lamanita-kuéra rréi oheja chupe ha ijoykeʼykuérape toñehenói mboʼeháraramo itavayguakuéra ári, heẽ, jepe tavayguakuéra oĩva Shemlón retãme g̃uarã, ha Shilom retãme, ha Amulón retãme.\n\n2 Lamanita-kuéra ojagarráguikuri opa koʼã yvy; upévare, lamanita-kuéra rréi ohenóikuri rreikuéra opa koʼã tetã ári.\n\n3 Ha koʼág̃a pe lamanita-kuéra rréi réra haʼe Lamán, oñemeʼẽvo chupe itúva réra; ha upévare oñehenói chupe rréi Lamán. Ha haʼe rréi tavayguakuéra hetaitereíva ári.\n\n4 Ha haʼe ohenói mboʼeharakuéra Amulón joykeʼykuéra apytégui opa umi tetã itavayguakuéra oguerekóvape g̃uarã; ha péicha oñepyrũ oñemboʼe Nefi ñeʼẽ opa lamanita-kuéra tavayguakuéra apytépe.\n\n5 Ha haʼekuéra haʼe peteĩ tavayguakuéra ipyʼaporãva oñondive; upevére ndoikuaái hikuái Tupãme; ni Amulón joykeʼykuéra nomboʼéi chupekuéra mbaʼeve pe Ñandejára Itupã rehegua, ni pe Moisés léi; ni nomboʼéi chupekuéra umi Abinadí ñeʼẽ;\n\n6 Ha katu omboʼe chupekuéra oguerahavaʼerãha hikuái ikuatiajehaipyre, ha ohaivaʼerã ojupe hikuái.\n\n7 Ha péicha lamanita-kuéra oñepyrũ oñembotuichave pirapirépe, ha oñepyrũ oñemu oñondive ha oñembotuicha, ha oiko chuguikuéra tavayguakuéra ikatupyry ha iñarandúva, pe yvóra iñaranduháicha, heẽ, peteĩ tavayguakuéra ikatupyrýva, horýva opáichagua tekoñaña ha ñemondápe, ha katu ndaʼupéichai ijoykeʼykuéra apytépe.\n\n8 Ha koʼág̃a ojehu Amulón oñepyrũ oiporu autorida Alma ha ijoykeʼykuéra ári, ha oñepyrũ omuña chupe, ha ojapo itaʼyrakuéra omuña umíva raʼykuérape.\n\n9 Amulón oikuaágui Alma-pe, haʼehague peteĩva umi rréi sacerdote-kuéra apytégui, ha haʼe ogueroviahague Abinadí ñeʼẽ ha upévare oñemosẽvaʼekue pe rréi renondégui, ha upévare ipochy hendive; oĩgui haʼe rréi Lamán poguýpe, upevére oiporu autorida hiʼarikuéra, ha omeʼẽ chupekuéra hembiaporã, ha omoĩ mburuvicha hiʼarikuéra.\n\n10 Ha ojehu tuichaiterei ijehasaʼasykuéra ha oñepyrũ ojerureʼasyeterei hikuái Tupãme.\n\n11 Ha Amulón heʼi chupekuéra anive hag̃ua ojerureʼasy; ha omoĩ ñangarekoharakuéra omaña hag̃ua hesekuéra, ikatu hag̃uáicha ojetopávape oñemboʼéva hína Tupãme ojejuka.\n\n12 Ha Alma ha itavayguakuéra ndohupivéi iñeʼẽ Ñandejára Itupãme, ha katu oñohẽ hikuái chupe ikorasõ; ha haʼe oikuaa ikorasõkuéra oipotáva.\n\n13 Ha ojehu Ñandejára ñeʼẽ ou chupekuéra ijeikoʼasýpe, heʼívo: Pehupi pene akã ha peñemokyreʼỹ, aikuaágui pe konvénio pejapovaʼekue chendive; ha che ajapóta konvénio che tavayguakuéra ndive ha amosãsóta chupekuéra ñeñapytĩmbýgui.\n\n14 Ha avei ambovevýita umi mbaʼepohýi oñemoĩva pene lómo ári, jepe ndaikatúi peve peñandu pende apére, jepeve peime aja ñeñapytĩmbýpe; ha kóva che ajapóta peẽ haʼe hag̃ua chéve testígoramo koʼág̃a guive, ha peikuaa porã hag̃ua che, pe Tupã Ñandejára, ajuha che tavayguakuérape ijeikoʼasýpe.\n\n15 Ha koʼág̃a ojehu umi mbaʼepohýi oñemoĩvaʼekue Alma ha ijoykeʼykuéra ári oñembovevýi; heẽ; Ñandejára omombarete chupekuéra ha upéicha ogueropuʼaka hikuái imbaʼepohyikuéra ndahasýi hag̃ua, ha oñemeʼẽ hikuái vyʼápe ha ñehaʼarõkuaa reheve opa Ñandejára rembipotápe.\n\n16 Ha ojehu tuichaitereígui ijerovia ha iñehaʼarõkuaa Ñandejára ñeʼẽ oujey chupekuéra, heʼívo: Peñemokyreʼỹ, koʼẽrõ pomosãsótagui ñeñapytĩmbýgui.\n\n17 Ha heʼi Alma-pe: Nde rehóta ko tavayguakuéra renonderã, ha che aháta nendive ha amosãsóta ko tavayguakuérape ñeñapytĩmbýgui.\n\n18 Koʼág̃a ojehu pyharekue Alma ha itavayguakuéra ombyaty hymbaʼatykuéra, ha avei hiʼyva raʼỹikuéragui; heẽ, jepe pyhare pukukue ombyaty hikuái hymbaʼatykuéra.\n\n19 Ha pyhareve Ñandejára ojapo peteĩ jeke atã tou lamanita-kuéra ári, heẽ, ha opa huvichakuéra oke hatã.\n\n20 Ha Alma ha itavayguakuéra osẽ pe taveʼỹme; ha oho rire pe ára pukukue aja omoĩ hikuái hogaaokuéra peteĩ yvytypaʼũme, ha ombohéra hikuái upe yvytypaʼũme Alma, haʼe ogueraha haguére chupekuéra pe taveʼỹre.\n\n21 Heẽ, ha yvytypaʼũ Alma-pe oñohẽ hikuái hiʼaguyje Tupãme haʼe oiporiahuvereko haguére chupekuéra, ha ombovevýikuri imbaʼepohyikuéra, ha omosãso chupekuéra ñeñapytĩmbýgui; haʼekuéra oĩguikuri ñeñapytĩmbýpe, ha avave ndaikatúi omosãso chupekuéra ndahaʼéiramo Ñandejára Itupã.\n\n22 Ha omeʼẽ hikuái aguyje Tupãme, heẽ, opa ikuimbaʼe ha opa kuña ha opa imitãnguéra ikatúva oñeʼẽ omopuʼã iñeʼẽ momorãme Itupãme.\n\n23 Ha koʼág̃a Ñandejára heʼi Alma-pe: Ejapura ha esẽ nde ha ko tavayguakuéra ko tetãgui, lamanita-kuéra opáymagui ha nemuña; upévare esẽ ko tetãgui, ha che ajokóta lamanita-kuérape ko yvytypaʼũme anive omuña hikuái ko tavayguakuérape.\n\n24 Ha ojehu osẽ hikuái pe yvytypaʼũgui, ha omoñepyrũ hikuái iguata pe taveʼỹre.\n\n25 Ha oĩ rire hikuái pe taveʼỹre doce ára aja og̃uahẽ Zarahemla retãme; ha rréi Mosíah omog̃uahẽ avei chupekuéra vyʼápe.\n\n", "mosiah 25": "[center][font_size=26]Ñembyaty 25[/font_size][/center]\n\n[i]Mulek ñemoñarekuéragui Zarahemla-pegua oiko nefita-kuéra—Oikuaa hikuái Alma ha Zeniff tavayguakuéragui—Alma omongarai Limhi ha opa itavayguakuérape—Mosíah heʼi Alma-pe omopuʼã hag̃ua Tupã tupao. 120 ary rupi Cristo mboyve.[/i]\n\n1 Ha koʼág̃a rréi Mosíah ojapo opa tavayguakuéra toñembyaty.\n\n2 Koʼág̃a ndahetái Nefi taʼyrakuéra, térã ndahetái umi Nefi ñemoñaréva, pe Zarahemla tavayguakuéraicha, haʼéva Mulek ñemoñare, ha umi ouvaʼekue hendive taveʼỹme.\n\n3 Ha ndahetái umi Nefi tavayguakuéra ha Zarahemla tavayguakuéra, hetaháicha umi lamanita-kuéra, heẽ, ndahaʼéi ni imbytere.\n\n4 Ha koʼág̃a opa Nefi tavayguakuéra oñembyaty, ha avei opa Zarahemla tavayguakuéra, ha oñembyaty hikuái mokõi atýpe.\n\n5 Ha ojehu Mosíah omoñeʼẽ, ha omoñeʼẽuka, Zeniff kuatiajehaipyrekuéra itavayguakuérape; heẽ, omoñeʼẽ Zeniff tavayguakuéra kuatiajehaipyrekuéra, osẽ guive hikuái Zarahemla retãgui ára oujey peve hikuái.\n\n6 Ha avei omoñeʼẽ Alma ha ijoykeʼykuéra ñemombeʼu, ha opa ijeikoʼasykuéra, ára osẽ guive hikuái Zarahemla retãgui ára oujey peve hikuái.\n\n7 Ha koʼág̃a, Mosíah omoñeʼẽmbávo umi kuatiajehaipyre, itavayguakuéra oikóva upe tetãme henyhẽ ñemombaʼeguasu ha techaramógui.\n\n8 Ndoikuaái mbaʼépa ojepyʼamongetáta hikuái; ohechávogui hikuái umi oñemosãsovaʼekue ñeñapytĩmbýgui, henyhẽ peteĩ vyʼa tuichaitereívagui.\n\n9 Ha avei, ojepyʼamongetávo ijoykeʼykuérare lamanita-kuéra ojukavaʼekuépe henyhẽ hikuái vyʼaʼỹgui, ha jepe oñohẽ hikuái heta tesay vyʼaʼỹgui.\n\n10 Ha avei, ojepyʼamongetávo hikuái pe Tupã pyʼaporã hiʼag̃uietévare, ha ipuʼaka omosãso hag̃ua Alma ha itavayguakuérape lamanita-kuéra pógui ha ñeñapytĩmbýgui, omopuʼã hikuái iñeʼẽ ha omeʼẽ aguyje Tupãme.\n\n11 Ha avei, ojepyʼamongetávo hikuái lamanita-kuérare, haʼéva ijoykeʼykuéra, ha pe iñeime angaipa ha mbaʼevaípe, henyhẽ hikuái vyʼaʼỹ ha jepyʼapýgui hiʼangakuéra ñeimeporãre.\n\n12 Ha ojehu umi haʼéva Amulón raʼy ha ijoykeʼykuéra, omendavaʼekue lamanita-kuéra rajýre, ipochy ituvakuéra ojapovaʼekuére, ha ndoguerahasevéima hikuái ituvakuéra réra, upévare ojagarra hiʼarikuéra Nefi réra, oñehenói hag̃ua Nefi raʼy ha ojeipapa hag̃ua umi oñehenóiva nefita apytépe.\n\n13 Ha koʼág̃a opa Zarahemla tavayguákuéra ojeipapa nefita-kuéra ndive, ha ojejapo upéicha pe rréino noñemeʼẽigui avavépe ndahaʼéiva umi Nefi ñemoñarépente.\n\n14 Ha koʼág̃a ojehu Mosíah oñeʼẽmba rire ha omoñeʼẽmba rire tavayguakuérape, haʼe oipota Alma avei oñeʼẽ itavayguakuérape.\n\n15 Ha Alma oñeʼẽ chupekuéra, ijatývo hikuái tuicha atýpe, ha oho peteĩ atýgui ambuévape, omboʼévo tavayguakuérape arrepentimiénto ha Ñandejárare jeguerovia.\n\n16 Ha haʼe oñemoñeʼẽ Limhi tavayguakuéra ha ijoykeʼykuérape, opa umi oñemosãsovaʼekuépe ñeñapytĩmbýgui, imanduʼa hag̃ua hikuái Ñandejára omosãsohague chupekuéra.\n\n17 Ha ojehu Alma omboʼe rire tavayguakuérape heta mbaʼe, ha oñeʼẽmba rire chupekuéra, pe rréi Limhi oñemongaraise; ha opa itavayguakuéra oñemongaraise avei.\n\n18 Upévare, Alma oike pe ýpe ha omongarai chupekuéra; heẽ, omongarai chupekuéra ojapo haguéicha ijoykeʼykuérape Mormón ýpe; heẽ, ha opa haʼe omongaraívape oike Tupã tupaópe; ha kóva oguerovia haguére hikuái Alma ñeʼẽ.\n\n19 Ha ojehu rréi Mosíah oheja Alma omoĩ tupaokuéra opa Zarahemla retãme; ha omeʼẽ chupe puʼaka oʼordena hag̃ua sacerdote ha mboʼeharakuéra opa tupao ári.\n\n20 Koʼág̃a kóva ojejapo hetaitereígui umi tavayguakuéra ha peteĩ mboʼehárante ndaikatúi omboʼe chupekuéra; ni opavave ndaikatúi ohendu Tupã ñeʼẽ peteĩ ñembyatýpe.\n\n21 Upévare oñembyaty hikuái opáichagua atýpe, oñehenóiva tupao; ha opavave tupao oguereko isacerdote ha imboʼeharakuéra, ha opa sacerdote omboʼe pe ñeʼẽ oñemeʼẽháicha chupe Alma juru rupive.\n\n22 Ha péicha, jepe oĩ heta tupao opavave haʼe peteĩ tupao, heẽ, jepe Tupã tupao; mbaʼeve noñemboʼéigui opa tupaokuérape ndahaʼéirõ pe arrepentimiénto haTupãre jeguerovia.\n\n23 Ha koʼág̃a siete tupao oĩ pe Zarahemla retãme. Ha ojehu opavave ojagarraséva hiʼári Cristo réra, térã Tupã réra, ojoaju hikuái Tupã tupaokuérape;\n\n24 Ha oñehenói hikuái Tupã tavayguakuéra. Ha Ñandejára oñohẽ ijespíritu hiʼarikuéra, ha ojehovasa hikuái, ha oñakãrapuʼã upe tetãme.\n\n", "mosiah 26": "[center][font_size=26]Ñembyaty 26[/font_size][/center]\n\n[i]Heta tupaopeguápe ojegueraha angaipápe umi ijeroviaʼỹva rupi—Alma-pe oñeñeʼẽmeʼẽ tekove opaveʼỹva—Umi oñearrepenti ha oñemongaraíva oñeperdonáta—Umi tupaogua ojapóva angaipa ha oñearrepentíva ha omombeʼúva Alma ha Ñandejárape oñeperdonáta; ndaupéichairamo, ndojeipapamoʼãi tupaogua tavayguakuéra apytépe. 120–100 ary rupi Cristo mboyve.[/i]\n\n1 Ha ojehu oĩ heta pe ñemoñareʼaty pyahu apytépe ndaikatúiva oikũmby rréi Benjamín ñeʼẽnguéra, michĩgui gueteri hikuái ára haʼe oñeʼẽramoguare itavayguakuérape; ha ndogueroviái hikuái ituvakuéra jepokuaa.\n\n2 Ndogueroviái hikuái ojeʼevaʼekue umi omanomavaʼekue jeikovejeýre, ni ndogueroviái hikuái pe Cristo jeju rehegua.\n\n3 Ha koʼág̃a ijegueroviaʼỹ rupi ndaikatúi oikũmby hikuái Tupã ñeʼẽ; ha oñemohatã ikorasõkuéra.\n\n4 Ha noñemongaraiséi hikuái; ni ndojoajuséi pe tupaópe. Ha oiko chuguikuéra peteĩ tavayguakuéra ojeíva ijeroviápe, ha péicha opyta hikuái upe ára guive, hoʼo ha angaipa ñeimépe; nohenoiséigui hikuái Ñandejára Itupãme.\n\n5 Ha koʼág̃a rréi Mosíah oisãmbyhy aja ndohupytýi hikuái ni pe Tupã tavayguakuéra mbytere; ha katu pe joavy oĩva joykeʼykuéra apytépe rupi oñembohetave hikuái.\n\n6 Ha ojehu haʼekuéra iñeʼẽ mbojuruheʼẽme ombotavy hetápe, haʼéva tupaopegua, ha ojapouka chupekuéra heta angaipa; upévare oñeikotevẽ umi tupaopegua ojapóramo angaipa, tupao toñemoñeʼẽ chupekuéra.\n\n7 Ha ojehu ojegueraha chupekuéra umi sacerdote renondépe, ha umi mboʼehára omeʼẽ chupekuéra umi sacerdote-pe; ha umi sacerdote ogueraha chupekuéra Alma renondépe, haʼéva pe sumo sacerdote.\n\n8 Koʼág̃a rréi Mosíah omeʼẽkuri Alma-pe autorida tupao ári.\n\n9 Ha ojehu Alma ndoikuaái mbaʼeve chuguikuéra; ha katu oĩ heta testígo hesekuéra; heẽ, heta umi tavayguakuéra ou ha otestifika hembiapovaikuéragui.\n\n10 Koʼág̃a koʼã mbaʼe ndojehúivaʼekue pe tupaópe upe mboyve; upévare Alma ojejopy ijespíritupe, ha oguerahauka chupekuéra pe rréi renondépe.\n\n11 Ha heʼi upe rréipe: Péina ápe, hetápe rogueru nerenondépe, ijoykeʼykuéra ombojáva hesekuéra tembiapovai; heẽ, ha ojejuhu chupekuéra opáichagua tembiapovaípe. Ha haʼekuéra noñearrepentíri hembiapovaikuéragui; upévare rogueru nerenondépe, nde rehusga hag̃ua chupekuéra hembiapovaikuérare.\n\n12 Ha katu upe rréi Mosíah heʼi Alma-pe: Péina ápe, che ndahusgái chupekuéra; upévare amoĩ chupekuéra nde pópe ojehusga hag̃ua.\n\n13 Ha koʼág̃a Alma espíritu ojepyʼapy jey; ha haʼe oho ha oporandu Ñandejárape mbaʼépa ojapovaʼerã upe mbaʼére, haʼe okyhyjégui ojapóramo g̃uarã ivaíva Ñandejára renondépe.\n\n14 Ha ojehu oñohẽmba rire hiʼánga Tupãme, Ñandejára ñeʼẽ ou chupe, heʼívo:\n\n15 Rejehovasáva nde, Alma, ha ojehovasáva umi oñemongaraivaʼekue Mormón ykuérape. Ha nde rejehovasa rejerovia rupi che rembiguái Abinadí ñeʼẽrente.\n\n16 Ha ojehovasáva haʼekuéra ijerovia tuicha rupi umi ñeʼẽ nde erevaʼekuérente chupekuéra.\n\n17 Ha rejehovasáva nde remoĩ haguére peteĩ tupao ko tavayguakuéra apytépe; ha haʼekuéra oñemoĩta, ha haʼéta hikuái che tavayguakuéra.\n\n18 Heẽ, ojehovasáva ko tavayguakuéra oĩporãgui hikuái ogueraha hag̃ua che réra; che réra rupi oñehenóitagui chupekuéra; ha chembaʼe hikuái.\n\n19 Ha reporandu haguére chéve pe hembiapovaíva rehe, nde rejehovasa.\n\n20 Nde haʼe che rembiguái; ha ajapo nendive konvénio rehupytytaha tekove opaveʼỹva; ha nde chepytyvõta ha resẽta che rérape, ha rembyatýta che ovechakuéra.\n\n21 Ha ohenduséva che ñeʼẽ haʼéta che ovecha; ha remog̃uahẽta chupe tupaópe, ha che avei amog̃uahẽta chupe.\n\n22 Ha katu péina ápe, kóva haʼe che tupao; opavave oñemongaraíva oñemongaraíta arrepentimientorã. Ha opavave emog̃uahẽvape ogueroviavaʼerã che réra; ha che pojerápe aperdonáta chupe.\n\n23 Che haʼégui ajagarráva chejehe yvóra angaipakuéra; che haʼégui ajapovaʼekue chupekuéra; ha che haʼe ameʼẽva pe ogueroviávape ipahaite peve peteĩ tenda che po akatúape.\n\n24 Ha katu péina ápe, che réra rupi oñehenói hikuái; ha haʼekuéra cheikuaáramo oúta, ha oguerekóta hikuái peteĩ tenda che po akatúape tapiaite peve.\n\n25 Ha ojehúta upe trompéta mokõiha ipu vove upéramo umi arakaʼeve ndachekuaaivaʼekue oúta ha oñemboʼýta che renondépe.\n\n26 Ha upéramo haʼekuéra oikuaáta che haʼeha Ñandejára Itupã, che haʼeha Irredentor; ha katu haʼekuéra noñerredimiseivaʼekue.\n\n27 Ha upéramo che haʼéta chupekuéra arakaʼeve ndaikuaaihague chupekuéra; ha ohóta hikuái peteĩ tata opaveʼỹvape oñembosakoʼivaʼekue aña ha hiʼangelkuérape g̃uarã.\n\n28 Upévare che haʼe ndéve, pe nohenduséivape che ñeʼẽ, upévape neremog̃uahẽmoʼãi che tupaópe, che namog̃uahẽmoʼãigui chupe upe ára pahápe.\n\n29 Upévare che haʼe ndéve, tereho, ha opavave hembiapovaívape cherehe, pévape rehusgáta umi angaipa ojapovaʼekuére; ha omombeʼúramo iñangaipakuéra nerenonde ha cherenondépe, ha oñearrepentíramo ikorasõ añetépe, reperdonáta chupe, ha che avei aperdonáta chupe.\n\n30 Heẽ, ha opa ára che tavayguakuéra oñearrepentíramo aperdonáta chupekuéra umi hembiapovai cherehe.\n\n31 Ha peẽ avei peñoperdonáta ojupe pene rembiapovaikuéra; añetehápe haʼégui ndéve, pe noperdonáiva hembiapovaikue hapichápe, haʼe heʼírõ oñearrepentiha, upéva ogueru hiʼári kondenasiõ.\n\n32 Koʼág̃a che haʼe ndéve, tereho; ha opavave noñearrepentiséiva iñangaipágui upéva ndojeipapamoʼãi che tavayguakuéra apytépe; ha kóva ojejapóta koʼág̃a guive tenondeve peve.\n\n33 Ha ojehu Alma ohendúvo koʼã ñeʼẽ haʼe ohai ikatu hag̃uáicha oguereko umíva, ha ikatu hag̃ua ohusga tupaogua tavayguakuérape umi Tupã rembiapoukapy heʼiháicha.\n\n34 Ha ojehu Alma oho ha ohusga umi ojejuhuvaʼekue tembiapovaípe, Ñandejára ñeʼẽ heʼiháicha.\n\n35 Ha opavave oñearrepentíva iñangaipágui ha omombeʼúva, umívape haʼe oipapa tupaogua tavayguakuéra apytépe.\n\n36 Ha umi nomombeʼuséiva iñangaipakuéra ha noñearrepentiséiva hembiapovaígui, umívape ndojeipapái tupaogua tavayguakuéra apytépe, ha herakuéra ojeipeʼa.\n\n37 Ha ojehu Alma omboguata opa mbaʼe tupaogua; ha oñepyrũ jey oguereko hikuái pyʼaguapy ha oñakãrapuʼã tuicha umi mbaʼe tupaopeguápe, oguatávo hikuái ñeñangarekópe Tupã renondépe, omog̃uahẽvo hetápe, ha omongaraívo hetápe.\n\n38 Ha koʼág̃a Alma ha umi ipytyvõhára oisãmbyhýva pe tupao ojapo opa koʼã mbaʼe, oguatávo opa jesarekópe, omboʼévo Tupã ñeʼẽ opa mbaʼépe, ohasávo opáichagua jeikoʼasy, oñemuñávo hikuái opa umi ndahaʼéiva Tupã tupaopeguáre.\n\n39 Ha haʼekuéra oñemoñeʼẽ ijoykeʼykuérape; ha avei oñemoñeʼẽ hikuái, opavave Tupã ñeʼẽ rupi, iñangaipakuérare, térã umi angaipa ojapovaʼekuére, heʼívo chupekuéra Tupã, oñemboʼe meme hag̃ua, ha omeʼẽ hag̃ua aguyje opa mbaʼépe.\n\n", "mosiah 27": "[center][font_size=26]Ñembyaty 27[/font_size][/center]\n\n[i]Mosíah ombotove ñemuña ha omoĩuka tembijoja—Alma upe taʼýra ha irundy Mosíah raʼykuéra ohundise pe tupao—Peteĩ ángel ojehechauka ha heʼi chupekuéra oheja hag̃ua hape ñaña—Alma opyta ñeʼẽʼỹre—Opa yvypóra heñoijeyvaʼerã ohupyty hag̃ua salvasiõ—Alma ha Mosíah raʼykuéra omomarandu mbaʼe porã pyahu. 100–92 ary rupi Cristo mboyve.[/i]\n\n1 Ha koʼág̃a ojehu ñemuña ojapóva umi ogueroviaʼỹva pe tupao ári tuichaiterei ha umi tupaoguáva oñepyrũ okaguai, ha ochiʼõ koʼã mbaʼére umi oisãmbyhýva chupekuérape; ha haʼekuéra ochiʼõ Alma-pe. Ha Alma ogueraha umi mbaʼe upe rréi Mosíah renondépe. Ha Mosíah oporandu isacerdotekuérape.\n\n2 Ha ojehu rréi Mosíah omondo peteĩ momarandu opa tetã jerereguápe avave ogueroviaʼỹva nomuñaivaʼerãha avave haʼéva Tupã tupaoguápe.\n\n3 Ha oĩkuri peteĩ tembiapoukapy mbarete opa tupaokuéra apytépe ndaiporivaʼerãha ñemuña ijapytepekuéra, oĩvaʼerãha tembijoja opa yvypóra apytépe.\n\n4 Ha ani oheja hikuái pe orgúllo ni pe ñembotuicha ombyai ipyʼaguapykuéra; ha opavave yvypóra ohayhuvaʼerã hapichápe haʼe ojehayhuháicha, ombaʼapóvo ipópe okaru hag̃ua.\n\n5 Heẽ, ha mayma isacerdote ha imboʼeharakuéra ombaʼapovaʼerã ipópe oñemongaru hag̃ua, opa ára ndahaʼéiramo hasy aja, térã ñekotevẽvaípe; ha ojapóvo opa koʼã mbaʼe, henyhẽ hikuái Tupã grásiagui.\n\n6 Ha oñepyrũ oĩjey heta pyʼaguapy upe tetãme; ha umi tavayguakuéra oñepyrũ oñembohetaiterei, ha oñepyrũ oñemosarambi hikuái pe yvy ape ári, heẽ, nórte ha sur gotyo, kuarahyresẽ, ha kuarahyreike gotyo, omopuʼãvo tavaguasukuéra ha táva opa tetã renda rupi.\n\n7 Ha Ñandejára ou hendapekuéra ha omoakãrapuʼã chupekuéra, ha oiko chuguikuéra peteĩ tavayguakuéra tuicha ha ipirapire hetáva.\n\n8 Koʼág̃a Mosíah raʼykuéra ojeipapa umi ogueroviaʼỹva apytépe; ha avei peteĩ Alma raʼy ojeipapa ijapytepekuéra, pe oñehenóiva Alma, itúvaicha; upevére, oiko chugui peteĩ yvypóra iñañaitereíva ha itaʼangarayhúva. Ha haʼe peteĩ yvypóra iñeʼẽ hetáva, ha heta ombojuruheʼẽ tavayguakuérape; upéicha ogueraha heta umi tavayguakuérape ojapo hag̃ua tembiapovai haʼe ojapóva.\n\n9 Ha oiko chugui tuicha ñepysangaha pe Tupã tupao ñemoakãrapuʼãme g̃uarã; oñemombaʼévo tavayguakuéra korasõre; ojapóvo heta joavy tavayguakuéra apytépe; omeʼẽvo tenda pe Tupã ohayhuʼỹva oiporu hag̃ua ipuʼaka hiʼarikuéra.\n\n10 Ha koʼág̃a ojehu haʼe oñehaʼã aja ohundi pe Tupã tupao, haʼe ohóguikuri ñemiháme Mosíah raʼykuéra ndive, oñehaʼãvo ohundi pe tupao, ha omovã umi Ñandejára tavayguakuérape, mbaʼe oñemoĩva Tupã rembiapoukapýre, ha jepe upe rréire—\n\n11 Ha haʼe haguéicha peẽme, oho aja hikuái ápe ha pégotyo oñemoĩvo Tupãre, péina ápe, Ñandejára ángel ojehechauka chupekuéra; ha oguejy oĩramoguáicha araípe; ha oñeʼẽ chupekuéra arasunúmegua ñeʼẽmeicha, omboryrýiva pe yvy haʼekuéra oĩháme.\n\n12 Ha tuichaiterei iñemondyikuéra, ha hoʼa hikuái pe yvýpe, ha noikũmbýi hikuái umi ñeʼẽ haʼe heʼivaʼekue chupekuéra.\n\n13 Upevére oñeʼẽ jey, heʼívo: Alma epuʼã ha eñemoag̃ui, mbaʼére piko remuña Tupã tupaópe? Ñandejára heʼígui: Kóva haʼe che tupao, ha che amopuʼãta; ha mbaʼeve nohundimoʼãi, ndahaʼéirõ che tavayguakuéra rembiapovai.\n\n14 Ha avei, pe ángel heʼi: Péina ápe, Ñandejára ohendu itavayguakuéra ñemboʼe, ha avei hembiguái, Alma, ñemboʼe haʼéva nde ru; haʼe oñemboʼégui tuicha jeroviápe nderehe rejegueru hag̃ua pe añetegua jeikuaápe; upévare, upevarã che ajúkuri rokonvense hag̃ua pe Tupã puʼaka ha autoridágui, hembiguaikuéra ñemboʼe oñembohovái hag̃ua ojeroviaháicha hikuái.\n\n15 Ha koʼág̃a péina ápe, ikatu piko nde reñemoĩ Tupã puʼakáre? Ha katu péina ápe, nomboryrýi piko che ñeʼẽ pe yvy? Ha ndacherechái piko avei nerenondépe? Ha che añembou Tupãre.\n\n16 Koʼág̃a haʼe ndéve: Tereho, ha nemanduʼa nde rukuéra ñeñapytĩmbýre Helam retãme, ha Nefi retãme; ha nemanduʼa tuichaite mbaʼe ojapohague haʼe hesekuéra; haʼekuéra oĩguikuri ñeñapytĩmbýpe, ha haʼe omosãso chupekuéra. Ha koʼág̃a che haʼe ndéve, Alma, tereho nde rapére, ha anive ehundise pe tupao, iñemboʼekuéra oñembohovái hag̃ua, ha kóva, jepeve nde ndejehegui reñemombosérõ.\n\n17 Ha koʼág̃a ojehu koʼãva haʼe ñeʼẽ pahakuéra pe ángel oñeʼẽvaʼekue Alma-pe, ha haʼe osẽ oho.\n\n18 Ha koʼág̃a Alma ha umi oĩva hendive hoʼa jey pe yvýpe, tuichaitereígui iñemondýi; hesa rupiete ohechágui hikuái peteĩ Ñandejára ángel; ha iñeʼẽ haʼe arasunúicha, omboryrýiva pe yvy; ha haʼekuéra oikuaa ndaiporiha mbaʼeve ndahaʼéiramo Tupã puʼaka ikatúva oityvyro ha omboryrýi pe yvy oñembojaʼotarõguáicha.\n\n19 Ha koʼág̃a Alma oñemondýi tuichaitereígui opyta iñeʼẽngu, upéicha haʼe ndaikatúi ojejurupeʼa; heẽ, ha haʼe ikangy, jepe ndaikatuvéi peve omonguʼe ipo; upévare haʼe ojegueraha umi oĩvaʼekue hendive rehe, ha ogueraha chupe hikuái kangypápe, jepe ojepyso peve itúva renondépe.\n\n20 Ha omombeʼu hikuái itúvape opa mbaʼe ojehuvaʼekue chupekuéra; ha itúva ovyʼa, haʼe oikuaágui péva haʼehague Tupã puʼaka.\n\n21 Ha haʼe ojapouka peteĩ atyguasu oñembyaty otestifika hag̃ua hikuái Ñandejára ojapovaʼekue itaʼýra rehe, ha avei umi hendive oĩva rehe.\n\n22 Ha haʼe ojapouka umi sacerdote oñembyaty atyguasúpe; ha oñepyrũ hikuái oajuna, ha oñemboʼe Ñandejára Itupãme oipeʼa hag̃ua Alma juru, ikatu hag̃ua oñeʼẽ, ha avei hete oguereko hag̃ua mbarete—pe tavayguakuéra resa ojeipeʼa hag̃ua ohecha ha oikuaa hag̃ua hikuái Tupã pyʼaporã ha verapýgui.\n\n23 Ha ojehu oajuna ha oñemboʼe rire hikuái mokõi arakue ha pyharekue aja, Alma rete imbarete jey, ha haʼe oñemboʼy ha oñepyrũ oñeʼẽ chupekuéra, heʼívo oñemokyreʼỹ hag̃ua hikuái.\n\n24 Ha, haʼe heʼi, añearrepentíkuri che angaipakuéragui, ha añerredimi Ñandejárare; péina ápe chereñói pe espíritugui.\n\n25 Ha Ñandejára heʼi chéve: Ani remombaʼeguasu opavave yvyporakuéra, heẽ, kuña ha kuimbaʼe, opa tetã, avaretã, ñeʼẽnguéra ha tavakuéra, heñoijeyvaʼerãha; heẽ, heñói Tupãgui, oñemoambuévo toʼo ha jeʼa ñeimégui, peteĩ tekojoja ñeimépe, oñerredimívo Tupãre, oikóvo chuguikuéra itaʼýra ha itajyrakuéra;\n\n26 Ha péicha oiko chuguikuéra tekove pyahu; ha ndojapóiramo koʼãva, mbaʼevéicharamo ndaikatumoʼãi ohupyty Tupã rréino.\n\n27 Ha che haʼe ndéve, ndaupéichairamo, oñemombovaʼerã hikuái; ha kóva che aikuaa, che haimetégui añemombo.\n\n28 Upevére, ahasa rire heta jehasaʼasy, añearrepentívo haimete ñemano meve, Ñandejára iporiahuverekópe ohechaporã cheipeʼa peteĩ tata opaveʼỹvagui, ha chereñói Tupãgui.\n\n29 Che ánga oñerredimíkuri pe vyʼaʼỹ irovévagui ha umi tembiapovai sãgui. Aimékuri pe yvykua ypytũme; ha katu koʼág̃a ahecha pe Tupã resape hechapyrãva. Ojopýkuri che ánga peteĩ jehasaʼasy opaveʼỹva; ha katu añeguenohẽ, ha che ánga noñanduvéima mbaʼembyasy.\n\n30 Che arrechasákuri che Rredentórpe, ha anega ore rukuéra oñeʼẽvaʼekue; ha katu koʼág̃a haʼekuéra oikuaa hag̃ua upe mboyve haʼe outaha, ha haʼe imanduʼaha opa tekove ojapovaʼekuére, haʼe ojehechaukáta opavavépe.\n\n31 Heẽ, opa tenypyʼã oñesũta, ha opa ñeʼẽnguéra oñekonfesáta henondépe. Heẽ, jepe ára pahápe, mayma yvypóra oñemboʼy vove ojehusga hag̃ua hese, upéramo okonfesáta hikuái haʼe haʼeha Tupã; upéramo haʼekuéra okonfesáta, umi oikóva Tupãʼỹre yvórape, pe huisio oguerúva peteĩ jehavira opaveʼỹva hiʼarikuéra ijojaha; ha haʼekuéra ipirĩ ha oryrýita, ha oñemoakurũchĩta pe hesa opa mbaʼe ohecháva guýpe.\n\n32 Ha koʼág̃a ojehu Alma ha umi oĩvaʼekue hendive pe ángel ojehechaukaramoguare chupekuéra oñepyrũ upe guive omboʼe tavayguakuérape, oguatávo opa tetã jerére, omomarandúvo opa tavayguakuérape umi mbaʼe haʼekuéra ohendu ha ohechavaʼekue, omboʼévo Tupã ñeʼẽ heta jehasaʼasýpe, tuicha oñemuñávo hikuái umi ogueroviaʼỹvare, ojeipyʼajopývo heta hesekuéra.\n\n33 Ha katu jepe opa koʼãva, haʼekuéra omeʼẽ heta ñemoangapyhy tupaopeguakuérape, omoañetévo ijerovia, ha oñemoñeʼẽvo chupekuéra pyʼaporã reheve ha tuicha ñehaʼãme iñeʼẽrendu hag̃ua hikuái Tupã rembiapoukapykuérare.\n\n34 Ha irundy ijapytepekuéra haʼe Mosíah raʼykuéra; ha herakuéra haʼe Ammón, ha Aarón, ha Omner, ha Himni; ha koʼãva haʼe Mosíah raʼykuéra réra.\n\n35 Ha oguata hikuái opa Zarahemla retãre, ha opa tavayguakuéra apytépe oĩva rréi Mosíah rreinádo guýpe, oñehaʼã mbaretévo omoĩporã opa mbaʼevai ojapovaʼekue hikuái pe tupaóre, okonfesávo opa iñangaipakuéra, ha omombeʼúvo hikuái opa mbaʼe ohechavaʼekue, ha omyesakãvo umi profesía ha escritura opavave ohenduséva chupekuérape.\n\n36 Ha péicha haʼe hikuái tembiporu Tupã pópe ogueru hag̃ua hetápe pe añetegua jeikuaápe, heẽ, Irredentor jeikuaápe.\n\n37 Ha tuicha ojehovasa haʼekuéra! Omombeʼúgui hikuái pyʼaguapy; omombeʼu hikuái marandu porã mbaʼe porãgui; ha haʼekuéra omomarandu tavayguakuérape Ñandejára orreinaha.\n\n", "mosiah 28": "[center][font_size=26]Ñembyaty 28[/font_size][/center]\n\n[i]Mosíah raʼykuéra omboʼe lamanita-kuérape—Oiporúvo umi mokõi ita techapahára, Mosíah ombohasa umi pláncha jaredita-kuéra rehegua. 92 ary rupi Cristo mboyve.[/i]\n\n1 Koʼág̃a, ojehu Mosíah raʼykuéra ojapopa rire koʼã mbaʼe, ojagarra hikuái mbovymíme ha ohojey itúva rendápe, upe rréi, ha oipota chugui hikuái toheja chupekuéra, umi haʼekuéra oiporavovaʼekue ndive, tojupi Nefi retãme omboʼe hag̃ua umi mbaʼe ohenduvaʼekue hikuái, ha ikatu hag̃ua oikuaauka Tupã ñeʼẽ ijoykeʼykuéra, umi lamanita-pe—\n\n2 Ikatumbaʼe hag̃ua ogueru chupekuéra Ñandejára Itupã jeikuaápe, ha okonvense chupekuéra ituvakuéra rembiapovaígui; ha ikatumbaʼe hag̃ua omonguera chupekuéra ijehayhuʼỹgui nefita-kuérare, ojegueraha hag̃ua avei chupekuéra ovyʼa hag̃ua Ñandejára Itupãme, ojoayhu hag̃ua hikuái oñondive, ha ndaiporivéi hag̃ua joavy opa tetã Ñandejára Itupã omeʼẽvaʼekue chupekuérape.\n\n3 Koʼág̃a oipota hikuái pe salvasiõ oñemombeʼu mayma tekovépe, ndaikatúigui ogueropuʼaka hikuái avave yvypóra ánga omano; heẽ, jepe ojepyʼamongetáramo hikuái oimeraẽ ánga ohasavaʼerãha peteĩ jehasaʼasy opaveʼỹva omopirĩ ha omboryrýi chupekuéra.\n\n4 Ha péicha pe Ñandejára Espíritu ombaʼapo hiʼarikuéra, haʼégui hikuái iñañavéva angaipa apohare. Ha Ñandejára ohechaporã iporiahuvereko opaveʼỹvape operdona chupekuéra; upevére haʼekuéra ohasa heta jepyʼapy hiʼángape hembiapovaikuéra rupi, heta ohasaʼasy ha okyhyje oñemombóramo g̃uarã chupekuéra tapiaite peve.\n\n5 Ha ojehu heta ára aja ojerureʼasy hikuái itúvape oheja hag̃ua chupekuéra ojupi Nefi retãme.\n\n6 Ha rréi Mosíah oho ha oporandu Ñandejárape ohejavaʼerãpa taʼyrakuéra oho lamanita-kuéra apytépe omboʼe hag̃ua upe ñeʼẽ.\n\n7 Ha Ñandejára heʼi Mosíah-pe: Eheja toho hikuái, heta ogueroviátagui iñeʼẽnguéra, ha haʼekuéra ohupytýta tekove opaveʼỹva; ha che amosãsóta nde raʼykuérape lamanita-kuéra pógui.\n\n8 Ha ojehu Mosíah oheja haʼekuéra oho ha ojapo ojerure haguéicha hikuái.\n\n9 Ha omoñepyrũ hikuái iguata pe taveʼỹme oho ha omboʼe hag̃ua pe ñeʼẽ lamanita-kuéra apytépe; ha tenondeve ameʼẽta peteĩ ñemombeʼu hembiapokuéra rehegua.\n\n10 Koʼág̃a rréi Mosíah ndoguerekói avave omeʼẽ hag̃uáme upe rréino, ndaipórigui avave itaʼyrakuéra apytépe oipotáva upe rréino.\n\n11 Upévare haʼe ojagarra umi kuatiajehaipyre ojehaíva pláncha bronce-guiguápe, ha avei Nefi planchakuéra, ha opa mbaʼe haʼe oñongatu ha oñangarekovaʼekue Tupã rembiapoukapykuéra heʼiháicha, ombohasa rire ha ohaiuka rire pe tembiasakue oĩva umi pláncha oroguigua ári Limhi tavayguakuéra ojuhuvaʼekue, ha umíva oñemeʼẽvaʼekue chupe Limhi po rupive;\n\n12 Ha koʼãva haʼe ojapo itavayguakuéra oipotaitereígui; oikuaasetereígui hikuái upe tavayguakuéra oñehundivaʼekuégui.\n\n13 Koʼág̃a ombohasákuri umíva umi mokõi ita rupi oĩva umi mokõi áro pe arkoguiguápe.\n\n14 Koʼág̃a koʼã mbaʼe oñembosakoʼivaʼekue ñepyrũmby guive, ha oñembohasa ñemoñareʼatýgui ñemoñareʼatýpe, oñehesaʼỹijo hag̃ua ñeʼẽnguéra;\n\n15 Ha umíva oñeñongatu ha oñeñangareko Ñandejára po rupive, haʼe ohechauka hag̃ua opa tekove oikóva upe tetãmepe itavayguakuéra rembiapovai ha rembiapokyʼakuéra;\n\n16 Ha opavavépe oguerekóva koʼã mbaʼe oñehenói techapahára, ára ymaguarépeicha.\n\n17 Koʼág̃a Mosíah ombohasapa rire koʼã kuatiajehaipyre, péina ápe, koʼãva omeʼẽ peteĩ ñemombeʼu umi tavayguakuéra oñehundivaʼekue rehegua, ára haʼekuéra oñehundi guive oguevívo pe tórre guasu oñemopuʼãramoguare peve, Ñandejára omoypytũramoguare umi tavayguakuéra ñeʼẽ ha oñemosarambíramoguare hikuái opa yvy ape ári, heẽ, jepe upe ára guive oguevívo Adán ojejaporamoguare peve.\n\n18 Koʼág̃a ko ñemombeʼu rupi Mosíah tavayguakuéra oñembyasyeterei, heẽ, henyhẽ hikuái vyʼaʼỹgui; upevére kóva omeʼẽ chupekuéra heta jeikuaa, ha koʼãvape haʼekuéra ovyʼa.\n\n19 Ha kóva ko ñemombeʼu ojehaíta tenondeve; ha péina ápe, tekotevẽ opavave tavayguakuéra oikuaa umi mbaʼe ojehaíva ko ñemombeʼúpe.\n\n20 Ha koʼág̃a, haʼehaguéicha peẽme, upe rréi Mosíah ojapo rire koʼã mbaʼe, haʼe ojagarra umi pláncha bronce-guigua, ha opa mbaʼe haʼe oñongatuvaʼekue, ha omeʼẽ Alma-pe, haʼéva Alma raʼy; heẽ, opa kuatiajehaipyre, ha avei umi intérprete, ha omeʼẽ chupe, ha heʼi chupe oñongatu ha oñangareko hag̃ua umívare, ha avei ogueraha hag̃ua peteĩ kuatiajehaipyre pe tavayguakuéra rehegua, ombohasávo peteĩ ñemoñareʼatýgui ambuépe, umíva oñembohasa haguéicha ára Lehi osẽ guive Jerusalén-gui.\n\n", "mosiah 29": "[center][font_size=26]Ñembyaty 29[/font_size][/center]\n\n[i]Mosíah heʼi ojeiporavo hag̃ua huekuéra rreirangue—Rreikuéra ndahekojojáiva ogueraha itavayguakuérape angaipápe—Alma pe taʼýra ojeiporavo hue mburuvicháramo tavayguakuéra ñeʼẽ rupi—Haʼe avei pe sumo sacerdote tupao ári—Omano Mosíah ha Alma upe túva. 92–91 ary rupi Cristo mboyve.[/i]\n\n1 Koʼág̃a Mosíah ojapo rire koʼãva haʼe omondo peteĩ momarandu opa tetãme, opa tavayguakuéra apytépe, oikuaaségui mbaʼépa heʼi hikuái mávapa haʼevaʼerã irreikuéra.\n\n2 Ha ojehu pe tavayguakuéra ñeʼẽ ou, heʼívo: Ore roipota Aarón nde raʼy tahaʼe ore rréi ha ore sãmbyhyhára.\n\n3 Koʼág̃a Aarón ojupíkuri Nefi retãme, upévare upe rréi ndaikatúi omeʼẽ chupe upe rréino; ni Aarón ndojagarraséi imbaʼerã upe rréino; ni mavave Mosíah raʼykuéra ndojagarraséi imbaʼerã upe rréino.\n\n4 Upévare rréi Mosíah omondojey tavayguakuéra apytépe; heẽ, jepe peteĩ momarandu jehaipyre omondo tavayguakuéra apytépe. Ha koʼãva haʼe umi ñeʼẽ ojehaivaʼekue, heʼívo:\n\n5 Péina ápe, O peẽ che tavayguakuéra, térã che joykeʼykuéra, che pohayhúgui haʼerõguáicha, che aipota pejepyʼamongeta upe mbaʼe ojeʼevaʼekuére peẽme pejeipyʼamongeta hag̃ua—peẽ peguerekoségui peteĩ rréi.\n\n6 Koʼág̃a haʼe peẽme upe oñemeʼẽvaʼerãme hekoitépe upe rréino ndoipotái, ha ndojagarraséi imbaʼerã upe rréino.\n\n7 Ha oñehenóiramo ambue hendaguépe, péina ápe akyhyje oĩramo g̃uarã joavy pende apytépe. Ha máva piko oikuaa che raʼy, imbaʼéva pe rréino, ikatumbaʼe ipochy ha ogueraha hapykuéri tavayguakuéra apytégui, oguerútava ñorairõguasu ha joavy pende apytépe, ha péva oguerúta heta tuguy ñeñohẽ ha Ñandejára rapekuéra ñembyai, heẽ, ha ohundíta heta tavayguakuéra ánga.\n\n8 Koʼág̃a che haʼe peẽme ñaneakãguapýna ha jajepyʼamongeta koʼã mbaʼére, ndajaguerekóigui derécho ñahundívo che raʼýpe, ni ñahundívo ambue oñehenóivape hendaguépe.\n\n9 Ha che raʼy oñemovã jeýramo ijorgúllo ha umi mbaʼe vyroreípe ojevýne umi heʼivaʼekuégui, ha ojerure iderécho pe rréinope, mbaʼe ojapoukátava chupe ha avei ko tavayguakuérape heta angaipa.\n\n10 Ha koʼág̃a ñaneakãguapýna ha ñañemotenonde koʼã mbaʼére, ha jajapo umi mbaʼe omombaretétava ko tavayguakuéra pyʼaguapy.\n\n11 Upévare che pende rréita che ára rembyre aja; upevére, ñahenói huekuéra, ohusga hag̃ua ko tavayguakuérape ñande léi heʼiháicha; ha ñamoĩporãta umi mbaʼe ko tavayguakuéra rehegua ambuéicha, ñahenóitagui kuimbaʼekuéra iñarandúva haʼe hag̃ua hue, ohusgátava ko tavayguakuérape Tupã rembiapoukapykuérape heʼiháicha.\n\n12 Koʼág̃a iporãve yvypóra ojehusga Tupãre ojehusgarangue yvypórare, ijojágui tapiaite Tupã huisiokuéra, ha katu yvypóra huisiokuéra nameméi ijoja.\n\n13 Upévare, ikatúrire peẽ peguereko yvypóra ijojáva haʼe hag̃ua pende rréi, omoĩva Tupã leikuéra, ha ohusgáva ko tavayguakuérape hembiapoukapykuérape heʼiháicha, heẽ, peguerekórire rréiramo kuimbaʼe ojapóva jepe che ru Benjamín ojapo haguéicha ko tavayguakuérare—Che haʼe peẽme, tapiaite péicharire oĩporãta peguereko tapiaite rreikuéra pene sãmbyhy hag̃ua.\n\n14 Ha jepe chete ambaʼapo opa puʼaka ha katupyry aguerekóva reheve, pomboʼe hag̃ua Tupã rembiapoukapykuéra, ha amoĩ hag̃ua pyʼaguapy opa ko tetãme, ani oĩ ñorairõguasu ni joavy, ni ñemonda, ni jejavyky, ni jejuka, ni mbaʼevéichagua tembiapovai;\n\n15 Ha opavave ojapóva tembiapovai, che ahavira chupe pe mbaʼevai ojapovaʼekuére, umi léi ñande rukuéra omeʼẽvaʼekue ñandéve heʼiháicha.\n\n16 Koʼág̃a haʼe peẽme, ndahekojojáigui opavave yvypóra naiporãi peguereko peteĩ rréi térã rreikuéra penesãmbyhy hag̃ua.\n\n17 Ha péina ápe, mboy tembiapovai piko ojapouka peteĩ rréi iñañáva, heẽ, ha tuichaitéva ñehundi!\n\n18 Heẽ, penemanduʼa rréi Noé rehe, hembiapovai ha hembiapokyʼakuéra, ha avei itavayguakuéra rembiapovai ha rembiapokyʼakuéra. Péina ápe tuichaite ñehundi hoʼavaʼekue hiʼarikuéra; ha avei hembiapovaikuéra rupi ojeguerahavaʼekue chupekuéra ñeñapytĩmbýpe.\n\n19 Ha ndojeruréirire hesekuéra Ijapohare oikuaapáva, ha upéva oñearrepentígui hikuái añetehápe, opytavevaʼeramoʼã hikuái ñeñapytĩmbýpe koʼág̃aite peve.\n\n20 Ha katu péina ápe, haʼe omosãso chupekuéra oñemomirĩ haguére hikuái henondépe; ha ojerureʼasy mbarete haguére hikuái chupe omosãso hag̃ua chupekuéra ñeñapytĩmbýgui; ha péicha ombaʼapo Ñandejára ipuʼaka reheve opa mbaʼépe yvypóra raʼykuéra apytépe, oipysóvo ijyva poriahuvereko umi omoĩva gotyo hese ijerovia.\n\n21 Ha péina ápe, koʼág̃a haʼe peẽme, ndaikatúi pemosẽ peteĩ rréi hembiapovaívape ndahaʼéirõ heta joavy, ha heta tuguy ñeñohẽ rupi.\n\n22 Ha péina ápe, haʼe oguerekógui iñirũnguéra tembiapovaípe, ha haʼe oguereko iñangarekoharakuéra ijerére; ha haʼe ombyai umi léi omoĩvaʼekue umi orreinavaʼekue tekojojápe haʼe mboyve; ha opyrũ ipýpe Tupã rembiapoukapykuérare.\n\n23 Ha haʼe ojapo leikuéra, ha omondo itavayguakuéra apytépe, heẽ, leikuéra hekoñañaichaite; ha oimeraẽ naiñeʼẽrendúivape ileikuérare haʼe ohundika; ha oimeraẽ oñemoĩva hesépe haʼe omboúta ijehersitokuéra oñorairõ hag̃ua hendive, ha ikatúramo ohundíta chupekuéra; ha péicha peteĩ rréi hekojojaʼỹva ombyai opa tekojoja rape.\n\n24 Ha koʼág̃a péina ápe che haʼe peẽme, naiporãi peichagua tembiapokyʼakuéra ou pende ári.\n\n25 Upévare, peiporavo kóva ko tavayguakuéra ñeʼẽ rupive, huekuéra, pejehusga hag̃ua umi leikuéra oñemeʼẽvaʼekue peẽme ñande rukuérare heʼiháicha, ojavyʼỹva, ha oñemeʼẽvaʼekue chupekuéra Ñandejára po rupive.\n\n26 Koʼág̃a ndajepiguái pe tavayguakuéra ñeʼẽ oipota peteĩ mbaʼe ndaijojáiva; ha katu jepive pe tavayguakuéra michĩvéva oipota pe ndaijojáiva; upévare kóvare pejesarekóta ha pejapóta chugui pende léi—pejapóta pene mbaʼekuéra tavayguakuéra ñeʼẽ rupi.\n\n27 Ha og̃uahẽramo ára tavayguakuéra ñeʼẽ oiporavo pe tembiapovai, upéramo haʼe ára Tupã huisiokuéra outaha pende ári; heẽ, upéramo haʼe ára haʼe outaha peẽme tuicha ñehundi reheve jepe haʼe ou haguéicha koʼág̃a peve ko tetãme.\n\n28 Koʼág̃a peguerekóramo hue ha haʼekuéra ndohusgáiramo upe léi oñemeʼẽvaʼekuépe heʼiháicha, peẽ ikatu pehusgaka chupekuéra peteĩ hue tuichavéva rupi.\n\n29 Ha pende hue tuichavéva ndohusgáiramo huísio ijojáva, peẽ pejápota mbovymi pende hue michĩvéva oñembyaty, ha haʼekuéra ohusgáta pende hue tuichavévape, tavayguakuéra ñeʼẽ heʼiháicha.\n\n30 Ha haʼe peẽme pejapo hag̃ua koʼã mbaʼe Ñandejára jekyhyjépe; ha che haʼe peẽme pejapo hag̃ua koʼã mbaʼe, ha ani hag̃ua peguereko rréi; kóva ko tavayguakuéra ojapóramo angaipa ha tembiapovaikuéra umíva ojegueru hag̃ua iñakã arikuéra.\n\n31 Ha péina ápe che haʼe peẽme, heta tavayguakuéra angaipakuéra ojejapo irreikuéra rembiapovai rupi; upévare hembiapovaikuéra hoʼa irreikuéra akã ári.\n\n32 Ha koʼág̃a che aipota ko jojaʼỹ anive oĩ ko tetãme, ko che tavayguakuéra apytépe voi; ha katu che aipota ko tetã tahaʼe peteĩ tetã oĩháme sãso, ha opavave yvypóra tohupyty iderécho ha hemimeʼẽ peteĩchaite, Ñandejárape iporã aja jaiko ha jahupyty upe tetã, heẽ, jepe oimeraẽva ñane ñemoñarekuéra opyta aja peve yvy ape ári.\n\n33 Ha hetave mbaʼe ohai chupekuéra rréi Mosíah, ohechaukávo chupekuéra opa jepyʼapy ha pyʼarasy ohasáva peteĩ rréi hekojojáva, heẽ, opa hiʼánga ñembyasy itavayguakuéra rehe, ha avei opa chiʼõ ojapóva tavayguakuéra irréipe; ha omyesakã chupekuéra opa koʼã mbaʼe.\n\n34 Ha haʼe heʼi chupekuéra opa koʼã mbaʼe ndaiporivaʼerãha; ha katu pe mbaʼepohýi oĩvaʼerãha opa tavayguakuéra ári, opavave yvypóra ogueropuʼaka hag̃ua imbaʼéva.\n\n35 Ha haʼe ohechauka avei chupekuéra opa mbaʼevai guýpe ombaʼapotaha hikuái, oisãmbyhýramo chupekuéra peteĩ rréi hekojojaʼỹva;\n\n36 Heẽ, opa hembiapovai ha hembiapokyʼakuéra, ha opa ñorairõguasu, ha joavy, ha tuguy ñeñohẽ, ha ñemonda, ha jejavyky, ha tekovaikuéra jejapo, ha opáichagua tembiapovai ndaikatúiva ojeipapa—heʼívo chupekuéra koʼã mbaʼe ndaiporivaʼerãha, umíva añetehápe ombohovai haguére Tupã rembiapoukapy.\n\n37 Ha koʼág̃a ojehu, rréi Mosíah omondo rire koʼã mbaʼe tavayguakuéra apytépe haʼekuéra oñekonvense iñeʼẽ añeteguaha.\n\n38 Upévare ndoguerekosevéima hikuái rréi, ha oipotaiterei hikuái opa yvypóra oguereko jehupyty joja upe tetãme; heẽ, ha opavave yvypóra heʼi oĩporãha chupekuéra ogueru hiʼári iñangaipakuéra.\n\n39 Upévare, ojehu haʼekuéra oñembyaty atyguasúpe opárupi upe tetãme, omeʼẽ hag̃ua iñeʼẽ mávapa haʼevaʼerã ihuekuéra, ohusga hag̃ua chupekuéra upe léi oñemeʼẽvaʼekue chupekuérape heʼiháicha; ha ovyʼaiterei hikuái pe sãso oñemeʼẽvaʼekue chupekuérare.\n\n40 Ha oñemombareteve pe mborayhu oñandúva hikuái Mosíah rehe; heẽ, ohayhuve chupe hikuái opa yvypóragui; ndohecháigui chupe hikuái peteĩ mburuvicha ñañáramo ohekáva imbaʼerãnte, heẽ, pe pirapire ombyaíva pe ánga; haʼe ndojeruréigui chupekuéra pirapire, ni ndahoryivaʼekue tuguy ñeñohẽme; ha katu haʼe omoĩvaʼekue pyʼaguapy upe tetãme, ha haʼe ohejavaʼekue itavayguakuéra isãso opáichagua ñeñapytĩmbýgui; upévare ohayhu chupe hikuái, heẽ, ohayhueterei chupe hikuái, ndaikatúiva jaʼepa.\n\n41 Ha ojehu ohenói hikuái huekuéra oisãmbyhy hag̃ua hiʼarikuéra, térã ohusga hag̃ua chupekuéra upe léipe heʼiháicha; ha koʼãva ojapo hikuái opárupi upe tetãme.\n\n42 Ha ojehu Alma oñehenói haʼe hag̃ua hue mburuvicha peteĩha, haʼévo avei pe sumo sacerdote, omeʼẽvo chupe itúva pe tembiapo, ha omeʼẽvo chupe ñeñangareko opa mbaʼe tupaopeguáre.\n\n43 Ha koʼág̃a ojehu Alma oguatákuri Ñandejára rapekuérare, ha haʼe iñeʼẽrendu hembiapoukapykuérare, ha ohusga huisiokuéra ijojáva; ha oĩ meme pyʼaguapy upe tetãme.\n\n44 Ha péicha oñepyrũ huekuéra ñeisãmbyhy opa Zarahemla retãme, opa tavayguakuéra hérava Nefita-kuéra apytépe; ha Alma haʼékuri hue mburuvicha peteĩha.\n\n45 Ha koʼág̃a ojehu itúva omano, oguerekóvo ochenta y dos ary, oikóvo okumpli hag̃ua Tupã rembiapoukapykuéra.\n\n46 Ha ojehu Mosíah omano avei, pe trigésimo tercer ary orreina haguépe, sesenta y tres ary oguerekópe, ha upe peve ohasámakuri quinientos nueve ary Lehi osẽhague Jerusalén-gui.\n\n47 Ha péicha opa rreikuéra rreinádo Nefi tavayguakuéra ári; ha péicha opa Alma arakuéra, haʼéva itupaokuéra mopuʼãhare.\n\n", "alma 1": "[center][font_size=26]Alma Kuatiañeʼẽ Alma Raʼy[/font_size][/center]\n\nAlma ñemombeʼu, haʼevaʼekue Alma raʼy, upe hue peteĩha ha hue guasu Nefi tavayguakuéra ári, ha avei sumo sacerdote pe tupao ári. Peteĩ ñemombeʼu huekuéra ñeisãmbyhy rehegua, ha umi ñorairõguasu ha joavy tavayguakuéra apytépe. Ha avei peteĩ ñemombeʼu ñorairõguasu oikovaʼekue Nefita ha lamanita-kuéra apytépe, Alma, upe hue peteĩ ha hue guasu, kuatiajehaipyrépe oĩháicha.\n\n[center][font_size=26]Ñembyaty 1[/font_size][/center]\n\n[i]Nehor omboʼe doctrina añeteguaʼỹva, omopuʼã peteĩ tupao, omoinge upe sacerdote-kuéra mbaʼevaiñemi ha ojuka Gedeón-pe—Nehor-pe ojejuka hembiapovaikuére—Oñemosarambi tavayguakuéra apytépe upe sacerdote-kuéra mbaʼevaiñemi ha umi ñemuña—Sacerdote-kuéra okaru hembiapokuéra rupi, tavayguakuéra oñangareko imboriahúvare ha pe tupao oñakãrapuʼã. 91–88 ary rupi Cristo mboyve.[/i]\n\n1 Koʼág̃a, ojehu upe ary peteĩha huekuéra ñeisãmbyhy aja Nefi tavayguakuéra ári, ko ára guive tenonde gotyo, rréi Mosíah ohóvo opa yvy rapére, oñorairõvo ñorairõ porã, oguatávo kareʼỹme Tupã renondépe, ndohejáivo avave orreina hag̃ua hendaguépe; upevére haʼe omoĩvaʼekue leikuéra, ha umíva tavayguakuéra omoañetevaʼekue; upévare iñeʼẽrendumantevaʼerã hikuái umi léi haʼe ojapovaʼekuére.\n\n2 Ha ojehu upe ary peteĩháme Alma orreinahague huekuéra apykápe, ogueru chupe hikuái peteĩ kuimbaʼe ojehusga hag̃ua, peteĩ kuimbaʼe tuicháva, ha ojehechaporãva imbaretetereígui.\n\n3 Ha haʼe oikókuri ápe ha pépe tavayguakuéra apytépe, omboʼévo chupekuéra pe haʼe heʼíva haʼeha Tupã ñeʼẽ, oñemoĩvo pe tupao rehe; heʼívo opa sacerdote ha mboʼehára herakuãvaʼerã tavayguakuéra apytépe; ha nombaʼapoivaʼerãha ipópe, ha katu tavayguakuéra omongaruvaʼerã chupekuéra.\n\n4 Ha haʼe otestifika avei tavayguakuérape opa yvypóra ojesalvataha ára pahápe, ha noikotevẽiha okyhyje ni oryrýi hikuái, ha katu ikatuha omopuʼã hikuái iñakã ha ovyʼa; Ñandejára ojapo haguére opa yvypórape, ha avei orredimi haguére opa yvypórape; ha, ipahápe, mayma yvypóra oguerekóta tekove opaveʼỹva.\n\n5 Ha ojehu hetaiterei omboʼe haguére koʼã mbaʼe oĩ heta ogueroviáva umi iñeʼẽ, jepe hetaitereígui oñepyrũ omongaru chupe hikuái ha omeʼẽ chupe pirapire.\n\n6 Ha haʼe oñepyrũ opuʼã ikorasõ orgúllope, ha omonde ao hepyetereíva; heẽ, jepe oñepyrũ omopuʼã peteĩ tupao umi mbaʼe haʼe omboʼeháicha.\n\n7 Ha ojehu haʼe oho jave omboʼe hag̃ua umi ogueroviávape iñeʼẽ, ojuhu peteĩ kuimbaʼe haʼéva Tupã tupaogua, heẽ, jepe peteĩ imboʼehára; ha haʼe oñepyrũ ojoavy mbarete hendive, omovã hag̃ua tavayguakuéra tupaoguápe; ha katu pe kuimbaʼe ombohovái chupe, oñemoñeʼẽvo chupe Tupã ñeʼẽ rehe.\n\n8 Koʼág̃a pe kuimbaʼe réra haʼe Gedeón; ha haʼe pe haʼevaʼekue peteĩ tembiporu Tupã pópe omosãso hag̃ua ñeñapytĩmbýgui Limhi tavayguakuérape.\n\n9 Koʼág̃a, Gedeón ombohovái haguére chupe Tupã ñeʼẽ reheve haʼe ipochyeterei Gedeón ndive, ha oguenohẽ ikysepuku ha oñepyrũ oinupã chupe. Koʼág̃a Gedeón itujaitereíma, upévare haʼe ndaikatúikuri ogueropuʼaka iñembyepoti, upévare omano kysepuku rupi.\n\n10 Ha pe kuimbaʼe ojukavaʼekue chupe ojejagarra upe tavayguakuéra tupaopeguáre, ha ojegueraha Alma renondépe, ojehusga hag̃ua umi mbaʼevai ojapovaʼekuére.\n\n11 Ha ojehu haʼe oñemboʼy Alma renondépe ha oñeʼẽ katupyrýpe ijehe.\n\n12 Ha katu Alma heʼi chupe: Péina ápe, kóva haʼe peteĩha ára oñemoingehague upe sacerdote-kuéra mbaʼevaiñemi ko tavayguakuéra apytépe. Ha péina ápe, ndahaʼéi sacerdote-kuéra mbaʼevaiñemi añónte pe ne rembiapovai, ha katu remoingese péva mbaretépe kysepuku rupi; ha umi sacerdote-kuéra mbaʼevaiñemi oñemoĩramo mbaretépe ko tavayguakuéra apytépe, upéva ohundipaitéta chupekuéra.\n\n13 Ha nde reñohẽ peteĩ kuimbaʼe hekojojáva ruguy, heẽ, peteĩ kuimbaʼe ojapovaʼekue heta mbaʼe porã ko tavayguakuéra apytépe; ha ore roperdonáramo ndéve huguy oúta ore ári ohekávo vengánsa.\n\n14 Upévare nde reñekondena remano hag̃ua, léi omeʼẽvaʼekue oréve Mosíah-pe heʼiháicha, ore rréi paha; ha péva oñemoañetevaʼekue ko tavayguakuérare; upévare ko tavayguakuéra iñeʼẽrendumantevaʼerã upe léire.\n\n15 Ha ojehu ojagarra chupe hikuái; ha héra haʼe Nehor; ha ogueraha chupe hikuái pe yvyty Manti ruʼãme, ha upépe ojeʼeuka chupe, térã ambue ñeʼẽme heʼi yvága ha yvy apytépe, pe haʼe omboʼevaʼekue tavayguakuérape oñemoĩha Tupã ñeʼẽre; ha upépe ohasa peteĩ ñemanovai.\n\n16 Upevére, kóva nombopahái sacerdote-kuéra mbaʼevaiñemi ñemosarambi upe tetãre; oĩgui heta ohayhúva yvóra mbaʼereikuéra, ha osẽ hikuái omboʼévo umi doctrina añeteguaʼỹ; ha koʼãva ojapo hikuái ohekágui pirapire ha ñemoherakuãporã.\n\n17 Upevére, haʼekuéra noñanimái ijapu, ojeikuaáramo g̃uarã, okyhyjégui upe léigui, umi ijapúva ojehavirágui; upévare haʼekuéra heʼiguaʼu omboʼeha ogueroviaháicha hikuái; ha koʼág̃a upe léi ndoguerekói puʼaka avave yvypóra ári ijeguerovia rupi.\n\n18 Ha haʼekuéra noñanimái omonda, okyhyjégui upe léigui, umívape ojehavirágui; ni noñanimái hikuái omonda, ni oporojuka, pe oporojukáva ojehavirágui ñemano reheve.\n\n19 Ha katu ojehu umi ndahaʼéiva Tupã tupaopegua oñepyrũ omuña umi Tupã tupaoguávape, ha umi ojagarravaʼekue hiʼári Cristo rérape.\n\n20 Heẽ, haʼekuéra omuña chupekuéra, ha ojopy chupekuéra opáichagua ñeʼẽ reheve, ha kóva iñemomirĩ rupi; ndaijorgullósoigui hikuái hesa renondépe, ha oñomboʼégui ojupe hikuái Tupã ñeʼẽ, pirapireʼỹre ha ñehepymeʼẽʼỹre.\n\n21 Koʼág̃a oĩkuri peteĩ léi mbarete pe tavayguakuéra tupaogua apytépe, avave yvypóra tupaopegua, nomoñepyrũivaʼerã ñemuña umi ndahaʼéivape tupaogua, ha ndaiporivaʼerã ñemuña ijapytepekuéra.\n\n22 Upevére, oĩ ijapytepekuéra heta oñepyrũva ijorgullóso, ha oñepyrũ ojoavy mbarete ihayhuʼỹhakuéra ndive, jepe oñombyepoti peve; heẽ, oñoinupã hikuái ipópe peteĩva ambuévape.\n\n23 Koʼág̃a, kóva oiko mokõiha Alma rreinádope, ha ogueru heta jehasaʼasy upe tupaópe; heẽ, ogueru heta jeikoʼasy tupaópe.\n\n24 Heta korasõkuéra oñemohatãgui, ha herakuéra ojeipeʼa, anive hag̃ua oñemomanduʼa Tupã tavayguakuéra apytépe. Ha avei heta ojei ijapytepekuéragui.\n\n25 Koʼág̃a kóva oguerúkuri tuicha jeikoʼasy umi iñemovãʼỹva ijeroviápe; upevére, haʼekuéra noñemovãi ha ndokuʼéi iñeʼẽrendúvo Tupã rembiapoukapykuérare, ha haʼekuéra ogueropuʼaka ñehaʼarõkuaápe pe ñemuña oñemoĩva hiʼarikuéra.\n\n26 Ha sacerdote-kuéra oheja vove hembiapo omboʼe hag̃ua Tupã ñeʼẽ tavayguakuérape, tavayguakuéra oheja avei hembiapokuéra ohendu hag̃ua Tupã ñeʼẽ. Ha pe sacerdote omboʼepa rire chupekuéra Tupã ñeʼẽ opavave ohojey jesarekópe hembiapokuérape; ha upe sacerdote, noñemombaʼeguasuvéi chupe ohendúvagui, pe ohekomboʼéva naiporãvéigui upe ohendúvagui, ni pe mboʼehára naiporãvéigui temimboʼégui; ha péicha ijojapa hikuái, ha maymáva haʼekuéra ombaʼapo, opavave yvypóra imbareteháicha.\n\n27 Ha oguerekoháicha, opavave yvypóra ombojaʼo imbaʼerepykuéragui, pe imboriahúvape, ha oikotevẽva, ha hasýva, ha oikoʼasývape; ha haʼekuéra nomondéi ao hepy, upevére ipotĩ ha iporã hikuái.\n\n28 Ha péicha omohenda hikuái umi mbaʼe tupao reheguáva; ha péicha oñepyrũ oguerekojey hikuái pyʼaguapy meme, jepe heta oñemuña hikuái.\n\n29 Ha koʼág̃a, pe tupao ñemovãʼỹ rupi oñepyrũ ipirapire hetaiterei hikuái, oguereko hetávo opa mbaʼe oikotevẽva—heta vaka ha ovechaʼaty, ha opáichagua mymbaraʼyʼatykuéra, ha avei heta yva raʼỹikuéra, ha óro, ha pláta, ha mbaʼe hechapyrãva, ha heta séda, ha líno ojejapoporãitereíva, ha opáichagua ao iporãva ojeguaʼỹva.\n\n30 Ha péicha, iñakãrapuʼãme, ndohejareíri hikuái avave ijopívova, térã iñembyahýiva, térã ijyʼuhéiva, térã hasýva, térã noñemongaruivaʼekuépe; ha haʼekuéra nomoĩri ikorasõkuéra umi pirapirére; upévare haʼekuéra ipojera opavave ndive, itujáva térã imitãva, ojejokuáva térã isãsóva, kuña térã kuimbaʼe, haʼéva tupaogua térã umi tupaoguaʼỹva ndive, ha ndojapói hikuái mbojoavy avavépe oikotevẽramo.\n\n31 Ha péicha haʼekuéra oñakãrapuʼã ha hetaitereive ipirapire hikuái umi ndahaʼéivagui itupaopeguáva.\n\n32 Umi itupaopeguaʼỹva oñemeʼẽgui pajekuérape, ha taʼangajehayhúpe térã tekoreípe, ha ñeʼẽreípe, ha mbaʼepota ha ñorairõme; omondévo ao hepy, oñembotuichávo hesa orgúllope; omuñávo, ombotavývo, ojavykývo, omondávo, ojapóvo tekovai, jejuka, ha opáichagua tekoñaña; upevére, upe léi ojeiporu opa umi ombojapyharáva ári, ikatuháicha.\n\n33 Ha ojehu oñemoĩgui péicha upe léi hiʼarikuéra, opavave yvypóra ohasaʼasývo umi mbaʼe ojapo haguéicha, oñembopyʼaguapyve hikuái, ha noñanimái ojapo mbaʼevéichagua tekoñaña ojeikuaáramo g̃uarã; upévare oĩ heta pyʼaguapy Nefi tavayguakuéra apytépe kínto ary huekuéra rreinádo peve.\n\n", "alma 2": "[center][font_size=26]Ñembyaty 2[/font_size][/center]\n\n[i]Amlici oikose rréiramo ha ojerrechasa tavayguakuéra ñeʼẽ rupi—Umi hapykuerigua ojapo chugui rréi—Amlicita-kuéra ojapo ñorairõguasu Nefita-kuérape ha koʼãva ipuʼaka hesekuéra—Lamanita ha amlicita-kuéra ombojoaju imbarete ha ipuʼaka hikuái hesekuéra—Alma ojuka Amlici-pe. 87 ary rupi Cristo mboyve.[/i]\n\n1 Ha ojehu oñepyrũvo pe kínto ary irreinádo aja oñepyrũ oĩ joavy tavayguakuéra apytépe; peteĩ kuimbaʼe, hérava Amlici, haʼévo peteĩ kuimbaʼe ikatupyrýva, heẽ, peteĩ kuimbaʼe iñarandúva pe yvóra arandúpe, haʼéva pe kuimbaʼe ojukavaʼekue Gedeón-pe kysepukúpe atygua, ha ojejukavaʼekue léipe heʼiháicha.\n\n2 Ha ko Amlici, ikatupyry rupi, omokyreʼỹ hetápe oho hag̃ua hapykuéri; jepe hetaitereípe ha oñepyrũ imbarete hikuái; ha oñepyrũ oñehaʼã hikuái omoĩ hag̃ua Amlici-pe rréiramo tavayguakuéra ári.\n\n3 Koʼág̃a kóva omongyhyje tupaogua tavayguakuérape, ha avei mayma umi ndojeguerahaivaʼekuépe Amlici ñemokyreʼỹre; haʼekuéra oikuaágui ileikuéra heʼiháicha umi mbaʼe oñemoĩvaʼerãha tavayguakuéra ñeʼẽ rupi.\n\n4 Upévare, ikatúrire Amlici ohupyty pe tavayguakuéra ñeʼẽ, haʼe, haʼévo peteĩ yvypóra ñaña, oipeʼavaʼerãmoʼã chuguikuéra iderécho ha imbaʼe porãrã pe tupaógui; haʼe ohekágui Tupã tupao ñehundi.\n\n5 Ha ojehu tavayguakuéra oñembyaty atyguasúpe oñondivepa opa tetã rupi, opavave yvypóra hemianduháicha, tahaʼe Amlici-pe ohayhúva térã oñemoĩva hese, ñembojaʼo atýpe, ha oĩ heta joavy ha tuicha ñorairõ peteĩva ambue ndive.\n\n6 Ha péicha oñembyaty hikuái atyguasúpe heʼi hag̃ua iñeʼẽ upe mbaʼére; ha omoĩ hikuái umíva huekuéra renondépe.\n\n7 Ha ojehu pe tavayguakuéra ñeʼẽ oñemoĩ Amlici rehe, ha upéicha ndoikói chugui rréi tavayguakuéra ári.\n\n8 Koʼág̃a kóva ogueru heta vyʼa umi hendive oĩʼỹva korasõme; ha katu Amlici omokyreʼỹ pochýpe umi hendive oĩvape umi noĩriva hendive rehe.\n\n9 Ha ojehu oñembyaty hikuái, ha okonsagra Amlici-pe haʼe hag̃ua irreikuéra.\n\n10 Ha koʼág̃a Amlici oñemoĩvo rréiramo hiʼarikuéra haʼe heʼi chupekuéra ojagarra hag̃ua hiʼarmakuéra ijoykeʼykuéra rehe; ha kóva haʼe ojapo omoĩ hag̃ua chupekuéra ipoguýpe.\n\n11 Koʼág̃a Amlici tavayguakuéra ojeikuaa Amlici réra rupi, oñehenóivo amlicita-kuéra; ha umi hembýva oñehenói nefita-kuéra, térã Tupã tavayguakuéra.\n\n12 Upévare, nefita-kuéra tavayguakuéra oikuaa amlicita-kuéra oipotáva, ha upévare oñembosakoʼi hikuái oñemoĩ hag̃ua hesekuéra; heẽ, oñearma hikuái kysepuku, ha simitárra reheve, guyrapã ha huʼy reheve, ha ónda ha opáichagua árma ñorairõrã, opaichaguáva reheve.\n\n13 Ha péicha oñembosakoʼi hikuái oñemoĩ hag̃ua amlicita-kuérare ou vove hikuái. Ha oñehenói mburuvicha, ha mburuvicha guasu, ha mburuvicha tendota, ojeipapaháicha hikuái.\n\n14 Ha ojehu Amlici oarma ikuimbaʼekuérape opáichagua árma ñorairõguasurã reheve; ha haʼe avei ohenói tendota ha sãmbyhyhára itavayguakuéra ári, ogueraha hag̃ua chupekuéra ñorairõme ijoykeʼykuéra rehe.\n\n15 Ha ojehu amlicita-kuéra ojupi yvyty Amnihu-pe, opytáva ysyry Sidón kuarahyresẽ gotyo, ohasáva Zarahemla retã ykére rupi, ha upépe oñepyrũ ojapo hikuái ñorairõguasu nefita-kuérape.\n\n16 Koʼág̃a Alma, haʼévo pe hue guasu ha Nefi tavayguakuéra mburuvicha, upévare haʼe oho itavayguakuéra ndive, heẽ, imburuvicha, ha imburuvicha tendota ndive, heẽ, ijehérsito akãme, amlicita-kuéra rehe ñorairõrã.\n\n17 Ha haʼekuéra oñepyrũ ojuka amlicita-kuérape yvyty oĩvape Sidón kuarahyresẽ gotyo. Ha amlicita-kuéra oñorairõ nefita-kuéra ndive tuicha mbaretépe, upéicha rupi heta nefita-kuéra hoʼa amlicita-kuéra renondépe.\n\n18 Upevére Ñandejára omombarete nefita-kuéra po, upévare haʼekuéra ojuka amlicita-kuérape tuicha jejuka reheve, upéicha oñepyrũ oñani hikuái henonderãkuéra.\n\n19 Ha ojehu nefita-kuéra omuña amlicita-kuérape opa upe ára pukukue, ha ojuka chupekuéra tuicha jejuka reheve, tuichaitereígui omano amlicita-kuéra apytégui doce mil quinientos treinta y dos ánga; ha omanókuri nefita-kuéra apytépe seis mil quinientos sesenta y dos ánga.\n\n20 Ha ojehu Alma ndaikatuvéi vove omuña amlicita-kuérape haʼe omoĩuka itavayguakuérape hogaaokuéra yvytypaʼũ Gedeón-pe, pe yvytypaʼũ oñemboheravaʼekue péicha Gedeón rehe pe ojejukavaʼekue Nehor po rupi kysepukúpe; ha ko yvytypaʼũme nefita-kuéra omopuʼã hogaaokuéra ohasa hag̃ua pyhare.\n\n21 Ha Alma omondo omaʼẽñemíva amlicita-kuéra rembyre rapykuéri, haʼe oikuaa hag̃ua ijapopyrã ha hembiapoñemikuéra, upéicha ikatu hag̃ua haʼe oñemoʼã chuguikuéra, oñongatu hag̃ua itavayguakuérape ani hag̃ua oñehundi.\n\n22 Koʼág̃a umi haʼe omondovaʼekue omaña hag̃ua amlicita-kuéra renda rehe héra Zerom, ha Amnor, ha Manti, ha Limher; koʼãva haʼe umi ohovaʼekue ikuimbaʼekuéra ndive omaña hag̃ua amlicita-kuéra renda rehe.\n\n23 Ha ojehu koʼẽ rire ohojey hikuái pyaʼeterei nefita-kuéra renda oĩháme, tuicha ñemondýipe, ha henyhẽvo kyhyjégui, heʼívo:\n\n24 Péina ápe, roho amlicita-kuéra renda gotyo, ha tuicha ñemondýipe rohecha hetaiterei lamanita-kuéra Minón retãme, Zarahemla retã mboypýri, Nefi retã gotyo; ha péina ápe, amlicita-kuéra ojoaju hendivekuéra.\n\n25 Ha hoʼa hikuái ñande joykeʼykuéra ári upe tetãme; ha oñani hína hikuái henonderãkuéra hymbaʼatykuéra reheve, ha hembirekokuéra reheve, ha imitãnguéra reheve ñande tavaguasu gotyo, ha ndajajapuráiramo, ojagarráta hikuái ñande tavaguasu, ha ñande rukuéra, ha ñande rembirekokuéra, ha ñane mitãnguéra ojejukáta.\n\n26 Ha ojehu Nefi tavayguakuéra ohupi hogaaokuéra, ha oho Gedeón yvytýgui itavaguasukuéra gotyo, haʼéva Zarahemla tavaguasu.\n\n27 Ha péina ápe, ohasa jave hikuái Sidón ysyry, lamanita ha amlicita-kuéra, hetaitereíva yvykuʼi yguasupeguáicha, hoʼa hiʼarikuéra ohundi hag̃ua chupekuéra.\n\n28 Upevére, nefita-kuéra oñemombaretévo Ñandejára po rupi, oñemboʼe mbaretévo chupe omosãso hag̃ua chupekuéra ihayhuʼỹha pógui, upévare Ñandejára ohendu ijerureʼasykuéra, ha omombarete chupekuéra, ha lamanita ha amlicita-kuéra hoʼa henondepekuéra.\n\n29 Ha ojehu Alma oñorairõ Amlici ndive kysepukúpe ojova rehe, ha oñorairõ mbarete hikuái, peteĩva ambue ndive.\n\n30 Ha ojehu Alma haʼévo peteĩ yvypóra Tupã ndivegua, ha omombaʼapóvo tuicha jerovia, ojerureʼasy, heʼívo: O Ñandejára, erekomína poriahuvereko ha esalva che rekove, che haʼe hag̃ua tembiporu nde pópe asalva ha amoʼã hag̃ua koʼã tavayguakuérape.\n\n31 Koʼág̃a Alma heʼi rire koʼã ñeʼẽ oñorairõ jey Amlici ndive; ha tuicha oñemombarete, ojuka peve Amlici-pe kysepukúpe.\n\n32 Ha haʼe oñorairõ avei lamanita-kuéra rréi ndive; ha katu pe rréi oñani Alma renondégui ha omondo iñangarekoharakuérape oñorairõ hag̃ua Alma ndive.\n\n33 Ha katu Alma, iñangarekoharakuéra ndive, oñorairõ lamanita-kuéra rréi ñangarekoharakuéra ndive ojuka ha ombojevy peve chupekuéra.\n\n34 Ha péicha haʼe omopotĩ upe tenda, térã pe yvy rembeʼy, opytáva ysyry Sidón kuarahyreike gotyo, oitývo lamanita-kuéra omanovaʼekue rete Sidón ykuérape, upéicha itavayguakuéra oguereko hag̃ua tenda ohasa hag̃ua ha oñorairõ hag̃ua lamanita-kuéra ha amlicita-kuéra ndive oĩva pe ysyry Sidón kuarahyreike gotyo.\n\n35 Ha ojehu opavave haʼekuéra ohasa rire ysyry Sidón lamanita ha amlicita-kuéra oñepyrũ okañy henondeguikuéra, jepe hetaiterei hikuái ndaikatúiva ojeipapa.\n\n36 Ha oñani hikuái nefita-kuéra renonderã upe taveʼỹme oĩva kuarahyreike ha nórte gotyo, upe tetã rembeʼy mboypýri; ha nefita-kuéra omuña chupekuéra mbaretépe, ha ojuka chupekuéra.\n\n37 Heẽ, osẽ chupekuéra opárupi, ha ojuka ha ombojevy chupekuéra, oñemosarambi peve chupekuéra kuarahyreike, ha nórte gotyo, og̃uahẽ meve hikuái upe taveʼỹme, oñehenóiva Hermounts; ha haʼéva pe taveʼỹ renda henyhẽva mymba saite ha iñarõvagui.\n\n38 Ha ojehu heta omano upe taveʼỹme ijekutukuéra rupi, ha hoʼu chupekuéra umi mymba saite ha avei umi yryvu; ha ikanguekuéra ojejuhu ha oñemonoʼõ yvy ári.\n\n", "alma 3": "[center][font_size=26]Ñembyaty 3[/font_size][/center]\n\n[i]Amlicita-kuéra oñemboparapa umi profesiakuérape heʼiháicha—Lamanita-kuéra oñemoñeʼẽngaivaʼekue iñepuʼãre—Yvyporakuéra ogueru hiʼári iñeʼẽngaikuéra—Nefita-kuéra ipuʼaka ambue lamanita-kuéra ehérsitore. 87–86 ary rupi Cristo mboyve.[/i]\n\n1 Ha ojehu nefita-kuéra nomanoivaʼekue árma ñorairõguasugua rupi, oñotỹ rire umi omanovaʼekue—koʼág̃a umi omanovaʼekue ndojeipapái, hetaitereígui hikuái—ha oñotỹmba rire hikuái heʼõnguekuéra, opavave ohojey hetãme, ha hógape, ha hembireko, ha itaʼyrakuérape.\n\n2 Koʼág̃a heta kuña ha mitã omanókuri kysepukúpe, ha avei heta ivaka ha ijovechaʼatykuéra; ha avei heta hiʼyva raʼỹikuéra ñu oñehundi, opyrũgui hesekuéra kuimbaʼe atykuéra.\n\n3 Ha koʼág̃a opa lamanita ha amlicita-kuéra omanovaʼekue ysyry Sidón rembeʼýpe oñemombo Sidón ykuérape; ha péina ápe ikanguekuéra oĩ pe yguasu ruguápe, ha hetaiterei hikuái.\n\n4 Ha amlicita-kuéra ojoavy nefita-kuéragui ombopara pytãgui hikuái isyvakuéra, lamanita-kuéraicha; upevére nomoperõi hikuái iñakã lamanita-kuéraicha.\n\n5 Koʼág̃a lamanita-kuéra oñemoakãperõ; ha oiko hikuái opívo, ndahaʼéiramo peteĩ ao mymba pirégui ojejapóva omoĩva hikuái ilómore, ha avei iñarmadúra, omoĩva hikuái ijerére, ha iguyrapã, ha ihuʼykuéra, ha ijita, ha hiʼónda, ha opa mbaʼe.\n\n6 Ha lamanita-kuéra ipire hũ, pe para oñemoĩvaʼekue ituvakuéra áricha, haʼevaʼekue peteĩ ñeʼẽngái hiʼarikuéra hembiapovaikuérare ha opuʼã haguére ijoykeʼykuérare, haʼéva Nefi, Jacob, José, ha Sam, haʼevaʼekue yvypóra hekojoja ha imarangatúva.\n\n7 Ha ijoykeʼykuéra ohundise chupekuéra, upévare haʼekuéra oñemoñeʼẽngái; ha Tupã Ñandejára omoĩ peteĩ para hiʼarikuéra, heẽ, Lamán ha Lemuel ári, ha avei Ismael raʼykuéra, ha kuña ismaelita-kuéra ári.\n\n8 Ha ojejapo kóva iñemoñare oñembojoavy hag̃ua ijoykeʼykuéra ñemoñarégui, péicha Tupã Ñandejára oñongatu hag̃ua itavayguakuérape, ani hag̃ua ojeheʼa ni oguerovia jepokuaa añeteguaʼỹva oguerútava iñehundikuéra.\n\n9 Ha ojehu ombojeheʼáva iñemoñare lamanita-kuéra ñemoñare ndive ogueru avei upe ñeʼẽngái iñemoñare ári.\n\n10 Upévare, opavave ojehejáva oñemovã lamanita-kuérare oñehenói upéva upe térã rupi, ha oñemoĩ hiʼári peteĩ para.\n\n11 Ha ojehu umi ndogueroviáiva lamanita-kuéra jepokuaa, ha katu oguerovia umi kuatiajehaipyrekuéra ojegueruvaʼekue Jerusalén retãgui, ha avei ituvakuéra jepokuaa rehe, ha umíva ijoja, ogueroviáva Tupã rembiapoukapykuéra ha iñeʼẽrendu hese, oñehenói nefita-kuéra, térã Nefi tavayguakuéra, upe guive tenonde peve—\n\n12 Ha haʼekuéra haʼe umi oguerahavaʼekue kuatiajehaipyre añeteguáva itavayguakuéra rehegua, ha avei lamanita-kuéra tavayguakuéra rehegua.\n\n13 Koʼág̃a jahajeýta amlicita-kuérape, hiʼarikuéra oñemoĩgui avei peteĩ para; heẽ, haʼekueraite oñemoĩ ijehe pe para, heẽ, jepe peteĩ para pytãva isyvakuéra rehe.\n\n14 Kóicha oñekumpli Tupã ñeʼẽ, koʼãva haʼégui ñeʼẽ haʼe heʼivaʼekue Nefi-pe: Péina ápe, che amoñeʼẽngái lamanita-kuérape, ha amoĩta hiʼarikuéra peteĩ para haʼekuéra ha iñemoñarekuéra ojeipeʼa hag̃ua ndehegui ha ne ñemoñarégui, koʼág̃a guive tenondeve ha tapiaite peve, noñearrepentíriramo hikuái hembiapoñañakuéragui ha oujey chéve che aiporiahuvereko hag̃ua chupekuéra.\n\n15 Ha avei: Che amoĩta peteĩ para pe ombojeheʼáva iñemoñare nde joykeʼykuéra ñemoñare ndive, oñemoñeʼẽngái hag̃ua avei hikuái.\n\n16 Ha avei: Che amoĩta peteĩ para umi oñorairõva nendive ha ne ñemoñare ndive ári.\n\n17 Ha avei, che haʼe umi ndehegui ojeíva noñehenoimoʼãveimaha ne ñemoñare; ha che rohovasáta, ha umi oñehenóivape ne ñemoñare, koʼág̃a guive tenondeve ha tapiaite peve; ha kóva haʼékuri Ñandejára ñeʼẽmeʼẽ Nefi ha iñemoñarépe.\n\n18 Koʼág̃a amlicita-kuéra ndoikuaái okumpliha hína Tupã ñeʼẽ oñepyrũramoguare ombopara hikuái isyva; upevére opuʼã hikuái añetehápe Tupãre; upévare tekotevẽ hoʼa hiʼarikuéra upe ñeʼẽngái.\n\n19 Koʼág̃a che aipota peẽ pehecha haʼekuéra ogueruhague hiʼarikuéra pe ñeʼẽngái; ha upeichaite avei mayma yvypóra oñemoñeʼẽngáiva ogueru hiʼári ikondenasiõ.\n\n20 Koʼág̃a ojehu ndahetái ára oñorairõ rire lamanita ha amlicita-kuéra Zarahemla retãme, ou ambue lamanita-kuéra ehérsito Nefi tavayguakuéra ári, upe tenda oñorairõ haguépe amlicita-kuéra ndive pe ehérsito peteĩha.\n\n21 Ha ojehu oñemondo peteĩ ehérsito omosẽ hag̃ua chupekuéra hetãgui.\n\n22 Ha Alma voi, ohasaʼasýgui peteĩ jeikutukuére, ndohói upe jave oñorairõ lamanita-kuéra ndive.\n\n23 Ha katu omondo peteĩ ehérsito tuichaitereíva hesekuéra, ha haʼekuéra ojupi ha ojuka heta lamanita-kuérape, ha ombojevy hembyrekuéra upe tetã rembeʼýgui okápe.\n\n24 Ha upéicha ou jey hikuái ha oñepyrũ omoĩjey pyʼaguapy upe tetãme, oñemyangekoiʼỹre hikuái ihayhuʼỹhakuérare sapyʼami.\n\n25 Koʼág̃a opa koʼã mbaʼe ojejapo, heẽ, opa koʼã ñorairõguasu ha joavykuéra oñepyrũ ha opa kínto ary huekuéra orreina aja.\n\n26 Ha peteĩ arýpe milláres ha decenas de milláres angakuéra oñemondo pe yvóra opaveʼỹvape, omonoʼõ hag̃ua hepymeʼẽ tembiapo ojapo haguéicha, tahaʼe iporã, térã ivaíva, omonoʼõ hag̃ua vyʼa opaveʼỹva, térã tekoʼasy opaveʼỹva, pe espíritu haʼekuéra iñeʼẽrendu haguéicha, tahaʼe peteĩ espíritu imarangatúva térã iñañáva.\n\n27 Opavave yvypóra ohupytýgui hepymeʼẽ pe iñeʼẽrendu haguégui, ha kóva pe espíritu de profesía ñeʼẽme heʼiháicha; upévare tojejapo pe añeteguápe oĩháicha. Ha péicha opa pe kínto ary huekuéra rreinádo.\n\n", "alma 4": "[center][font_size=26]Ñembyaty 4[/font_size][/center]\n\n[i]Alma omongarai hetaiterei konvérsope—Tembiapovai oike tupaópe; ha pe tupao akãrapuʼã ojejoko—Nefíah oñehenói hue guasúramo—Alma; haʼévo sumo sacerdote; ombaʼapo pe ministériope. 86–83 ary rupi Cristo mboyve.[/i]\n\n1 Koʼág̃a ojehu pe sexto ary huekuéra rreinádope Nefi tavayguakuéra ári, ndaipóri joavy ni ñorairõguasu Zarahemla retãme;\n\n2 Ha katu pe tavayguakuéra ojejopy, heẽ, tuichaiterei ojejopy hikuái ijoykeʼykuéra omano haguére, ha avei oñehundi haguére ivaka ha ijovechaʼatykuéra, ha avei oñehundi haguére hiʼyva raʼỹikuéra ñu, oñepyrũmba ha oñehundivaʼekue lamanita-kuéra py guýpe.\n\n3 Ha tuichaiterei ijeikoʼasykuéra, ha opavave ánga oguereko mbaʼérepa hasẽ hag̃ua; ha haʼekuéra oguerovia haʼehague Tupã huísio oñemboúva hiʼarikuéra hembiapovaikuéra ha hembiapokyʼakuéra rupi; upévare oñemombáy chupekuéra hembiaporã ñemomanduʼápe.\n\n4 Ha oñepyrũ omoĩmbave hikuái pe tupao; heẽ, ha heta oñemongarai Sidón ykuérape ha ojoaju upe Tupã tupaópe; heẽ, ha haʼekuéra oñemongarai Alma po rupive, oñekonsagravaʼekue haʼe hag̃ua sumo sacerdote pe tupaogua tavayguakuéra ári, itúva Alma po rupive.\n\n5 Ha ojehu pe séptimo ary huekuéra rreinádope oĩ tres mil quinientos ánga ojoajúva Tupã tupaópe ha oñemongarai. Ha péicha opa pe séptimo ary huekuéra rreinádo Nefi tavayguakuéra ári; ha oĩ pyʼaguapy meme opa upe ára pukukue.\n\n6 Ha ojehu pe octávo ary huekuéra rreinádope, umi tupaopegua tavayguakuéra oñepyrũ henyhẽ orgúllogui, ipirapire hetaitereígui hikuái, ha ijaokuéra hechapyrãva rupi, ha linokuéra ojejapoporãitereíva, ha heta ivaka ha ijovechaʼatýgui hikuái, ha hiʼóro ha ipláta, ha opáichagua mbaʼe porã ohupytyvaʼekue hikuái hembiapo katupyry rupi; ha opa koʼã mbaʼépe oñembotuicha hikuái hesa orgúllope, oñepyrũgui oiporu hikuái ao hepyetereíva.\n\n7 Koʼág̃a kóva ogueru heta jeikoʼasy Alma-pe, heẽ, ha heta umi tavayguakuéra apytégui haʼe okonsagravaʼekuépe haʼe hag̃ua mboʼehára, ha sacerdote, ha élder pe tupao ári; heẽ, heta haʼekuéra ojepyʼapyeterei ohechágui pe tekoñaña oĩva tavayguakuéra apytépe.\n\n8 Omaʼẽ ha ohechágui hikuái tuicha ñembyasýpe pe tupaogua tavayguakuéra oñepyrũha oñembotuicha hesa orgúllope, ha omoĩ ikorasõ umi pirapire ha mbaʼerei yvoragua rehe, upéicha oñepyrũ ndojohayhúi hikuái, ha omuña hikuái umi ndogueroviáivape haʼekuéra heʼi ha oipotáva.\n\n9 Ha péicha, ko octávo ary huekuéra rreinádope, oñepyrũ oĩ tuicha joavy tupaogua tavayguakuéra apytépe; heẽ, oĩ potapy, ha joavy, ha ñaña, ha ñemuña, ha orgúllo, jepe tuichave umi ndahaʼéiva Tupã tupaogua orgúllogui.\n\n10 Ha péicha opa octávo ary huekuéra rreinádo; ha umi tupaogua tekoñañakuéra haʼékuri tuicha ñepysangaha umi ndahaʼéivape g̃uarã tupaogua; ha péicha upe tupao oñepyrũ opyta iñakãrapuʼãme.\n\n11 Ha ojehu oñepyrũvo pe novéno ary, Alma ohecha tupao tekoñaña, ha avei ohecha umi tupaogua techapyrã oñepyrũha ogueraha umi ogueroviaʼỹvape peteĩgui ambue tembiapovaípe, oguerúvo péicha upe tavayguakuéra ñehundi.\n\n12 Heẽ, ohecha tuichaiterei joavy umi tavayguakuéra apytépe, oĩ oñemombaʼeguasúva ijorgúllope, omboykévo ambuépe, omeʼẽvo ijatukupe pe oikotevẽva ha ijopívovape ha umi iñembyahýivape, ha umi ijyʼuhéivape, ha umi hasy ha oikoʼasývape.\n\n13 Koʼág̃a péva ogueru tuicha ñemyasẽ pe tavayguakuéra apytépe, ha katu oĩ ambuéva oñemomirĩva, omeʼẽvo pytyvõ oikotevẽvape ipytyvõre, omeʼẽvo imbaʼerepykuéragui pe imboriahúva ha oikotevẽvape, omongarúvo iñembyahýivape, ha ohasávo opáichagua jeikoʼasy Cristo rupi, ouvaʼerã, pe espíritu de profesíape heʼiháicha.\n\n14 Ohaʼarõ kyreʼỹvo hikuái upe ára, ojokóvo upéicha iñangaipa jora; henyhẽvo tuicha vyʼágui umi omanovaʼekue jeikovejey rehe, pe tembipota ha puʼaka ha Cristo ñemosãso ñemano jejokuapy rupi.\n\n15 Koʼág̃a ojehu Alma, ohechávo umi imirĩva Tupã rapykuerigua jehasaʼasykuéra, ha umi ñemuña ombojoʼáva hiʼarikuéra itavayguakuéra rembyre, ha ohechávo opa ijojaʼỹkuéra, oñepyrũ ojepyʼapyeterei; upevére pe Ñandejára Espíritu ndohejái chupe.\n\n16 Ha oiporavo peteĩ kuimbaʼe iñarandúva umi tupaopegua élder apytégui, ha omeʼẽ chupe puʼaka pe tavayguakuéra ñeʼẽme heʼiháicha, oguereko hag̃ua puʼaka ojapo hag̃ua leikuéra umi leikuéra oñemeʼẽmavaʼekuépe heʼiháicha, ha oiporu hag̃ua umi léi tavayguakuéra hembiapoñaña ha hembiapovaiháicha.\n\n17 Koʼág̃a ko yvypóra réra haʼe Nefíah, ha haʼe oñehenói hue guasúramo; ha oguapy pe huekuéra apykápe ohusga ha oisãmbyhy hag̃ua tavayguakuérape.\n\n18 Koʼág̃a Alma nomeʼẽi chupe pe sumo sacerdote rembiapo tupao ári, ha katu oheja imbaʼerã pe sumo sacerdote rembiapo; ha katu omeʼẽ Nefíah-pe pe huekuéra apyka.\n\n19 Ha kóva ojapo ikatu hag̃uáicha haʼete osẽ itavayguakuéra apytépe, térã Nefi tavayguakuéra apytépe, omboʼe hag̃ua chupekuéra Tupã ñeʼẽ, omokyreʼỹ hag̃ua chupekuéra ñemomanduʼa hembiaporãre, ha oity hag̃ua, pe Tupã ñeʼẽ rupi, opa orgúllo ha japu, ha opa joavy oĩva itavayguakuéra apytépe, ndohecháigui mbaʼéichapa ikatu omyatyrõ chupekuéra omopuʼã mbareteʼỹvo hesekuéra peteĩ testimónio añetéva.\n\n20 Ha péicha oñepyrũvo pe novéno ary huekuéra rreinádo Nefi tavayguakuéra ári, Alma omeʼẽ pe huekuéra apyka Nefíah-pe, ha oñemeʼẽmbaite pe sumo sacerdocio Tupã marangatu orden-peguápe, omeʼẽ hag̃ua testimónio upe ñeʼẽgui, rrevelasiõ espíritu ha profesíape heʼiháicha.\n\n", "alma 5": "Alma ñeʼẽ, pe Sumo Sacerdote Tupã marangatu ordenpeguáicha, omeʼẽvaʼekue tavayguakuérape itavaguasu, ha itávape tetã tuichakue javére.\n\nOike ñembyaty 5.\n\n[center][font_size=26]Ñembyaty 5[/font_size][/center]\n\n[i]Ojehupyty hag̃ua salvasiõ, yvyporakuéra oñearrepentivaʼerã ha iñeʼẽrenduvaʼerã tembiapoukapykuérare, heñoijeyvaʼerã, omopotĩvaʼerã ijaokuéra Cristo ruguy rupi, oñemomirĩ, oipeʼa ijehegui pe orgúllo ha potapy, ha ojapovaʼerã tembiapo ijojáva—Pe ovecharerekua marangatu ohenói itavayguakuérape—Umi ojapóva tembiapo ñaña haʼe aña raʼy—Alma omeʼẽ testimónio idoctrina añeteguaha ha heʼi yvyporakuérape oñearrepenti hag̃ua—Umi hekojojáva réra ojehaíta tekove rehegua kuatiañeʼẽme. 83 ary rupi Cristo mboyve.[/i]\n\n1 Koʼág̃a ojehu Alma oñepyrũ omeʼẽ Tupã ñeʼẽ pe tavayguakuérape, Zarahemla retãme raẽ, ha upe guive opa tetã tuichakue javére.\n\n2 Ha koʼãva haʼe umi ñeʼẽ haʼe heʼivaʼekue tavayguakuérape upe tupaópe oñemoĩvaʼekue Zarahemla tavaguasúpe, ikuatiajehaipyrépe heʼiháicha, heʼívo:\n\n3 Che, Alma, añekonsagrávo che ru, Alma rehe, haʼe hag̃ua peteĩ sumo sacerdote pe Tupã tupao ári, oguerekóvo haʼe Tupã puʼaka ha autorida ojapo hag̃ua koʼã mbaʼe, péina ápe, che haʼe peẽme haʼe oñepyrũhague omopuʼã peteĩ tupao upe tetã oĩva Nefi rembeʼýpe; heẽ, tetã oñehenóiva Mormón retã; heẽ, ha omongarai ijoykeʼykuérape Mormón ykuérape.\n\n4 Ha péina ápe, che haʼe peẽme, haʼekuéra oñemosãsohague rréi Noé tavayguakuéra pógui, Tupã poriahuvereko ha puʼaka rupive.\n\n5 Ha péina ápe, péva rire, ojegueraha chupekuéra ñeñapytĩmbýpe pe taveʼỹme lamanita-kuéra po rupi; heẽ, che haʼe peẽme, haʼekuéra oĩkuri tekoʼapytĩme, ha Ñandejára omosãsojey chupekuéra ñeñapytĩmbýgui iñeʼẽ puʼaka rupive; ha jajeguerúkuri ko tetãme, ha koʼápe ñañepyrũ ñamopuʼã avei Tupã tupao ko tetã tuichakue javére.\n\n6 Ha koʼág̃a péina ápe, che haʼe peẽme, che joykeʼykuéra, peẽ haʼéva ko tupaogua, peñongatu porã piko pene ñemanduʼápe pende rukuéra ñeñapytĩmby? Heẽ, ha peñongatu porã piko pene ñemanduʼápe Tupã poriahuvereko ha pyʼaporã hendivekuéra g̃uarã? Ha avei, peñongatu porã piko pene ñemanduʼápe haʼe omosãsohague hiʼangakuéra añaretãgui?\n\n7 Péina ápe, haʼe omoambuékuri ikorasõkuéra; heẽ, haʼe omombáy chupekuéra peteĩ jeke atãgui, ha opáy hikuái Tupãme. Péina ápe, oĩkuri hikuái pytũmby mbytépe; upevére, upe ñeʼẽ opaveʼỹva resape omyesakã hiʼangakuéra; heẽ, ojejokuákuri hikuái ñemano sãme ha umi añaretã sãme, ha ohaʼarõkuri chupekuéra peteĩ ñehundi opaveʼỹva.\n\n8 Koʼág̃a che aporandu peẽme, che joykeʼykuéra, oñehundi piko hikuái? Péina ápe, che haʼe peẽme, Nahániri, noñehundíri hikuái.\n\n9 Ha avei che aporandu, ojejora piko pe ñemano jokuaha, ha umi añaretã sã ojokuavaʼekue chupekuéra, ojejora piko umíva? Che haʼe peẽme, Heẽ, umíva ojejoravaʼekue, ha hiʼangakuéra ojejora, ha opurahéi hikuái pe mborayhu orredimíva. Ha che haʼe peẽme ojesalvaha hikuái.\n\n10 Ha koʼág̃a che aporandu peẽme mbaʼéichapa ojesalva hikuái? Heẽ, mbaʼére piko ohaʼarõne hikuái pe salvasiõ? Mbaʼére piko oñemosãso chupekuéra pe ñemano sãgui, heẽ, ha avei umi añaretã sãgui?\n\n11 Péina ápe, che ikatu haʼe peẽme—ndogueroviái piko che ru Alma umi ñeʼẽ oñemeʼẽvaʼekue Abinadí juru rupi? Ha ndahaʼeivaʼekue haʼe peteĩ proféta imarangatúva? Noñeʼẽi piko haʼe Tupã ñeʼẽ, ha che ru Alma oguerovia umíva?\n\n12 Ha ojeroviaháicha ojejapo peteĩ tuicha ñemoambue ikorasõme. Péina ápe che haʼe peẽme opa koʼã mbaʼe añeteguaha.\n\n13 Ha péina ápe, haʼe omboʼe upe ñeʼẽ pende rukuérape, ha tuicha oñemoambue avei ikorasõkuéra, ha oñemomirĩ hikuái ha omoĩ hikuái ijerovia pe Tupã añetegua ha oikovéva rehe. Ha péina ápe, ijeroviareko hikuái ipahaite peve; upévare ojesalva hikuái.\n\n14 Ha koʼág̃a péina ápe, che aporandu peẽme, che joykeʼykuéra tupaopegua, penereñoi piko Tupãgui? Oñemeʼẽ piko peẽme haʼanga pende rovápe? Peñandu piko ko tuicha ñemoambue pene korasõme?\n\n15 Pemombaʼapo piko jerovia pende apohare rrendensiõ rehe? Pemaʼẽ piko tenonde gotyo tesa jeroviápe, ha pehecha piko ko tete omanokuaáva opuʼãvo ñemanoʼỹme, ha ko ñembyai opuʼãvo ñembyaiʼỹme, oñemboʼy hag̃ua Tupã renondépe ojehusga hag̃ua umi tembiapo ojejapovaʼekuére upe tete omanokuaávape?\n\n16 Che haʼe peẽme, ikatu piko peñandu pehenduha Ñandejára ñeʼẽ, heʼívo peẽme, upe árape: Peju cherendápe pejehovasáva, ha katu péina ápe, pene rembiapokuéra haʼe tembiapo ijojáva yvy ape ári?\n\n17 Térã peimoʼã piko ikatutaha pembotavy Ñandejárape upe ára, ha pejéta—Ñandejára, ore rembiapo ijoja nikokuri yvy ape ári—ha haʼe pende salvataha?\n\n18 Térã ndaupéichairamo, ikatu piko peimoʼã pejegueraháramo Tupã trivunal renondépe pene ánga henyhẽvo tembiapovai ha ñeñanduvaígui, penemanduʼávo opa pene rembiapovaíre, heẽ, penemanduʼa porãvo opa pende rekoñañáre, heẽ, penemanduʼávo peñemoĩhague Tupã rembiapoukapykuérare?\n\n19 Che haʼe peẽme, ikatúta piko upe ára pemaʼẽ Tupãre peteĩ korasõ potĩ ha po potĩ reheve? Che haʼe peẽme, ikatúta piko pemaʼẽ, peguerekóvo Tupã raʼanga jehaipyre pende rováre?\n\n20 Che haʼe peẽme, ikatúta piko pejepyʼamongeta pejesalvataha peñemeʼẽ rire pepyta hag̃ua aña poguýpe?\n\n21 Che haʼe peẽme, peikuaáta upe árape ndaikatuiha pejesalva; ndaikatúigui pe yvypóra ojesalva ojejoheiʼỹramo ijaokuéra morotĩ meve; heẽ, ijaokuéra oñemopotĩvaʼerã ipotĩ meve opa mbaʼekyʼágui, upe ñande rukuéra oñeʼẽvaʼekue ruguy rupive, oútava orredimi hag̃ua itavayguakuérape iñangaipakuéragui.\n\n22 Ha koʼág̃a aporandu peẽme, che joykeʼykuéra, mbaʼéichapa oñeñandúta oimeraẽva pende apytépe oñemboʼýramo Tupã trivunal renondépe, pende ao ikyʼapávo tuguýgui ha opáichagua mbaʼekyʼágui? Péina ápe, mbaʼépa otestifikáta koʼã mbaʼe penderehe?\n\n23 Péina ápe koʼãva piko ndotestifikamoʼãi peẽ haʼeha porojukahára, heẽ, ha avei penerembiapovaihague opáichagua tembiapoñaña reheve?\n\n24 Péina ápe, che joykeʼykuéra, peimoʼã piko péichagua tekove ikatuha oguereko tenda oguapy hag̃ua Tupã rréinope, Abraham, ha Isaac, ha Jacob ndive, ha avei opavave proféta imarangatúva ndive, ijaokuéra ipotĩva ha imarãʼỹva, ipotĩporã ha morotĩʼasýva?\n\n25 Che haʼe peẽme, Nahániri; pejapoʼỹramo ñande Apoharégui ijapúva iñepyrũmby guive, térã peimoʼã haʼe ijapuhague iñepyrũmby guive, ndaikatúi peimoʼã umíva umi tekove ikatuha ojuhu hendag̃ua yvágape; ha katu oñemosẽta hikuái haʼégui pe aña rréino raʼykuéra.\n\n26 Ha koʼág̃a péina ápe, che haʼe peẽme, che joykeʼykuéra, peñandúramokuri peteĩ ñemoambue pene korasõme, ha peñandúramokuri pepuraheiseha pe mborayhu purahéi orredimíva, che aporanduse peẽme, ikatu piko peñandu upéva koʼág̃aite?\n\n27 Peguata piko raʼe, peñeñongatúvo kulpaʼỹ Tupã renondépe? Pemanóramo koʼág̃aite ikatúta piko peje, pende pyʼápe, peñemomirĩporãhague? Pende aokuéra ojejohéi ha oñemomorotĩhague pe Cristo ruguy rupive, oútava orredimi hag̃ua tavayguakuérape iñangaipágui?\n\n28 Péina ápe, peipeʼa piko pende jehegui pe orgúllo? Che haʼe peẽme, ndaupéichairamo napeñembosakoʼíri peñemoĩ hag̃ua Tupã renondépe. Péina ápe pyaʼe peñembosakoʼivaʼerã, pe yvága rréino hiʼag̃uímagui, ha pe noñembosakoʼíriva ndohupytymoʼãi tekove opaveʼỹva.\n\n29 Péina ápe, che haʼe peẽme, oĩ piko pende apytépe ndoipeʼaivaʼekue ijehegui potapy? Che haʼe peẽme upéva noñembosakoʼiriha; ha aipota oñembosakoʼi pyaʼe, pe ára hiʼag̃uímagui, ha haʼe ndoikuaái arakaʼépa og̃uahẽta pe ára; upe tekove noĩrigui angaipaʼỹre.\n\n30 Ha avei che haʼe peẽme, oĩ piko pende apytépe oñembohorýva ijoykeʼy rehe, térã ombojoʼáva ñemuña hiʼári?\n\n31 Ái upévagui, haʼe noĩrigui ñembosakoʼípe, ha ára hiʼag̃uíma oñearrepentivaʼerãha térã haʼe ndaikatumoʼãi ojesalva!\n\n32 Heẽ, ái opavave peẽ tembiapovai apohágui; peñearrepentíke, peñearrepetíke, Tupã Ñandejára heʼígui!\n\n33 Péina ápe, haʼe ohenói opa yvypórape, poriahuvereko jyva ojeipysógui chupekuérape g̃uarã, ha haʼe heʼi: Peñearrepenti, ha che pomog̃uahẽta.\n\n34 Heẽ, haʼe heʼi: Peju che rendápe, ha peʼu pe yvyramáta tekove rehegua yvágui; heẽ, peʼúta ha peyʼúta peipotaháicha pe mbujape ha y tekove reheguágui.\n\n35 Heẽ, peju cherendápe ha pejapo tembiapo joja, ha napeñeikytĩmoʼãi ha napeñemombomoʼãi tatápe—\n\n36 Ha katu péina ápe, ára hiʼag̃uíma opavave nomeʼẽiva yva porã, térã ndojapóiva tembiapo joja, oguerekóta mbaʼérepa osapukái ha hasẽ.\n\n37 O tembiapovaikuéra apohára; peẽ peñemeʼẽvaʼekue yvóra mbaʼereípe, peẽ pejevaʼekue peikuaaha tekojoja rape upevére pesẽ pe tapégui, ovecha herekuaʼỹvaicha, jepe peteĩ ovecharerekua penerenóikuri, ha penerenói gueteri, ha katu peẽ napehenduséi iñeʼẽ!\n\n38 Péina ápe, che haʼe peẽme, pe ovecharerekua marangatu penerenoiha; heẽ, ha penerenói heraitépe, haʼéva Cristo réra; ha napehendúiramo pe ovecharerekua marangatu ñeʼẽ, pe térã peñehenoiháre, péina ápe, peẽ ndahaʼéi pe ovecharerekua marangatu ovecha.\n\n39 Ha koʼág̃a peẽ ndahaʼéiramo pe ovecharerekua marangatu ovecha, mbaʼe atygua piko peẽ? Péina ápe, che haʼe peẽme, pe aña haʼeha pende ovecharerekua, ha peẽ haʼe ijatypegua; ha koʼág̃a, máva piko onegáta péva? Péina ápe, che haʼe peẽme, péva onegáva haʼe peteĩ ijapúva ha aña raʼy.\n\n40 Ha katu che haʼe peẽme opa mbaʼe iporãva ouha Tupãgui, ha opa mbaʼe ivaíva ouha añágui.\n\n41 Upévare, peteĩ yvypóra ojapóramo tembiapo porã haʼe ohendu pe ovecharerekua marangatu ñeʼẽ, ha oho hapykuéri; ha katu pe ojapóva tembiapovai, pévagui oiko aña raʼy, haʼe ohendúgui iñeʼẽ ha oho hapykuéri.\n\n42 Ha opavave ojapóva kóva ohupytyvaʼerã chugui hepymeʼẽ; upévare ohupyty ñemano hepymeʼẽrã, umi mbaʼe haʼéva tekojoja reheguápe, omanógui opa tembiapo porãme.\n\n43 Ha koʼág̃a, che joykeʼykuéra, che aipota cherendu, che añeʼẽgui che ánga mbarete reheve; ha katu péina ápe, añeʼẽporã peẽme ani hag̃ua pejavy, térã añeʼẽ peẽme Tupã rembiapoukapykuérape oĩháicha.\n\n44 Añehenóigui añeʼẽ hag̃ua péicha, pe Tupã marangatu orden rupive, oĩva Cristo Jesús-pe; heẽ, ojeʼe chéve apuʼã ha ameʼẽ hag̃ua testimónio ko tavayguakuérape umi mbaʼe ñande rukuéra oñeʼẽvaʼekue mbaʼe oútava rehe.\n\n45 Ha ndahaʼéi koʼãvante. Peimoʼã piko aikuaaha koʼã mbaʼégui che jehegui? Péina ápe, che atestifika peẽme che aikuaaha koʼã mbaʼe añeʼẽhague añeteguaha. Ha mbaʼéicha peimoʼã che aikuaa añeteguaha?\n\n46 Péina ápe, che haʼe peẽme pe Tupã Espíritu Imarangatúva oikuaaukaha chéve. Péina ápe, che aʼajuna ha añemboʼe heta ára ikatu hag̃ua aikuaa koʼã mbaʼe chejehegui. Ha koʼág̃a aikuaa chejehegui añeteguaha; Tupã Ñandejára ohechaukágui chéve Ijespíritu Santo rupive; ha péva haʼe pe rrevelasiõ espíritu oĩva chepype.\n\n47 Ha avei, che haʼe peẽme péicha ojehechaukahague chéve, umi ñeʼẽ ñande rukuéra oñeʼẽvaʼekue añeteguaha, jepe profesía espíritu chepype oĩvape heʼiháicha, haʼéva avei pe Tupã Espíritu techauka rupive.\n\n48 Che haʼe peẽme, che aikuaaha chejehegui opa mbaʼe haʼétava peẽme, umi mbaʼe oútava rehe, añeteguaha; ha che haʼe peẽme, che aikuaaha Cristo outaha, heẽ, pe Taʼýra, pe Túva Unihénito, henyhẽva grásiagui, poriahuvereko, ha añetégui. Ha péina ápe, haʼe voi pe oúva oipeʼa hag̃ua yvóra angaipakuéra, heẽ, opa yvypóra oguerovia mbaretéva hérare angaipakuéra.\n\n49 Ha koʼág̃a che haʼe peẽme kóva haʼeha pe órden che añehenoiha, heẽ, ahekomboʼe hag̃ua che joykeʼykuéra ahayhuetévape, heẽ, ha opa oikóvape ko tetãme; heẽ, ahekomboʼe hag̃ua opavavépe, tahaʼe tuja, térã mitãrusu, isãsóva, térã isãsoʼỹva; heẽ, che haʼe peẽme itujámava, ha avei ndaitujaitéiva, ha umi imitãvape; heẽ, haʼe hag̃ua chupekuéra oñearrepentivaʼerãha hikuái ha heñoijeyvaʼerãha.\n\n50 Heẽ, pe Espíritu péicha heʼi chéve: Peñearrepenti, opavave peẽ yvy rembeʼykueragua, pe yvága rréino hiʼag̃uímagui; heẽ, Tupã Raʼy ou iverapýpe, ipuʼakápe, imbaʼeguasu, ha ipuʼakapápe. Heẽ, che joykeʼykuéra ahayhuetéva, che haʼe peẽme pe Espíritu heʼiha: Péina ápe pe opa tetã Rréi; ha avei yvagakuéra Rréi verapy ojajáita pyaʼe opavave yvypóra raʼykuéra apytépe.\n\n51 Ha avei pe Espíritu heʼi chéve, heẽ, cherenói ñeʼẽ mbaretépe, heʼívo: Tereho ha ere ko tavayguakuérape—Peñearrepenti, ha napeñearrepentíriramo mbaʼevéicharõ ndapehupytymoʼãi pe yvága rréino.\n\n52 Ha avei che haʼe peẽme, pe Espíritu heʼiha: Péina ápe, pe hácha oñemoĩma yvyra rapóre; upévare opa yvyramáta nomeʼẽiva yva porã, oñeikytĩta ha ojeitýta tatápe; heẽ, peteĩ tata ndaikatúiva oñembogue, jepe peteĩ tata opaveʼỹva. Péina ápe, ha penemanduʼáke, pe Imarangatúva péicha heʼíkuri.\n\n53 Ha koʼág̃a che joykeʼykuéra ahayhuetéva, che haʼe peẽme, ikatu piko pegueropuʼaka koʼã ñeʼẽ; heẽ, ikatu piko pemombo koʼã mbaʼe ha pepyrũ pende pýpe pe Imarangatúvare; heẽ, ikatu piko peñembotuicha pene korasõ orgúllope; heẽ, peiporúta gueteri piko ao hepy ha pemoĩta gueteri piko pene korasõ umi yvoragua mbaʼerei rehe, pende pirapirekuéra rehe?\n\n54 Heẽ, pejéta piko gueteri peteĩva peneporãveha ambuévagui; heẽ, pemuñáta gueteri piko pende joykeʼykuérape, oñemomirĩva ha oguatáva pe Tupã órden marangatúpe heʼiháicha, ogueruvaʼekue chupekuéra ko tupaópe, oñemomarangatúvo pe Santo Espíritu rehe, ha ojapo hikuái tembiapo ohechaukáva arrepentimiénto—\n\n55 Heẽ, ha pemeʼẽta gueteri piko pende atukupe imboriahúva ha oikotevẽvape, ha penegáta gueteri piko chuguikuéra pene mbaʼerepykuéra?\n\n56 Ha ipahápe, opavave peẽ pepytaséva pene rembiapoñañakuérape, che haʼe peẽme, koʼãva haʼe umi oñeikytĩtava ha oñemombótava tatápe pyaʼe noñearrepentíriramo.\n\n57 Ha koʼág̃a che haʼe peẽme, opavave peẽ pehoséva pe ovecharerekua marangatu ñeʼẽ rapykuéri, pesẽ umi hekoñañáva apytégui, ha pejei chuguikuéra, ha ani pepoko imbaʼekyʼakuérare; ha péina ápe, herakuéra ojeipeʼátagui, umi hekoñañáva réra ani ojeipapa hekojojáva réra apytépe, oñekumpli hag̃ua Tupã ñeʼẽ, heʼíva: Hekoñañakuérava réra noñembojeheʼamoʼãi che tavayguakuéra réra rehe.\n\n58 Umi hekojojáva réra ojehaítagui pe kuatiañeʼẽ tekove reheguápe, ha chupekuéra ameʼẽta peteĩ tenda che po akatúape. Ha koʼág̃a, che joykeʼykuéra, mbaʼe peguereko pejevaʼerã koʼãva rehe? Che haʼe peẽme peñeʼẽramo koʼãva rehe, ndahaʼéi mbaʼeve, Tupã ñeʼẽ oñekumplivaʼerãgui.\n\n59 Ha máva ovecharerekua piko oĩ pende apytépe oguerekóvo heta ovecha noñangarekói hesekuéra, ani oike umi aguaraguasu ha hoʼu ijovecha atýgui? Ha péina ápe peteĩ aguaraguasu oikéramo ijovecha apytépe, nomondýi piko chupe? Heẽ, ha ipahápe, ikatúramo, ohundíta chupe.\n\n60 Ha koʼág̃a che haʼe peẽme pe ovecharerekua marangatu penerenói; ha pehendúramo iñeʼẽ pendegueraháta irredílpe, ha haʼéta ijovecha; ha haʼe heʼi peẽme ani peheja oike mbaʼevéichagua aguaraguasu ñembyahýi pende apytépe, ani hag̃ua peñehundi.\n\n61 Ha koʼág̃a che, Alma, haʼe peẽme, pe heʼivaʼekue chéve ñeʼẽme, peñehaʼã hag̃ua pekumpli umi ñeʼẽ añeʼẽvaʼekue peẽme.\n\n62 Che añeʼẽ peẽme tembiapoukapy rupive peẽ haʼéva pe tupaogua; ha peẽ tupaopeguaʼỹvape poinvita, haʼévo: Peju ha peñemongarai arrepentimientorã, peʼu hag̃ua avei pe yva yvyramáta tekove reheguágui.\n\n", "alma 6": "[center][font_size=26]Ñembyaty 6[/font_size][/center]\n\n[i]Tupao Zarahemla-pegua oñemopotĩ ha oñemohendaporã—Alma oho Gedeón-pe oporohekomboʼe hag̃ua. 83 ary rupi Cristo mboyve.[/i]\n\n1 Ha ojehu Alma oñeʼẽmba rire tavayguakuéra tupaoguápe, oĩva Zarahemla tavaguasúpe, haʼe oʼordena élder ha sacerdote-kuéra, omoĩ rupi ipo hiʼarikuéra, pe Tupã orden reheguápe, oisãmbyhy ha oñangareko hag̃ua pe tupaóre.\n\n2 Ha ojehu umi ndahaʼéiva tupaogua oñearrepentíva iñangaipágui oñemongarai arrepentimientorã, ha oñemog̃uahẽ chupekuéra tupaópe.\n\n3 Ha avei ojehu umi tupaogua noñearrepentíriva hembiapovaikuéragui ha noñemomirĩriva Tupã renondépe—térã umi oñembotuicháva ikorasõ orgúllope—koʼãva oñemosẽ, ha herakuéra ojeipeʼa, ani hag̃ua herakuéra ojeipapa umi hekojojáva réra apytépe.\n\n4 Ha péicha haʼekuéra oñepyrũ omohendaporã pe tupao Zarahemla tavaguasúpe.\n\n5 Koʼág̃a aipota peikũmby pe Tupã ñeʼẽ haʼehague opavavépe g̃uarã, upéicha avavépe ndojeʼéi ani hag̃ua oñembyaty ohendu hag̃ua Tupã ñeʼẽ.\n\n6 Upevére ojeʼe Tupã raʼykuérape pyʼỹi oñembyatyvaʼerãha, ha ojoajuvaʼerã ajúno ha ñemboʼe mbaretépe umi Tupãme oikuaaʼỹva angakuéra ñeime porãrã.\n\n7 Ha koʼág̃a ojehu Alma omoĩ rire koʼã mbaʼe ojejapovaʼerã oho chuguikuéra, heẽ, pe tupao oĩva Zarahemla tavaguasúgui, ha oho ysyry Sidón kuarahyresẽ gotyo, Gedeón yvytypaʼũme, oñemopuʼã haguépe peteĩ tavaguasu, oñehenóiva Gedeón tavaguasu, oĩva yvytypaʼũ hérava Gedeón-pe, oñehenoivaʼekue upéicha pe kuimbaʼe réra Nehor ojukavaʼekuépe kysepuku rupi.\n\n8 Ha Alma oho ha oñepyrũ omeʼẽ Tupã ñeʼẽ tupao oĩva Gedeón yvytypaʼũme, umi ñeʼẽ ituvakuéra oñeʼẽvaʼekue añetegua rrevelasiõ rupive, ha profesía espíritu oĩva ipype rupi, Jesucristo testimónio heʼiháicha, Tupã raʼy, ouvaʼerã orredimi hag̃ua itavayguakuérape iñangaipakuéragui, ha pe órden marangatu Alma oñehenoihague rupive. Ha péicha ojehai. Amén.\n\n", "alma 7": "Alma ñeʼẽ omeʼẽvaʼekue tavayguakuérape Gedeón-pe, ikuatiajehaipyrépe heʼiháicha.\n\nOike ñembyaty 7.\n\n[center][font_size=26]Ñembyaty 7[/font_size][/center]\n\n[i]Cristo heñóita María-gui—Haʼe ojoráta ñemano sã ha ogueropuʼakáta itavayguakuéra angaipa—Umi oñearrepentíva, oñemongaraíva ha iñeʼẽrendúva tembiapoukapykuérare ohupytýta tekove opaveʼỹva—Mbaʼekyʼa ndaikatúi ohupyty Tupã rréino—Oñeikotevẽ ñemomirĩ, jerovia, ñehaʼarõ, ha karida. 83 ary rupi Cristo mboyve.[/i]\n\n1 Péina ápe che joykeʼykuéra ahayhuetéva, ahechávo ojehejaha chéve aju penerendápe, añehaʼãta upévare añeʼẽ peẽme che ñeʼẽme, heẽ, che juru rupi, kóva haʼégui peteĩha ára añeʼẽha peẽme che juru ñeʼẽme, añembotýgui pe huekuéra apykápe, aguerekóvo heta mbaʼe ajapovaʼerã ha ndaikatúikuri aju penerendápe.\n\n2 Ha jepe koʼág̃a ndaikatumoʼãikuri aju, noñemeʼẽi rire ambuépe huekuéra apyka, orreina hag̃ua cherendaguépe. Ha Ñandejára tuicha poriahuvereko reheve oheja aju penerendápe.\n\n3 Ha péina ápe, che aju aguerekóvo tuicha ñehaʼarõ ha ajuhuse peñearrepentihague Tupã renondépe, ha pejerureʼasy memehague igrásiare, ha pojuhuse peimeha kulpaʼỹre henondépe, ha pojuhuse napeimeiha ñeimevaiete oĩ haguéicha ñande joykeʼykuéra oĩva Zarahemla-pe.\n\n4 Ha katu tojehovasa Tupã réra, haʼe oikuaaukágui chéve, heẽ, omeʼẽvaʼekue chéve vyʼa tuichaiterei aikuaávo oĩ jeyha hikuái hekojoja rapépe.\n\n5 Ha che ajerovia, pe Tupã Espíritu oĩva chepype rupi, aguerekotaha avei vyʼa pende rehe; upevére ndaipotái che vyʼa pende rehe ou hetaite jehasaʼasy ha vyʼaʼỹ añanduvaʼekue joykeʼykuéra Zarahemla-pegua rehe, ha péina ápe, che vyʼa hesekuéra ou ahasa rire heta jehasaʼasy ha vyʼaʼỹ.\n\n6 Ha katu péina ápe, che ajerovia peẽ napeimeiha peteĩ tuicha jegueroviaʼỹme oĩhaguéicha pende joykeʼykuéra; che ajerovia napeñembotuichaiha pene korasõ orgúllope; heẽ, ajerovia napemoĩrihague pene korasõ pirapirekuéra ha mbaʼerei yvorapegua rehe; heẽ, ajerovia napetupaitũiha taʼangakuérape, ha katu petupaitũha pe Tupã añetegua ha oikovévape, ha pehaʼarõ kyreʼỹ pene angaipa jora, peteĩ jerovia opaveʼỹva reheve, outaha.\n\n7 Ha katu péina ápe, che haʼe peẽme oĩ heta mbaʼe ouvaʼerã; ha péina ápe, oĩ peteĩ mbaʼe tuichavéva opaitévagui—ha péina ápe, namombyrýi ára pe Rredentor oikovéta ha outaha itavayguakuéra apytépe.\n\n8 Péina ápe, ndaʼéi outaha ñande apytépe oikove aja hete omanótavape; ha péina ápe, pe Espíritu ndeʼírigui chéve peichataha. Koʼág̃a kóva ko mbaʼégui ndaikuaái; ha katu kóva aikuaa; Tupã Ñandejára oguerekoha puʼaka ojapo hag̃ua opa mbaʼe haʼéva umi ñeʼẽ haʼe heʼiháicha.\n\n9 Ha péina ápe, pe Espíritu heʼíkuri chéve kóva, heʼívo: Esapukái ko tavayguakuérape, erévo—Peñearrepentíke, ha pembosakoʼi Ñandejára rape, ha peguata hapekuérare, ikareʼỹva; péina ápe, yvága rréino hiʼag̃uímagui, ha Tupã Raʼy ou yvy ape ári.\n\n10 Ha péina ápe, haʼe heñóita María-gui, Jerusalén-pe, haʼéva ñande rukuéra retã, haʼévo haʼe peteĩ vírgen, peteĩ mbaʼyru iporãitereíva ha ojeiporavopyréva, oñemoʼãtava ha hyeguasúta pe Espíritu Santo puʼaka rupive, ha imembýta peteĩ mitãkuimbaʼe, heẽ, jepe Tupã Raʼy.\n\n11 Ha haʼe osẽta, ohasávo mbaʼeʼasy ha jeikoʼasy ha jeipyʼaraʼã opaichaguáva; ha kóva oñekumpli hag̃ua pe ñeʼẽ heʼíva ojagarrataha hiʼári itavayguakuéra mbaʼeʼasy ha imbaʼasykuéra.\n\n12 Ha haʼe ojagarráta hiʼári ñemano, ojora hag̃ua umi ñemano jokuaha ojopýva itavayguakuérape; ha haʼe ojagarráta hiʼári imbaʼasykuéra, ipyʼa henyhẽ hag̃ua poriahuverekógui, pe tete rupive, oikuaa hag̃ua pe tete rupive mbaʼéichapa oipytyvõvaʼerã itavayguakuérape, mbaʼasy oguerekoháicha hikuái.\n\n13 Koʼág̃a pe Espíritu oikuaa opa mbaʼe; upevére Tupã Raʼy ohasaʼasy tete rupive ojagarra hag̃ua hiʼári itavayguakuéra angaipa, oipeʼa hag̃ua chupekuéra hembiapovaikuéragui pe iñemosãso puʼaka rupive; ha koʼág̃a péina ápe, kóva haʼe pe testimónio oĩva che pype.\n\n14 Koʼág̃a che haʼe peẽme peñearrepentivaʼerãha ha penereñoijey; pe Espíritu heʼígui napenereñoijeýramo ndaikatumoʼãiha pehupyty yvága rréino. Upévare peju ha peñemongarai arrepentimientorã, peñemopotĩ hag̃ua pene angaipágui, peguereko hag̃ua jerovia pe Tupã Cordero rehe, oipeʼáva yvóra angaipakuéra, ipuʼakapáva oporosalva hag̃ua ha oporomopotĩ hag̃ua opa jojaʼỹgui.\n\n15 Heẽ, che haʼe peẽme peju ha ani pekyhyje, ha peheja opa angaipa, ndahasyietéva pendeahoʼi hag̃ua, pendejokuáva ñehundi peve; heẽ, peju ha pesẽ ha pehechauka pene Tupãme peimeporãha peñearrepenti hag̃ua pene angaipakuéragui ha pejapo hag̃ua hendive peteĩ konvénio peneñeʼẽrendutaha hembiapoukapykuérare, ha pe testifika chupe ko árape, pehóvo y ñemongaraípe.\n\n16 Ha umi ojapóva kóva, ha iñeʼẽrendúva Tupã rembiapoukapykuérare upe guive tenonde peve, péva imanduʼáta haʼeha chupe, heẽ, imanduʼáta haʼehague chupe, haʼe ohupytytaha tekove opaveʼỹva, pe Espíritu Santo testimónio heʼiháicha, otestifikáva chepype.\n\n17 Ha koʼág̃a che joykeʼykuéra ahayhuetéva, peguerovia piko koʼã mbaʼe? Péina ápe che haʼe peẽme, heẽ, che aikuaa pegueroviaha koʼã mbaʼe, ha che aikuaa peẽ pegueroviaha koʼãva pe Espíritu oĩva chepype ohechauka haguére chéve. Ha koʼág̃a pende jerovia tuicha haguére koʼãvare, heẽ, umi mbaʼe añeʼẽ haguére, tuichaiterei avyʼa.\n\n18 Ha haʼe haguéicha peẽme iñepyrũmby guive, aipotaitereihague napeiméi ñeimevaietépe pende joykeʼykuéraicha, ha ajuhu oikohague umi che aipotáva.\n\n19 Che añandúgui peimeha tekojoja rapére; añandu peimeha pe tape oporogueraháva Tupã rréinope; heẽ, añandu pembojojaha hína hapekuéra.\n\n20 Che añandu ojeikuaaukaha peẽme, iñeʼẽ testimónio rupive, haʼe ndaikatuiha oguata tape karẽre; ni ndojeréi pe heʼivaʼekuégui; ni nomohaʼangái oñemovãtaha akatúagui asúpe, térã pe oĩporãvagui oĩvaívape; upévare hape haʼe peteĩ jere opaveʼỹva.\n\n21 Ha haʼe ndoikói témplo kyʼápe; ni ndaikatúi mbaʼekyʼakuéra térã mbaʼevéichagua mbaʼe ipotĩʼỹva oñemoinge Tupã rréinope; upévare haʼe peẽme outaha ára, heẽ, ha haʼéta ára pahápe, pe ikyʼáva opytáta imbaʼekyʼápe.\n\n22 Ha koʼág̃a che joykeʼykuéra ahayhuetéva, haʼékuri peẽme koʼã mbaʼe pomombáy hag̃ua pene rembiaporãme Tupã ndive g̃uarã, peguata hag̃ua henondépe kulpaʼỹre, peguata hag̃ua Tupã marangatu órdenpe, peñemog̃uahẽhague rupi.\n\n23 Ha koʼág̃a che aipota peñemomirĩ, ha peneñeʼẽrendu, ha penemarangatu; ndahasýivo pejehekomboʼe hag̃ua; penerenyhẽvo ñehaʼarõkuaa ha pyʼaporãgui; peneakãguapývo opa mbaʼépe; pejesarekóvo peneñeʼẽrendu hag̃ua Tupã rembiapoukapykuérare opa ára; pejerurévo opa mbaʼe peikotevẽvare, espíritu ha yvyʼári reheguávape; pemeʼẽvo aguyje tapiaite Tupãme opa mbaʼe oñemeʼẽvare peẽme.\n\n24 Ha pehecha tapeguereko hag̃ua jerovia, ñehaʼarõ, ha karida, ha upéicha tapiaite penerenyhẽta tembiapo porãgui.\n\n25 Ha Ñandejára tapenderovasa, ha peñongatu potĩ pende aokuéra, pejegueraha hag̃ua ipahápe peguapy hag̃ua yvága rréinope, Abraham, Isaac, ha Jacob ndive, ha umi proféta marangatu oĩvaʼekue yvóra ñepyrũmby guive ndive, peguereko potĩvo pende aokuéra napesẽvéima hag̃ua, jepe ijaokuéra ipotĩháicha.\n\n26 Ha koʼág̃a che joykeʼykuéra ahayhuetéva, añeʼẽkuri peẽme koʼã mbaʼe pe Espíritu otestifikáva chepype rupi; ha che ánga ovyʼaiterei, pe tuicha jesareko ha ñangareko pemeʼẽvaʼekue rupi che ñeʼẽ rehe.\n\n27 Ha koʼág̃a Tupã pyʼaguapy topytuʼu pende ári, ha pende rogakuéra ha pende yvykuéra ári, ha pende vaka ha ovechaʼatykuéra ári, ha opa mbaʼe peguerekóva ári, pene rembireko ha pene mitãnguéra, pende jerovia ha tembiapo porãháicha, koʼág̃a guive tenondépe ha tapiaite peve. Ha upéicha añeʼẽkuri. Amén.\n\n", "alma 8": "[center][font_size=26]Ñembyaty 8[/font_size][/center]\n\n[i]Alma oporohekomboʼe ha omongarai Melek-pe—Haʼe ojerrechasa Ammoníah-pe ha osẽ upégui—Peteĩ ángel heʼi chupe ohojey hag̃ua ha oñeʼẽ hag̃ua arrepentimiéntore pe tavayguakuérape—Amulek omog̃uahẽ chupe ha mokõivéva oporohekomboʼe Ammoníah-pe. 82 ary rupi Cristo mboyve.[/i]\n\n1 Ha ojehu Alma oujey Gedeón retãgui, ohekomboʼe rire Gedeón tavayguakuérape heta mbaʼe ndaikatúiva ojehai, omoĩvo upépe upe tupao ñemohendaporã, ojapo haguéicha upe mboyve Zarahemla retãme, heẽ, haʼe ohojey hógape Zarahemla-pe, opytuʼu hag̃ua tembiapokuéra ojapovaʼekuégui.\n\n2 Ha péicha opa pe novéno ary huekuéra ñeisãmbyhy Nefi tavayguakuéra ári.\n\n3 Ha ojehu oñepyrũvo décimo ary huekuéra ñeisãmbyhy Nefi tavayguakuéra ári, Alma osẽ upégui ha oguata ohóvo Melek retã gotyo, ysyry Sidón kuarahyreike gotyo, pe taveʼỹ rembeʼýre kuarahyreiképe.\n\n4 Ha oñepyrũ omboʼe tavayguakuérape Melek retãme pe Tupã orden marangatu rupive, haʼe oñehenoihague rupi; ha haʼe oñepyrũ ohekomboʼe tavayguakuérape opa pe Melek retã tuichakue javére.\n\n5 Ha ojehu tavayguakuéra ou hendápe opa tetã rembeʼýgui oĩva pe taveʼỹ gotyo. Ha oñemongarai chupekuéra opa pe tetã tuichakue javére.\n\n6 Upéicha ombopahávo hembiapo Melek-pe osẽ upégui, ha oguata mbohapy ára aja Melek retã nórte gotyo; ha og̃uahẽ peteĩ tavaguasu hérava Ammoníah-pe.\n\n7 Koʼág̃a Nefi tavayguakuéra ojepokuaa ombohéra hikuái hetã ha itavaguasukuéra, ha itapỹikuéra, heẽ jepe opa itapỹiʼikuérape, pe ohupytyraẽvaʼekue réra rupi; ha péicha oikókuri Ammoníah retãre.\n\n8 Ha ojehu Alma og̃uahẽ vove tavaguasu Ammoníah-pe oñepyrũ omboʼe Tupã ñeʼẽ chupekuéra.\n\n9 Koʼág̃a Satana ohupytýkuri tuicha puʼaka tavaguasu Ammoníah tavayguakuéra korasõ ári; upévare haʼekuéra nohenduséikuri Alma ñeʼẽ.\n\n10 Upevére Alma heta ombaʼapo upe espíritu-pe, ojerurévo Tupãme ñemboʼe mbaretépe haʼe oñohẽ hag̃ua ijespíritu tavayguakuéra ári oĩva upe tavaguasúpe, ikatu hag̃ua avei haʼe oheja omongarai chupekuéra arrepentimientorã.\n\n11 Upevére, omohatã hikuái ikorasõ, ha heʼi chupe: Péina ápe, ore roikuaa nde haʼeha Alma; ha roikuaa nde haʼeha sumo sacerdote pe tupao ári nde remoĩvaʼekue heta hendápe upe tetãme, pende jepokuaaháicha; ha ore ndahaʼéi nde tupaogua, ha ndorogueroviái umi jepokuaa vyrorei.\n\n12 Ha koʼág̃a roikuaa ore ndahaʼéi haguére nde tupaogua roikuaa nde ndereguerekoiha puʼaka ore ári; ha nde remeʼẽkuri pe huekuéra apyka Nefíah-pe; upévare nde ndahaʼéi pe hue guasu ore ári.\n\n13 Koʼág̃a tavayguakuéra heʼi rire koʼãva, ha ombohovái rire opa iñeʼẽ, ha ojahéi hese, ha ondyvu hese, ha omosẽ rire chupe hikuái itavaguasukuéragui, haʼe oho upégui ha oguata ohóvo tavaguasu hérava Aarón-pe.\n\n14 Ha ojehu oho jave pe tenda gotyo, ojopývo chupe vyʼaʼỹ, ohasávo heta jeikoʼasy ha pyʼapy hiʼángape, umi tavaygua Ammoníah-pegua tekoñaña rehe, ojehu Alma upéicha ojejopývo vyʼaʼỹme, péina ápe peteĩ Ñandejára ángel ojehechauka chupe, heʼívo:\n\n15 Ejehovasapyre nde, Alma; upévare, emopuʼã ne akã ha evyʼa, eguerekógui tuicha mbaʼérepa revyʼa hag̃ua; ndejeroviarekógui neñeʼẽrendúvo Tupã rembiapoukapykuérare ára oñemeʼẽ guive ndéve pe marandu peteĩha chugui. Péina ápe, che haʼe pe ameʼẽvaʼekue ndéve.\n\n16 Ha péina ápe, che añemondo haʼe hag̃ua ndéve rehojey hag̃ua Ammoníah tavaguasúpe, ha ehekomboʼejey upe tavaguasugua tavayguakuérape; heẽ, ehekomboʼe chupekuéra. Heẽ, ere chupekuéra, noñearrepentíriramo, Tupã Ñandejára ohunditaha chupekuéra.\n\n17 Ha péina ápe, koʼág̃a ohecha hína hikuái mbaʼéichapa ikatu ohundi nde tavayguakuéra sãso, (péicha heʼígui Ñandejára) mbaʼe ojoavýva Tupã rembipota ha huísio ha tembiapoukapy ndive haʼe omeʼẽvaʼekue itavayguakuérape.\n\n18 Koʼág̃a ojehu oñemeʼẽ rire Alma-pe imarandu pe Ñandejára ángel rupi ohojey pyaʼe Ammoníah retãme. Ha haʼe oike pe tavaguasúpe ambue tape rupi, heẽ, tape opytáva tavaguasu Ammoníah rupi sur gotyo.\n\n19 Ha oikévo upe tavaguasúpe iñembyahýi, ha heʼi peteĩ kuimbaʼépe: Emeʼẽne piko mbaʼe hoʼu hag̃ua peteĩ Ñandejára rembiguái imirĩvape?\n\n20 Ha pe kuimbaʼe heʼi chupe: che haʼe peteĩ nefita, ha che aikuaa nde haʼeha peteĩ Tupã proféta marangatu, nde haʼégui pe kuimbaʼe pe ángel heʼi haguére chéve peteĩ techaukápe: Nde remog̃uahẽta chupe. Upévare eju chendive che rógape ha ameʼẽta ndéve che rembiʼúgui; ha aikuaa nde haʼetaha peteĩ jehovasa chéve ha che rógape g̃uarã.\n\n21 Ha ojehu pe kuimbaʼe omog̃uahẽ chupe hógape; ha pe kuimbaʼe héra Amulek; ha ogueru mbujape ha soʼo ha omoĩ Alma renondépe.\n\n22 Ha ojehu Alma hoʼu pe mbujape ha hyg̃uatã; ha haʼe ohovasa Amulek ha hógape, ha omeʼẽ aguyje Tupãme.\n\n23 Ha okaru ha hyvatã rire heʼi Amulek-pe: Che haʼe Alma, ha haʼe sumo sacerdote Tupã tupao ári ko tetã tuichakue javére.\n\n24 Ha péina ápe, che añehenói amboʼe hag̃ua Tupã ñeʼẽ opa ko tavayguakuéra apytépe, rrevelasiõ espíritu ha profesía heʼiháicha; ha aimékuri ko tetãme ha nachemog̃uahẽséi hikuái, ha katu chemosẽ okápe ha haimete ajere ko tetãgui tapiaite g̃uarã.\n\n25 Ha katu péina ápe, ojeʼe chéve ajujey hag̃ua ha aprofetisa ko tavayguakuérape, heẽ, ha atestifika hag̃ua hesekuéra hembiapovaikuérare.\n\n26 Ha koʼág̃a, Amulek, ejehovasáva nde chemongaru, ha chemog̃uahẽ haguére, cheñembyahýigui, aʼajuna haguérekuri heta ára aja.\n\n27 Ha Alma opyta Amulek ndive heta ára oñepyrũ mboyve ohekomboʼe tavayguakuérape.\n\n28 Ha ojehu tavayguakuéra oñemohatãve hembiapovaikuérape.\n\n29 Ha pe ñeʼẽ ou Alma-pe, heʼívo: Tereho ha ere avei che rembiguái Amulek-pe, pesẽ ha peprofetisa hag̃ua ko tavayguakuérape, pejévo: Peñearrepentíke, péicha heʼígui Ñandejára, napeñearrepentíriramo che ajúta ko tavayguakuérape che pochy reheve; heẽ, ha namboykemoʼãi che pochyvaiete.\n\n30 Ha Alma osẽ, ha avei Amulek, tavayguakuéra apytépe, omeʼẽ hag̃ua chupekuéra Tupã ñeʼẽ; ha henyhẽ hikuái pe Espíritu Santo-gui.\n\n31 Ha oñemeʼẽ chupekuéra puʼaka, tuichaitereígui ndaikatúi oñemoinge chupekuéra kaʼirãime; ni ndaikatúi avave yvypóra ojuka chupekuéra; upevére, ndoiporúi hikuái ipuʼaka ojejokua peve chupekuéra jokuahápe ha ojeity kaʼirãime. Koʼág̃a, koʼãva ojejapo Ñandejára ohechauka hag̃ua ipuʼaka hesekuéra.\n\n32 Ha ojehu osẽ hikuái ha oñepyrũ ohekomboʼe ha oprofetisa tavayguakuérape, pe espíritu ha puʼaka Ñandejára omeʼẽvaʼekue chupekuéra rupive.\n\n", "alma 9": "Alma ñeʼẽ, ha avei Amulek ñeʼẽ, oñeñeʼẽvaʼekue tavayguakuéra oĩva Ammoníah retãme. Avei oñemoĩ kaʼirãime ha oñemosãso Tupã puʼaka imilágrova oĩva ipypekuéra rupive, Alma kuatiajehaipyrépe oĩháicha.\n\nOike ñembyaty 9 guive 14 peve avei.\n\n[center][font_size=26]Ñembyaty 9[/font_size][/center]\n\n[i]Alma heʼi Ammoníah tavayguakuérape oñearrepenti hag̃ua—Ñandejára iporiahuverekóta lamanita-kuéra ndive ára pahápe—Nefita-kuéra ohejáramo tesape, oñehundíta lamanita-kuéra rupive—Tupã Raʼy ou pyaʼéta—Haʼe orredimíta umi oñearrepentíva, oñemongaraíva, ha oguerekóva jerovia hérare. 82 ary rupi Cristo mboyve.[/i]\n\n1 Ha avei, che, Alma, heʼívo chéve Tupã ajagarra hag̃ua Amulek-pe ha aha ha ahekomboʼe jey hag̃ua ko tavayguakuérape, térã tavayguakuéra oĩva Ammoníah tavaguasúpe, ojehu che añepyrũvo ahekomboʼe chupekuéra, haʼekuéra oñepyrũ oñorairõ chendive, heʼívo:\n\n2 Máva piko nde? Reimoʼã piko rogueroviáta peteĩ kuimbaʼe testimónio, heʼíramo jepe oréve pe yvy opataha?\n\n3 Koʼág̃a haʼekuéra noikũmbýi umi ñeʼẽ heʼivaʼekue; ndoikuaáigui hikuái pe yvy opataha.\n\n4 Ha heʼi avei hikuái: Ndorogueroviamoʼãi ne ñeʼẽ reprofetisáramo ko tavaguasu tuichaitéva oñehunditaha peteĩ árape.\n\n5 Koʼág̃a haʼekuéra ndoikuaái Tupã ikatuha ojapo umi tembiapo techapyrã, haʼégui hikuái tavayguakuéra ikorasõ hatã ha ipyʼahatãva.\n\n6 Ha heʼi hikuái: Máva piko Tupã, nombouvéiva hetave autorida peteĩ kuimbaʼéguinte ko tavayguakuérape, heʼi hag̃ua chupekuéra añete oĩva umi mbaʼe tuicha ha hechapyrãvape?\n\n7 Ha ou hikuái omoĩ hag̃ua ipo che ári; ha katu péina ápe, ndachejagarrái hikuái. Ha ambohovái mbaretépe haʼe hag̃ua chupekuéra, heẽ, atestifika chupekuéra katupyrýpe, haʼévo:\n\n8 Péina ápe, O peẽ ñemoñare ñaña ha pyʼahatãva, mbaʼéichapa penderesarái pende rukuéra jepokuaágui; heẽ, pyaʼete piko penderesarái Tupã rembiapoukapykuéragui.\n\n9 Napenemanduʼái piko ñande ru, Lehi, ojegueruhague Jerusalén-gui Tupã po rupive? Napenemanduʼái piko haʼe oguerahahague opavave chupekuéra pe taveʼỹre?\n\n10 Ha pyaʼete piko penderesarái heta ára haʼe omosãsohague ñande rukuérape ihayhuʼỹhakuéra pógui, ha oñongatu chupekuéra ani oñehundi, jepe ijoykeʼykuéra po rupive?\n\n11 Heẽ, ha ndahaʼéirire ipuʼaka ijojaʼỹva, ha iporiahuvereko, ha ipyʼaporã ñanendive g̃uarã rupi, jajeipeʼamantevaʼerãkuri yvy ape árigui heta ko ára mboyve, ha ñañemoĩvaʼerãmoʼãkuri peteĩ tekoʼasy ha ñembyasy ñeime opaveʼỹvape.\n\n12 Péina ápe, koʼág̃a haʼe peẽme haʼe heʼiha peẽme peñearrepenti hag̃ua; ha napeñearrepentíriramo, mbaʼevéicharõ ndapehupytymoʼãi Tupã rréino. Ha katu péina ápe, ndahaʼéi koʼãvante—haʼe heʼíkuri peẽme peñearrepenti hag̃ua, ndaʼupéichairõ haʼe penerundipaitéta yvy ape árigui; heẽ, oúta peẽme ipochy reheve, ha ipochyvaietépe haʼe noñemovãmoʼãi.\n\n13 Péina ápe, napenemanduʼái piko ñeʼẽ haʼe heʼivaʼekue Lehi-pe, heʼívo: Peneñeʼẽrenduháicha che rembiapoukapykuérare, peñakãrapuʼãta upe tetãme? Ha avei ojeʼékuri: Peneñeʼẽrenduʼỹháicha che rembiapoukapykuérare pejeipeʼáta Ñandejára renondégui.\n\n14 Koʼág̃a che aipota penemanduʼa, lamanita-kuéra naiñeʼẽrendúi haguére Tupã rembiapoukapykuérare, ojeipeʼavaʼekue Ñandejára renondégui. Koʼág̃a jahecha Ñandejára ñeʼẽ oñekumpliha koʼã mbaʼépe, ha lamanita-kuéra ojeipeʼákuri henondégui, oñepyrũ guive hembiapovai hikuái ko tetãme.\n\n15 Upevére che haʼe peẽme, ivevyivéta chupekuéra g̃uarã pe huísio árape peẽme g̃uarãgui, pepytáramo pene angaipakuérape, heẽ, ha jepe ivevyivéta chupekuéra g̃uarã kóva ko tekovépe peẽme g̃uarãgui, napeñearrepentíriramo.\n\n16 Heta ñeʼẽmeʼẽ ojeipysógui lamanita-kuérape g̃uarã; haʼégui ituvakuéra jepokuaa rupi opytahague hikuái iñeime jeikuaaʼỹme; upévare Ñandejára oiporiahuverekóta chupekuéra ha ombopukúta iñeimekuéra upe tetãme.\n\n17 Ha peteĩ ára ojeguerúta chupekuéra oguerovia hag̃ua iñeʼẽ, ha oikuaa hag̃ua ituvakuéra jepokuaa oĩvaiha; ha heta ijapytepekuéra ojesalváta, Ñandejára oiporiahuverekótagui umi ohenóivape héra.\n\n18 Ha katu péina ápe, che haʼe peẽme pepytáramo pende rekoñañáme, pende ára noñembopukumoʼãi upe tetãme, lamanita-kuéra oñemboútagui pende ári; ha napeñearrepentíriramo oúta hikuái peteĩ ára peẽ peikuaaʼỹvape, ha oúta peẽme peteĩ ñehundipaite reheve; ha haʼéta Ñandejára pochy mbarete rupi.\n\n19 Haʼe ndohejamoʼãigui peẽme peiko pene rembiapovaikuérape, pehundi hag̃ua itavayguakuérape. Che haʼe peẽme, Nahániri; ha katu ohejáta uvei lamanita-kuéra ohundi opa itavayguakuérape oñehenóiva Nefi tavayguakuéra, peichahágui hoʼáramo hikuái angaipa ha tembiapovaípe, oñemeʼẽ rire chupekuéra hetaite tesakã ha hetaite kuaapy Ñandejára Itupãgui;\n\n20 Heẽ, haʼe rire hikuái peteĩ tavayguakuéra ojehayhuetereíva Ñandejárare; heẽ, ojehayhuve rire chupekuéra opa ambue tetã, avaretã, ñeʼẽ, ha tavayguakuéragui; ojehechauka rire chupekuéra, haʼekuéra oipota, ojerovia ha oñemboʼeháicha, opa mbaʼe umi oikovaʼekue, ha oikóva, ha oútava rehegua.\n\n21 Ou rire chupekuéra Ñandejára Espíritu, oñeʼẽ rire hikuái angelkuéra ndive ha oñeñeʼẽ rire chupekuéra Ñandejára ñeʼẽ rupi; ha oguereko rire pe profesía ha rrevelasiõ espíritu, ha avei heta don, don oñeʼẽ hag̃ua ambue ñeʼẽme, ha don oporohekomboʼe hag̃ua, ha Espíritu Santo don, ha pe don ombohasa hag̃ua peteĩgui ambue ñeʼẽme.\n\n22 Heẽ, ha Tupã oipeʼa rire chupekuéra Jerusalén retãgui Ñandejára po rupive, ojesalva rire chupekuéra ñembyahýi, ha mbaʼasýgui, ha opa mbaʼasy opaichaguágui, oñemombarete rire chupekuéra ñorairõguasúpe ani hag̃ua oñehundi, oñemosãso rire chupekuéra ñeñapytĩmbýgui heta ára aja, ha oñeñangareko ha oñeñongatu rire chupekuéra koʼág̃a peve, ha oñemoakãrapuʼã chupekuéra ipirapire heta peve opa mbaʼépe—\n\n23 Ha koʼág̃a péina ápe che haʼe peẽme, ko tavayguakuéra, oñemeʼẽvaʼekuépe hetaite jehovasa Ñandejára po rupive, hembiapovaíramo pe tesape ha jeikuaa oguerekóva rehe, che haʼe peẽme upéicharamo, hoʼáramo hikuái tembiapovaípe, ivevyietereivéta lamanita-kuérape g̃uarã chupekuérape g̃uarãgui.\n\n24 Péina ápe, Ñandejára ñeʼẽmeʼẽ ojeipysógui lamanita-kuérape, ha katu ndahaʼéi peẽme g̃uarã penerembiapovaíramo; noñeʼẽmeʼẽporãi piko ha ndeʼi mbaretéi piko Ñandejára, pepuʼãramo hese peñehundipataha yvy ape árigui?\n\n25 Ha koʼág̃a upévare, ani hag̃ua peñehundi, Ñandejára omondo hiʼángelpe ou hag̃ua hetápe itavayguakuéra apytégui, heʼívo chupekuéra osẽvaʼerãha ha oñeʼẽ mbarete ko tavayguakuérape, heʼívo: Peñearrepentíke, yvága rréino hiʼag̃uímagui;\n\n26 Ha koʼágui mbovy árape Tupã Raʼy oúta iverapýpe; ha iverapy haʼéta pe Túva Unihénito verapy, henyhẽva grásia, joja ha añetégui, henyhẽva ñehaʼarõkuaágui, poriahuvereko, ha pyʼaporãgui, ipyaʼéva ohendu hag̃ua itavayguakuéra jerureʼasy ha ombohovái hag̃ua iñemboʼekuéra.\n\n27 Ha péina ápe, ou orredimi hag̃ua umi oñemongaraítavape arrepentimientorã, ojerovia rupive hérare.\n\n28 Upévare, pembosakoʼi Ñandejára rape, hiʼag̃uímagui ára opa yvypóra omonoʼõtaha hembiapokuéra repymeʼẽ, haʼe haguéicha hikuái—ijojáramo omonoʼõta hiʼánga salvasiõ, Jesucristo puʼaka ha ñemosãso rupive; iñañáramokuri omonoʼõta hiʼánga kondenasiõ, pe aña puʼaka ha ñeñapytĩmby rupive.\n\n29 Koʼág̃a péina ápe, kóva haʼe pe ángel ñeʼẽ, ojerureʼasýva tavayguakuérape.\n\n30 Ha koʼág̃a, che joykeʼykuéra ahayhuetéva, peẽ haʼégui che joykeʼy, ha pejehayhuvaʼerã, ha pejapovaʼerã tembiapo ohechaukáva arrepentimiénto, ahechágui pene korasõkuéra oñemohatãitereiha Tupã ñeʼẽ rehe, ha ahechágui peẽ haʼeha peteĩ tavayguakuéra okañýva ha hoʼáva.\n\n31 Koʼág̃a ojehu che, Alma, añeʼẽ rire koʼã ñeʼẽ, péina ápe, pe tavayguakuéra ipochy chendive haʼe haguére chupekuéra haʼeha hikuái tavaygua ikorasõ hatã ha ipyʼahatãva.\n\n32 Ha avei ipochy chendive hikuái haʼe haguére chupekuéra haʼeha peteĩ tavaygua okañýva ha hoʼáva, ha oñehaʼã omoĩ hikuái ipo che ári, chereity hag̃ua kaʼirãime.\n\n33 Ha katu Ñandejára ndohejái upéramo chejagarra hikuái ha chereity kaʼirãime.\n\n34 Ha ojehu Amulek osẽ ha oñemboʼy ha oñepyrũ ohekomboʼe avei chupekuéra. Ha koʼág̃a ndojehaipái pe Amulek ñeʼẽ, upevére mbovymi iñeʼẽ apytégui ojehai ko kuatiajehaipyrépe.\n\n", "alma 10": "[center][font_size=26]Ñembyaty 10[/font_size][/center]\n\n[i]Lehi haʼe Manasés ñemoñare—Amulek omombeʼu pe ángel heʼihague chupe oñangareko hag̃ua Alma-re—Hekojojakuérava ñemboʼe rupi tavayguakuéra noñehundíri—Avogadokuéra ha huekuéra hekojojaʼỹva omoĩ pe tavayguakuéra ñehundi pyenda. 82 ary rupi Cristo mboyve.[/i]\n\n1 Koʼág̃a koʼãva haʼe ñeʼẽ Amulek ohekomboʼevaʼekue tavayguakuérape oĩva Ammoníah retãme, heʼívo:\n\n2 Che haʼe Amulek; che haʼe Gidona raʼy, haʼéva Ismael raʼy, haʼéva Aminadí ñemoñare; ha péva haʼe pe Aminadí ohesaʼỹijovaʼekue jehai oĩvaʼekue témplo tápia ári, ojehaivaʼekue Tupã po rupive.\n\n3 Ha Aminadí haʼe Nefi ñemoñare, haʼevaʼekue Lehi raʼy, ouvaʼekue Jerusalén retãgui, haʼéva Manasés ñemoñare, haʼevaʼekue José raʼy ojehepymeʼẽvaʼekue Egipto-pe ijoykeʼykuéra po rupi.\n\n4 Ha péina ápe, che haʼe avei peteĩ kuimbaʼe herakuãporãva opa chekuaáva apytépe; heẽ, ha péina ápe, che aguereko heta che rogaygua ha che angirũnguéra, ha ahupytýkuri avei heta pirapire che rembiapo katupyry rupive.\n\n5 Upevére, jepe opa koʼã mbaʼe, arakaʼeve ndaikuaahetaivaʼekue Ñandejára rapekuéra ni imbaʼeñemimby, ha ipuʼaka hechapyrãvagui. Che haʼe arakaʼeve ndaikuaahetaivaʼekue koʼã mbaʼégui; ha katu péina ápe, che ajavy, ahecháguikuri heta imbaʼeñemimby ha ipuʼaka techapyrã; heẽ, jepe ko tavayguakuéra rekove ñeñongatúpe.\n\n6 Upevére, che amohatã che korasõ, añehenóigui heta ára ha nahenduséi; upévare aikuaákuri koʼã mbaʼégui, ha katu ndaikuaaséi; upévare añemoĩkuri gueteri Tupã rehe, che korasõ rembiapovaípe, jepe irundy ára peve séptimo jasýpe, décimo ary huekuéra ñeisãmbyhy aja.\n\n7 Aha jave ahecha hag̃ua peteĩ che rogaygua ag̃uíme, péina ápe ojehechauka chéve peteĩ Ñandejára ángel ha heʼi: Amulek, terehojey nde rógape, remongarútagui peteĩ Ñandejára proféta; heẽ, peteĩ kuimbaʼe marangatu, haʼéva peteĩ kuimbaʼe Tupã poravopyre; haʼe oajunáguikuri heta ára ko tavayguakuéra angaipa rehe, ha iñembyahýi, ha nde remog̃uahẽta chupe nde rógape ha remongarúta, ha haʼe nderovasáta ndéve ha nde rógape; ha Ñandejára jehovasa oúta nde ha nde róga ári.\n\n8 Ha ojehu cheñeʼẽrendu upe ángel ñeʼẽ rehe, ha ahajey che rógape. Ha upépe aha jave ajuhu pe kuimbaʼe upe ángel heʼivaʼekuére chéve: Remog̃uahẽta nde rógape—ha péina ápe péva haʼe pe kuimbaʼe oñeʼẽvaʼekue hína peẽme Tupã mbaʼekuéra rehe.\n\n9 Ha pe ángel heʼi chéve haʼeha peteĩ kuimbaʼe imarangatúva; upévare che aikuaa haʼeha peteĩ kuimbaʼe imarangatúva upéicha ojeʼe haguére peteĩ Tupã ángel rupi.\n\n10 Ha avei, che aikuaa umi mbaʼe haʼe otestifikavaʼekue añeteguaha; ha péina ápe haʼe peẽme, Ñandejára oikoveháicha, jepe haʼe omboúkuri hiʼángelpe ohechauka hag̃ua chéve koʼã mbaʼe; ha haʼe ojapókuri koʼãva ko Alma oiko aja che rógape.\n\n11 Ha péina ápe, ohovasákuri che róga, che rovasa chéve, ha umi kuña oĩva che rógape, ha che raʼykuéra, ha che ru ha che rogayguakuérape; heẽ, jepe ohovasa opa che rogayguakuérape, ha Ñandejára jehovasa oguejýkuri ore ári umi ñeʼẽ haʼe heʼi haguéicha.\n\n12 Ha koʼág̃a, Amulek heʼívo koʼã ñeʼẽ tavayguakuéra oñepyrũ oñemondýi, ohechávo oĩveha peteĩ testígo omeʼẽva testimónio umi mbaʼe ojeʼevaʼekuégui hesekuéra, ha avei umi mbaʼe ouvaʼerãgui, profesía espíritu ipypekuéra oĩháicha.\n\n13 Upevére, oĩ ijapytepekuéra ojaposéva chupekuéra porandu, ikatupyry rupi oity hag̃ua chupekuéra iñeʼẽme, ojuhu hag̃ua hikuái testimónio hesekuéra, omeʼẽ hag̃ua ihuekuérape ohusga hag̃ua chupekuéra ileikuérape heʼiháicha, ha ojejuka térã oñemoĩ hag̃ua chupekuéra kaʼirãime, umi tembiapovai ikatúva haʼekuéra ohechaukaguaʼu térã otestifika hesekuéra.\n\n14 Koʼág̃a koʼã kuimbaʼe ohundiséva chupekuéra, haʼe avogádo tavayguakuéra ojokuái térã ohenoivaʼekue oiporu hag̃ua upe léi oĩ jave ojehusgavaʼerã, térã tavayguakuéra ojehusga jave hembiapovaíre huekuéra renondépe.\n\n15 Koʼág̃a koʼã avogádo iñarandu opa tavayguakuéra rembiapo ha katupyrýpe; ha kóva haʼe oñembosakoʼi hag̃ua chupekuéra ikatupyry hag̃ua hembiapópe.\n\n16 Ha ojehu oñepyrũ oporandu hikuái Amulek-pe, upéicha omoĩvai hag̃ua chupe hikuái iñeʼẽme, térã ombojoavy hag̃ua umi ñeʼẽ haʼe heʼíva.\n\n17 Koʼág̃a ndoikuaáikuri hikuái Amulek oikuaaha ijepyʼamongetakuéra. Ha katu oñepyrũvo ojapo hikuái chupe porandu, haʼe ohecha hemiandukuéra, ha heʼi chupekuéra: O ñemoñare ñaña ha pyʼahatã, pendejapúva ha penerovamokõiva, pemoĩgui hína pe aña pyendarã; pembosakoʼígui hína pokarẽ ha ñuhã peity hag̃ua Tupã marangatukuérape.\n\n18 Pejapo hína tape pembyai hag̃ua umi hekojojáva rape ha pegueru hag̃ua Tupã pochy pene akã ári, jepe ko tavayguakuéra ñehundipaite.\n\n19 Heẽ, heʼi porãmavaʼekue Mosíah, ñande rréi paha, omeʼẽta jave pe rréino, ndoguerekóivo avápepa ohejáta, ojapóvo péicha ko tavayguakuéra oñeisãmbyhy iñeʼẽte rupi—heẽ, haʼe heʼiporãvaʼekue og̃uahẽramo ára ko tavayguakuéra ñeʼẽ oiporavóramo tembiapovai, kóva haʼe, og̃uahẽramo ára ko tavayguakuéra hoʼáramo tembiapovaípe, oĩmbátama hikuái ñehundirã.\n\n20 Ha koʼág̃a che haʼe peẽme ojapo porã Ñandejára ohusgávo pene rembiapovaikuéra; heʼi porãma ko tavayguakuérape hiʼangelkuéra ñeʼẽ rupive; Peñearrepentíke, peñearrepentíke, yvagakuéra rréino hiʼag̃uímagui.\n\n21 Heẽ, heʼi porã, hiʼangelkuéra ñeʼẽ rupive: Aguejýta che tavayguakuéra apytépe, joja ha hustísia reheve che pópe.\n\n22 Heẽ, ha che haʼe peẽme ndahaʼéirire hekojojavakuéra ñemboʼe rupi, koʼág̃a oĩva upe tetãme, koʼág̃aite oñembouvaʼerãmoʼã peẽme peteĩ ñehundipaite; jepe ndahaʼemoʼãi ýpe moñeñuvã rupi, oiko haguéicha tavayguakuéra Noé araguápe, ha katu haʼéta ñembyahýi, ha mbaʼasyvai, ha kysepuku rupive.\n\n23 Ha katu umi hekojojáva ñemboʼe rupi napeñehundíri; koʼág̃a upévare, pemosẽrõ hekojojávape pende apytégui upéramo Ñandejára ndojokomoʼãi ipo; ha katu ipochyvaietépe oúta pende rehe; upéramo pejejopýta ñembyahýi, ha mbaʼasyvai, ha kysepuku rupive; ha pe ára pyaʼe ou napeñearrepentíriramo.\n\n24 Ha koʼág̃a ojehu umi tavayguakuéra ipochyve Amulek ndive, ha osapukái, heʼívo: Ko yvypóra oñeʼẽvai ñande léi ijojáva rehe, ha ñande avogadokuéra iñarandúva rehe jaiporavovaʼekuépe.\n\n25 Ha katu Amulek oipyso ijyva, ha osapukái hatãve chupekuéra, heʼívo: O ñemoñare ñaña ha pyʼahatã, mbaʼére piko Satana ojokua atãite pene korasõ? mbaʼére piko peñemoĩse ipoguýpe ipuʼaka hag̃ua pende rehe, omoypytũ hag̃ua pende resa, ha péva rupi napeikũmbyséi hiʼañetépe, umi ñeʼẽ ojeʼéva?\n\n26 Ha péina ápe, atestifika piko che pende leikuéra rehe? Peẽ napeikũmbýi; peje añeʼẽhague pende léi rehe; ha katu ndaʼupéichai, ha katu añeʼẽporã pende léi rehe, pene kondenasiõrã.\n\n27 Ha koʼág̃a péina ápe, che haʼe peẽme, pende avogadokuéra ha huekuéra rekojojaʼỹ oñepyrũma omoĩ pyenda ko tavayguakuéra ñehundirã.\n\n28 Ha koʼág̃a ojehu Amulek oñeʼẽmba rire koʼã ñeʼẽ tavayguakuéra osapukái hese, heʼívo: koʼág̃a jaikuaa ko kuimbaʼe haʼeha aña raʼy, ñanembotavy haguére; oñeʼẽvaígui ñande léi rehe. Ha koʼág̃a heʼi noñeʼẽvairihague umívare.\n\n29 Ha avei, oñeʼẽvaíkuri ñande avogádo, ha ñande huekuéra rehe.\n\n30 Ha ojehu umi avogádo omoĩ ikorasõmekuéra imanduʼavaʼerãha hikuái koʼã mbaʼére omoĩ hag̃ua hese.\n\n31 Ha oĩ ijapytepekuéra peteĩ hérava Zeezrom. Koʼág̃a péva haʼe oñeʼẽvaivéva Amulek ha Alma rehe, haʼévo ikatupyryvéva ijapytepekuéra, oguerekóvo heta tembiapo tavayguakuéra apytépe.\n\n32 Koʼág̃a koʼã avogádo oipotáva haʼe pirapire; ha ojehepymeʼẽ chupekuéra tembiapo ojapóva rehe.\n\n", "alma 11": "[center][font_size=26]Ñembyaty 11[/font_size][/center]\n\n[i]Oñemombeʼu mbaʼéichapa nefita-kuéra pirapire repy—Amulek oñorairõ Zeezrom ndive—Cristo ndosalvamoʼãi tavayguakuérape iñangaipápe—Umi ohupytýva yvága rréino añónte ojesalváta—Opavave yvypóra opuʼãta ñemanoveʼỹme—Ndaipóri ñemano Jeikovejey rire. 82 ary rupi Cristo mboyve.[/i]\n\n1 Koʼág̃a Mosíah léipe heʼi opavave haʼéva léi rehegua hue, térã umi oñehenóiva huerã, ohupytyvaʼerã hepymeʼẽ ára ombaʼapohaguéicha ohusga hag̃ua umi ojeguerúvape chupekuéra ojehusga hag̃ua.\n\n2 Koʼág̃a peteĩ kuimbaʼe odevéramo ambuépe, ha ndohepymeʼẽiramo chupe pe odevéva, oñemombeʼu pe huépe; ha pe hue oiporu autorida, ha omondo tembiguaikuéra ogueru hag̃ua pe kuimbaʼe henondépe; ha haʼe ohusga pe kuimbaʼe léipe heʼiháicha ha umi mbaʼe ojeʼeháicha hese; ha upéicha ojehepymeʼẽuka pe kuimbaʼépe ideveha, térã ojeipeʼa chugui umi mbaʼe oguerekóva, térã oñemosẽ tavayguakuéra apytégui ipokovi ha imondavaramoguáicha.\n\n3 Ha pe hue ohupyty ijehepymeʼẽ ára ombaʼapoháicha—peteĩ árare peteĩ seníne oroguigua, térã peteĩ senum plátaguigua, haʼéva peteĩ seníne oroguiguáicha; ha kóva umi léi oñemeʼẽvaʼekuépe heʼiháicha.\n\n4 Koʼág̃a koʼãva haʼe umi monéda oroguigua, ha plataguigua réra, hepyháicha. Ha umi térã oñemeʼẽ nefita-kuéra rupi, ndoipapáigui hikuái judio-kuéra oikóva Jerusalén-pe ojapoháicha; ni nomedíri hikuái ojapoháicha judio-kuéra; ha katu omoambue hikuái ijeipapa ha iñemedikuéra, umi tavaygua oipota ha oikotevẽháicha, opa ñemoñarépe, huekuéra ñeisãmbyhy peve, oñemoĩvaʼekue rréi Mosíah rupive.\n\n5 Koʼág̃a péicha oipapa hikuái—peteĩ seníne oroguigua, peteĩ seón oroguigua, peteĩ shum oroguigua, ha peteĩ limna oroguigua.\n\n6 Peteĩ senum plataguigua, peteĩ amnor plataguigua, peteĩ ezrom plataguigua ha peteĩ onti plataguigua.\n\n7 Peteĩ senum plataguigua haʼe peteĩ seníne oroguiguáicha, ha peteĩ térã ambuéva haʼe peteĩ cebada medídaicha, ha avei peteĩ medída opaichagua yva raʼỹicha.\n\n8 Koʼág̃a peteĩ seón oroguigua haʼe mokõi seníne repýicha.\n\n9 Ha peteĩ shum oroguigua haʼe mokõi seón repýicha.\n\n10 Ha peteĩ limna oroguigua haʼe opaite umíva repýicha.\n\n11 Ha peteĩ amnor plataguigua haʼe mokõi senumes repýicha.\n\n12 Ha peteĩ ezrom plataguigua haʼe irundy senumes repýicha.\n\n13 Ha peteĩ onti haʼe opaite umíva repýicha.\n\n14 Koʼág̃a kóva haʼe umi michĩvéva jeipapa repymeʼẽ, ijeipapakuéra apytégui—\n\n15 Peteĩ shiblón haʼe peteĩ senum mbytéicha; upévare, peteĩ shiblón haʼe peteĩ cebada medída mbytéicha.\n\n16 Ha peteĩ shiblum haʼe peteĩ shiblón mbytéicha.\n\n17 Ha peteĩ léah haʼe peteĩ shiblum mbytéicha.\n\n18 Koʼág̃a kóva haʼe ijeipapa, haʼekuéra oipapaháicha.\n\n19 Koʼág̃a peteĩ antión oroguigua haʼe mbohapy shiblon repýicha.\n\n20 Koʼág̃a, haʼékuri oñembopirapire hag̃uánte hikuái, ohupytýgui hepymeʼẽ hembiapokuére, upévare, omokyreʼỹ hikuái tavayguakuérape ñembohovái, ha opáichagua joavy ha tekoñañáme g̃uarã, upéicha oguerekove hag̃ua hikuái tembiapo, ohupyty hag̃ua pirapire tembiapo oñemeʼẽháicha chupekuéra; upévare omokyreʼỹ hikuái tavayguakuérape Alma ha Amulek rehe.\n\n21 Ha ko Zeezrom oñepyrũ oporandu Amulek-pe, heʼívo: Rembohováitapa chéve mbovymi porandu ajapótava ndéve? Koʼág̃a Zeezrom haʼe peteĩ kuimbaʼe katupyry aña rembiapópe, ohundi hag̃ua mbaʼe iporãva; upévare, haʼe heʼi Amulek-pe: Rembohováita piko chéve porandu ajapótava ndéve?\n\n22 Ha heʼi chupe Amulek: Heẽ, oĩporãramo Ñandejára Espíritu ndive, oĩva che pype; ndaʼemoʼãigui mbaʼeve oñemoĩva pe Ñandejára Espíritu rehe. Ha Zeezrom heʼi chupe: Péina ápe, koʼápe oĩ sei onti plataguigua, ha opa koʼãva ameʼẽmbáta ndéve renegáramo oĩha peteĩ Tekove Ipuʼakapáva.\n\n23 Koʼág̃a Amulek heʼi: O añaretã raʼy, mbaʼére piko cheipyʼaraʼã? Ndereikuaái piko nde umi hekojojáva noñemeʼẽiha umichagua jeipyʼaraʼãme?\n\n24 Reguerovia piko nde ndaiporiha Tupã? Che haʼe ndéve, Nahániri, nde reikuaa oĩha peteĩ Tupã, ha katu rehayhuve chugui pe pirapire.\n\n25 Ha koʼág̃a nde chembotavýkuri Tupã renondépe. Nde erékuri chéve—Péina ápe koʼã sei onti, hepyetéva, ameʼẽta ndéve—ha katu ne korasõme erékuri neremeʼẽmoʼãiha chéve; ha pe nde reipotávante haʼe che anega Tupã añetegua ha oikovévape, reguereko hag̃ua mbaʼérepa cherundi hag̃ua. Ha koʼág̃a péina ápe, ko tuicha mbaʼeñaña rehe rehupytýta nde repymeʼẽ.\n\n26 Ha Zeezrom heʼi chupe: Ere piko nde oĩha peteĩ Tupã añetegua ha oikovéva?\n\n27 Ha Amulek heʼi: Heẽ, oĩ peteĩ Tupã añetegua ha oikovéva.\n\n28 Koʼág̃a Zeezrom heʼi: Oĩve piko peteĩ Tupãgui?\n\n29 Ha haʼe ombohovái, Nahániri.\n\n30 Koʼág̃a Zeezrom heʼi jey chupe: Mbaʼéicha piko reikuaa koʼã mbaʼe?\n\n31 Ha haʼe heʼi: Peteĩ ángel oikuaaukákuri chéve.\n\n32 Ha Zeezrom heʼi jey: Máva piko pe oútava? Haʼe piko Tupã Raʼy?\n\n33 Ha haʼe heʼi chupe, Heẽ.\n\n34 Ha Zeezrom heʼi jey: Osalváta piko haʼe tavayguakuérape iñangaipápe? Ha Amulek ombohovái ha heʼi chupe: Che haʼe ndéve ndojapomoʼãi upéva, ndaikatúigui haʼe onega iñeʼẽ.\n\n35 Koʼág̃a Zeezrom heʼi tavayguakuérape: Pemaʼẽke penemanduʼa hag̃ua koʼã mbaʼére; haʼe heʼíguikuri ndaiporiha ndahaʼéirõ peteĩ Tupã añónte; upevére haʼe heʼi Tupã Raʼy outaha, ha katu ndosalvamoʼãi itavayguakuérape—oguerekoramoguáicha haʼe autorida heʼi hag̃ua Tupãme ojapovaʼerã.\n\n36 Koʼág̃a Amulek heʼi jey chupe: Péina ápe nde ndejapúkuri, erégui añeʼẽhague aguerekoramoguáicha autorida haʼe hag̃ua Tupãme ojapovaʼerã, haʼe haguére haʼe ndosalvamoʼãiha itavayguakuérape iñangaipápe.\n\n37 Ha che haʼe jey ndéve ndaikatuiha osalva chupekuéra iñangaipápe; che ndaikatúigui anega iñeʼẽ, ha haʼe heʼíkuri mbaʼeve ipotĩʼỹva ndaikatumoʼãiha ohupyty yvága rréino; upévare, mbaʼéicha piko pejesalváta, ndapehupytýiramo pe yvága rréino. Upévare, ndaikatúi pejesalva pene angaipápe.\n\n38 Koʼág̃a Zeezrom heʼi jey chupe: Haʼe piko Tupã Raʼy pe Tupã Ijapyraʼỹvaite?\n\n39 Ha Amulek heʼi chupe: Heẽ, haʼe niko haʼe pe Túva Ijapyraʼỹvaite yvága ha yvy, ha opa mbaʼe ipype oĩvapegua; haʼe iñepyrũmby ha ipaha, peteĩha ha ipaháva;\n\n40 Ha oúta yvórape orredimi hag̃ua itavayguakuérape; ha ojagarráta hiʼári umi hérare ojeroviáva rembiapovaikuéra; ha koʼãva haʼe umi ohupytýtava tekove opaveʼỹva, ha avavépema ndoúi upe salvasiõ.\n\n41 Upévare umi iñañáva opyta ndojejapoiramoguáicha mbaʼevéichagua rredensiõ, ndahaʼéiramo umi ñemano sãnguéra jejoránte; ha péina ápe, ou ára opavave opuʼãtaha omanovakuéra apytégui ha oñemboʼýta Tupã renondépe, ha ojehusgáta chupekuéra hembiapokuérare.\n\n42 Koʼág̃a, oĩ peteĩ ñemano hérava yvyʼarigua ñemano; ha Cristo ñemano ojoráta ko yvyʼarigua ñemano sã, opavave oñemopuʼã hag̃ua ko yvyʼarigua ñemanógui.\n\n43 Pe espíritu ha pe tete ojoaju porãmbaite jeýta; umi tete pehẽngue ha kangue joajuha oñemoĩjeýta oĩhaguéicha voi, jepe koʼág̃a ñaimeháicha; ha jajegueraháta ñañemboʼy hag̃ua Tupã renondépe, jaikuaávo koʼág̃a jaikuaaháicha, ha ñanemanduʼa porãvo opa ñane rembiapovaikuérare.\n\n44 Koʼág̃a, kóva ko ñemoĩjey oúta opavavépe, ituja ha imitãva, ojejokua ha isãsóva, kuimbaʼe ha kuña, iñaña térã hekojojávape; ha ni peteĩ akãrague jepeve nokañymoʼãi iñakãgui; ha katu opa mbaʼe oñemoĩporãmba jeýta, koʼág̃a oĩháicha, térã pe tetépe, ha ojegueraháta chupekuéra oñemboʼy hag̃ua Cristo pe Taʼýra trivunal renondépe, ha Tupã pe Túva, ha pe Espíritu Santo, haʼéva peteĩ Tupã Opaveʼỹva, ojehusga hag̃ua hembiapokuére, tahaʼe iporã térã ivaíva.\n\n45 Koʼág̃a, péina ápe, añeʼẽkuri ndéve pe tete omanokuaáva ñemano rehe, ha avei pe tete omanokuaáva jeikovejey rehe. Che haʼe ndéve ko tete omanokuaáva oñemopuʼãha tete omanokuaaʼỹvaicha, kóva haʼe ñemanógui, jepe ñemano peteĩhágui jeikovépe, ndaikatuvéi hag̃uama omano; ijespiritukuéra ojoajúta hetekuéra ndive, anivéma hag̃ua ojei ojuehegui; ha upéicha ko joaju haʼe espíritu rehegua ha omanoveʼỹva, anive hag̃uáma oñembyai.\n\n46 Koʼág̃a, Amulek oñeʼẽmbávo koʼã ñeʼẽ tavayguakuéra oñepyrũ jey oñemondyieterei, ha avei Zeezrom oñepyrũ oryrýi. Ha péicha opa Amulek ñeʼẽ, térã koʼãvante haʼe umi che ahaivaʼekue.\n\n", "alma 12": "[center][font_size=26]Ñembyaty 12[/font_size][/center]\n\n[i]Alma oñorairõ Zeezrom ndive—Tupã mbaʼeñemimbykuéra ojeikuaauka umi ijeroviarekóvapente—Yvyporakuéra ojehusga ijepyʼamongeta, ijeguerovia, iñeʼẽ, ha hembiapokuérare—Umi iñañáva ohasáta ñemano espíritu reheguáva—Ko tekove omanokuaáva haʼe peteĩ ñeime pyʼaraʼãrã—Upe plan rredensiõ rehegua rupive oiko Jeikovejey ha, jerovia rupive, umi angaipa jora—Umi oñearrepentíva ojerurekuaa poriahuvereko pe Taʼýra Unihénito rupive. 82 ary rupi Cristo mboyve.[/i]\n\n1 Koʼág̃a Alma, ohechávo Amulek ñeʼẽ omokirirĩ Zeezrom-pe, haʼe ohechágui Amulek ojagarraha chupe ijapu ha iñeʼẽreípe ohundi hag̃ua chupe, ha ohechávo haʼe oñepyrũha oryrýi oikuaágui hembiapovaiha, Alma oipeʼa ijuru ha oñepyrũ oñeʼẽ chupe, ha heʼi oĩporãha Amulek ñeʼẽ, ha omyesakãve umi mbaʼe, térã ohesaʼỹijove umi escritura Amulek ojapo haguégui.\n\n2 Koʼág̃a umi ñeʼẽ Alma heʼivaʼekue Zeezrom-pe ohendu tavayguakuéra oĩva upe jerére; tuichaitereígui pe atyguasu, ha péicha haʼe oñeʼẽ:\n\n3 Koʼág̃a Zeezrom, rehecha rejejagarraha ne ñeʼẽrei ha nde japúpe, nandejapúigui yvyporakuérape añónte ha katu ndejapúgui Tupãme; ha péina ápe, haʼe oikuaa opa nde jepyʼamongeta, ha rehecháma umi nde jepyʼamongeta ojeikuaaukaha oréve Ijespíritu rupive;\n\n4 Ha rehecha roikuaaha ne plan haʼehague peteĩ plan katupyry, pe aña katupyrýicha, pembotavy ha peñeʼẽrei hag̃ua ko tavayguakuérape ikatu hag̃ua pemopuʼã chupekuéra ore rehe, oñemoĩ hag̃ua orerehe ha oremosẽ hag̃ua okápe—\n\n5 Koʼág̃a kóva haʼékuri peteĩ nderayhuʼỹha plan, ha haʼe omombaʼapo ipuʼaka nde rehe. Koʼág̃a aipota nemanduʼa upe ndéve haʼéva haʼeha opavavépe.\n\n6 Ha péina ápe haʼe opavavépe kóva haʼehague peteĩ penderayhuʼỹva ñuhã, haʼe omoĩva omoñuhã hag̃ua ko tavayguakuérape, penemoĩ hag̃ua ipoguýpe, penemosã hag̃ua isãme, ikatu hag̃ua penemosã ñehundi opaveʼỹvape, iñeñapytĩmby puʼakaháicha.\n\n7 Koʼág̃a Alma oñeʼẽmba rire koʼã ñeʼẽ, Zeezrom oñepyrũ tuichave oryrýi, oñekonvensevégui Tupã puʼakágui; ha haʼe oñekonvense avei Alma ha Amulek oikuaaha chugui, oñekonvenségui haʼekuéra oikuaaha ikorasõ oñandu ha oipotáva; oñemeʼẽ haguére chupekuéra puʼaka oikuaa hag̃ua koʼã mbaʼégui pe profesía espíritu rupive.\n\n8 Ha Zeezrom oñepyrũ oporandu chupekuéra jesarekópe, haʼe oikuaave hag̃ua pe Tupã rréinogui. Ha haʼe heʼi Alma-pe: Mbaʼe piko heʼise koʼã mbaʼe heʼivaʼekue Amulek umi omanomavaʼekue jeikovejey rehe, opavave opuʼãtaha omanomavaʼekue apytégui, hekojoja ha hekojojaʼỹva, ha ojeguerahataha chupekuéra oñemboʼy hag̃ua Tupã renondépe ojehusga hag̃ua hembiapokuérare?\n\n9 Ha koʼág̃a Alma oñepyrũ omyesakã chupe koʼã mbaʼe, heʼívo: Hetápe ojeikuaauka Tupã mbaʼeñemimbykuéra; upevére, oñemeʼẽ chupekuéra peteĩ tembiapoukapy mbarete ndoikuaaukaivaʼerãha hikuái umíva ndahaʼéiramo umi iñeʼẽ pehẽngue añónte haʼe omeʼẽva yvypóra raʼykuérape, pe ñangareko ha jesareko haʼekuéra omeʼẽháicha chupe.\n\n10 Ha upévare, pe omohatãva ikorasõ, pévape oñemeʼẽʼive iñeʼẽ; ha pe nomohatãiva ikorasõ, pévape oñemeʼẽ hetave iñeʼẽgui, ojeheja peve chupe oikuaa Tupã mbaʼeñemimbykuéra oikuaapaite peve.\n\n11 Ha umi omohatãva ikorasõ, umívape oñemeʼẽʼive iñeʼẽgui, ndoikuaái peve mbaʼevete imbaʼeñemimbykuéragui; ha upéramo aña ogueraha chupekuéra ñeñapytĩmbýpe, ha oisãmbyhy chupekuéra oipotaháicha ñehundípe. Koʼág̃a kóva haʼe upe heʼiséva umi añaretã sã.\n\n12 Ha Amulek oñeʼẽ porã pe ñemano rehe, ha ñañemopuʼã kóva ko jeikove ñemanokuaágui peteĩ ñemanoveʼỹ ñeimépe, ha jajegueraha Tupã trivunal renondépe jajehusga hag̃ua ñane rembiapokuérare.\n\n13 Upéicha ñane korasõ oñemohatãramo, heẽ, ñamohatãramo ñane korasõ pe ñeʼẽ rehe, ndaipóri peve ñande pype; upéicharamo ñaimevaietereíta, ñañekondenátagui.\n\n14 Ñane ñeʼẽ ñanekondenátagui, heẽ, opa ñane rembiapokuéra ñanekondenáta; ndajajejuhumoʼãi kyʼaʼỹre; ha ñande jepyʼamongetakuéra ñanekondenáta avei; ha ko ñane ñeimevaietépe nañañanimamoʼãi ñamaña ñande Tupã rehe; ha katu javyʼáta ikatúramo jaʼe itakuéra yvytypeguápe toʼa ñande ári ñaneñomi hag̃ua henondégui.\n\n15 Ha katu péva ndaikatumoʼãi; jahamantevaʼerã ha ñañemboʼy henondépe iverapýpe, ha ipuʼaka, ha imbarete, ha imbaʼeguasu, ha ipuʼakapápe, ha jahechakuaa ñane ñemotĩ opaveʼỹ g̃uarã opa ihuisiokuéra ijojaha; haʼe ijojaha opa hembiapópe, ha oiporiahuverekoha opa yvypóra raʼykuérape, ha oguerekoha opa puʼaka osalva hag̃ua mayma yvypóra ojeroviávape hérare ha omeʼẽva yva joja arrepentimientorã.\n\n16 Ha koʼág̃a péina ápe, che haʼe peẽme upéramo ou peteĩ ñemano, jepe pe ñemano mokõiha, haʼéva peteĩ ñemano espíritu rehegua; upéramo haʼe peteĩ ára mayma omanóva iñangaipápe, pe yvyʼarigua ñemanóme, omanotaha avei pe ñemano espíritu reheguápe opa mbaʼe haʼéva tekojoja rehegua.\n\n17 Upéramo ijehasaʼasykuéra haʼéta peteĩ lágo tata ha asufreguiguáicha, hata ojupíva tapiaite g̃uarã; ha upéramo haʼe ára oñemosãtaha chupekuéra peteĩ ñehundi opaveʼỹvape, pe Satana puʼaka ha ñeñapytĩmbýicha, ojopýtagui chupekuéra haʼe oipotaháicha.\n\n18 Upéramo, che haʼe peẽme, oĩtaha hikuái ndojejapoiramoguáicha mbaʼevéichagua rredensiõ; ndaikatúigui oñerredimi chupekuéra Tupã hustísia rupive; ha ndaikatúi omano hikuái, ndaiporivéimagui ñembyai.\n\n19 Koʼág̃a ojehu Alma oñeʼẽmba rire koʼã ñeʼẽ, tavayguakuéra oñepyrũ oñemondyive;\n\n20 Ha katu oĩ peteĩ Antiona, haʼéva peteĩ sãmbyhyhára guasu ijapytepekuéra, osẽva ha heʼi chupe: Mbaʼe piko pe eréva, yvypóra oikovejeytaha umi omanomavaʼekue apytégui ha oñemoambuetaha ko ñeime ñemanokuaágui ñemanoveʼỹme, ha pe ánga ndaikatuiha omano arakaʼeve?\n\n21 Mbaʼépa heʼise pe escritura heʼíva, Tupã omoĩhague keruvinkuéra ha peteĩ kysepuku hendýva pe jardín edén-pegua kuarahyresẽ gotyo, ani hag̃ua ñande rukuéra peteĩha oike ha hoʼu pe yvyramáta tekove rehegua yvágui, ha oikove tapiaite peve? Ha péicha jahecha ndaiporiha mbaʼéichapa ikatu oikove hikuái tapiaite.\n\n22 Koʼág̃a heʼi chupe Alma: Péva haʼe amyesakãtavakuri. Koʼág̃a jahecha Adán hoʼahague hoʼu haguére pe yva jaʼuʼỹvaʼerãgui, Tupã ñeʼẽme heʼiháicha; ha upéicha jahecha, ijeʼa rupi, opa yvyporakuéragui oiko tavayguakuéra okañy ha hoʼáva.\n\n23 Ha koʼág̃a péina ápe, che haʼe ndéve ikatúrire Adán hoʼu upéramo pe yva yvyramáta tekove reheguágui, ndaiporivaʼerãmoʼã ñemano, ha pe ñeʼẽ ndahaʼeivaʼerãmoʼã mbaʼeve, ha ombojapuvaʼeramoʼã Tupãme, haʼe heʼíguikuri: Reʼúramo, añetehápe remanóta.\n\n24 Ha jahecha pe ñemano ouha yvyporakuéra ári, heẽ, pe ñemano oñeʼẽhague Amulek, haʼéva pe yvyʼarigua ñemano; upevére, oñemeʼẽ yvypórape peteĩ ára oñearrepenti hag̃ua; upévare ko tekovégui oiko peteĩ jeipyʼaraʼãme ñeime; peteĩ ára ñañembosakoʼi hag̃ua ñañemoĩ hag̃ua Tupã renondépe; peteĩ ára ñañembosakoʼi hag̃ua pe ñeime opaveʼỹvape g̃uarã roñeʼẽhaguére, oúva omanovaʼekue jeikovejey rire.\n\n25 Koʼág̃a, ndahaʼéirire pe plan rredensiõ rehegua rupive, oñemoĩvaʼekue yvóra ñepyrũmby guive, ndaiporivaʼerãmoʼã ñemanógui jeikovejey; ha katu oñemoĩkuri peteĩ plan rredensiõ rehegua, ojapótava umi omanomavaʼekue jeikovejey, oñeñeʼẽma haguére.\n\n26 Ha koʼág̃a péina ápe, ñande rukuéra peteĩha ikatúrire ohupyty ha hoʼu pe yvyramáta tekove reheguágui, hekoʼasyvaʼerãmoʼã tapiaite g̃uarã, ndoguerekóivo peteĩ ñembosakoʼípe ñeime; ha upéicha plan rredensiõ rehegua oñehundivaʼerãmoʼã, ha Tupã ñeʼẽ opytareivaʼerãmoʼã, mbaʼeverõguáicha.\n\n27 Ha katu péina ápe, ndahaʼéi upéicha; ha katu ojeʼemavaʼekue yvyporakuérape omanovaʼerãha, ha pe ñemano rire, ouvaʼerã hikuái huísiope, jepe pe huísio roñeʼẽ haguégui, haʼéva pe ipaha.\n\n28 Ha Tupã heʼi rire koʼã mbaʼe ouvaʼerãha yvyporakuérape, péina ápe, upéramo haʼe ohecha oñeikotevẽha koʼãva oikuaa umi mbaʼégui haʼe omoĩvaʼekue chupekuéra g̃uarã.\n\n29 Upévare ombou angelkuéra oñeʼẽ hag̃ua hendivekuéra, ha umíva ohechauka yvyporakuérape iverapy.\n\n30 Ha upe guive tenonde gotyo haʼekuéra oñepyrũ ohenói héra; upévare Tupã oñeʼẽ yvyporakuéra ndive, ha oikuaauka chupekuéra upe plan rredensiõ rehegua, oñembosakoʼivaʼekue yvóra ñepyrũmby guive; ha upéva oikuaauka chupekuéra ojerovia ha oñearrepenti ha hembiapo marangatuháicha hikuái.\n\n31 Upévare, omeʼẽ tembiapoukapy yvyporakuérape, ojapyhara raẽvo hikuái umi tembiapoukapy peteĩha haʼéva yvyʼarigua rehegua, oikóvo chuguikuéra tupãicha, ohechakuaávo iporãva ivaívagui, oñemoĩvo ijupe peteĩ ñeime ombaʼapo hag̃uáme, térã oñemoĩvo chupe ojapo hag̃ua hembipota ha oipotaháicha, tahaʼe ojapo hag̃ua ivaíva térã iporãva.\n\n32 Upévare Tupã omeʼẽ chupekuéra tembiapoukapy, oikuaauka rire chupekuéra pe plan rredensiõ rehegua, ani hag̃ua ojapo hikuái mbaʼevai, oguerútava pe ñemano mokõiha, haʼéva peteĩ ñemano opaveʼỹva umi mbaʼe haʼéva tekojoja reheguápe; koʼãvare pe plan rredensiõ rehegua ndoguerekomoʼãigui puʼaka, umi hustísia rembiapokuéra ndaikatúigui oñehundi, pe tuichaite Tupã pyʼaporã rupi.\n\n33 Ha katu Tupã ohenoivaʼekue yvyporakuérape, Itaʼýra rérape, (kóva haʼégui pe plan rredensiõ rehegua oñemeʼẽvaʼekue) heʼívo: Peñearrepentíramo ha napemohatãiramo pene korasõ, upéicharõ poiporiahuverekóta, che Raʼy Unihénito rupive;\n\n34 Upévare, opavave oñearrepentíva, ha nomohatãiva ikorasõ, ikatúta ojerure poriahuvereko che Raʼy Unihénito rupive, iñangaipa jorarã; ha haʼekuéra oikéta che pytuʼúpe.\n\n35 Ha opavave omohatãva ikorasõ ha ojapóva tembiapovai, péina ápe, che añeʼẽmeʼẽ che ñekoʼõime péva ndoikemoʼãiha che pytuʼúpe.\n\n36 Ha koʼág̃a, che joykeʼykuéra, péina ápe che haʼe peẽme, pemohatãramo pene korasõ ndapeikemoʼãi Ñandejára pytuʼúpe; upévare pene rembiapovaikuéra ombopochy chupe ombou hag̃ua iñekoʼõi pende ári peteĩha ñembopochypeguáicha, heẽ, iñeʼẽme heʼiháicha pe ñembopochy paha ha peteĩhámeicha, pene angakuéra ñehundi opaveʼỹva g̃uarã; upévare, iñeʼẽme heʼiháicha, ñemano pahápe g̃uarã, ñemano peteĩháme g̃uarãicha.\n\n37 Ha koʼág̃a, che joykeʼykuéra, jaikuaámarõ koʼã mbaʼe, ha umíva haʼe añetegua, ñañearrepenti ha ani ñamohatã ñane korasõkuéra, ani hag̃ua ñambopochy Ñandejára ñane Tupãme omboguejy hag̃ua iñekoʼõi ñande ári koʼã hembiapoukapy mokõiha omeʼẽvaʼekuépe ñandéve; ha jaike pe Tupã pytuʼúpe, oñembosakoʼivaʼekue iñeʼẽme heʼiháicha.\n\n", "alma 13": "[center][font_size=26]Ñembyaty 13[/font_size][/center]\n\n[i]Yvyporakuéra oñehenói haʼe hag̃ua sumo sacerdote tuicha ijerovia ha hembiapo porãkuéra rupi—Omboʼevaʼerã hikuái tembiapoukapykuéra—Tekojoja rupive oñemomarangatu ha oike hikuái Ñandejára pytuʼúpe—Melquisedec haʼékuri peteĩ koʼãva apytégui—Angelkuéra omombeʼu mbaʼe porã pyahu opa tetã tuichakue javére—Ohechaukáta hikuái pe Cristo jeju koʼág̃agua. 82 ary rupi Cristo mboyve.[/i]\n\n1 Ha avei, che joykeʼykuéra, che amoĩse pene apytuʼũme umi ára mombyry Tupã Ñandejára omeʼẽramoguare koʼã tembiapoukapy itaʼyrakuérape; ha che aipota penemanduʼa Tupã Ñandejára oʼordenahague sacerdotekuéra, hiʼórden marangatu rupive, haʼéva Itaʼýra orden rupive, omboʼe hag̃ua koʼã mbaʼe tavayguakuérape.\n\n2 Ha umi sacerdote oñeʼordena Itaʼýra órden rupive, oikuaauka hag̃uáicha tavayguakuérape mbaʼéichapa ohaʼarõ mbaretevaʼerã hikuái Itaʼýrape ohupyty hag̃ua hikuái rredensiõ.\n\n3 Ha péicha oñeʼordena chupekuéra—oñehenóivo ha oñembosakoʼívo yvóra ñepyrũmby guive pe Tupã oikuaaháicha, ijerovia mbarete ha hembiapo porãkuéra rupi; ojeheja raẽvo chupekuéra oiporavo hag̃ua iporã térã ivaíva; upévare oiporavóvo hikuái iporãva, ha omombaʼapóvo hikuái tuicha jerovia, oñehenói chupekuéra peteĩ ñehenói marangatúpe, heẽ, peteĩ ñehenói marangatu oñembosakoʼi haguépe hikuái, ha upéva reheguápe, peteĩ rredensiõ ñembosakoʼirã chupekuéra g̃uarã.\n\n4 Ha péicha oñehenói chupekuéra ko ñehenói marangatúpe ijerovia rupi, ha katu ambuekuéra orrechasákuri Tupã Espíritu ikorasõkuéra atãgui ha iñapytuʼũnguéra ndohecháigui, ha katu ndahaʼéirire koʼãvare haʼekuéra oguerekovaʼerãmoʼã tuichaite mbaʼe porã ijoykeʼykuéraicha.\n\n5 Térã ipahápe, iñepyrũmbýpe oĩkuri hikuái ijoykeʼykuéra oĩháme; péicha ko ñehenói marangatu oñembosakoʼíkuri yvóra ñepyrũmby guive umi nomohatãivape g̃uarã ikorasõ, haʼévo pe Taʼýra Unihénito expiasiõ rupive, oñembosakoʼivaʼekue—\n\n6 Ha upéicha oñehenói chupekuéra ko ñehenói marangatu rupive, ha oñeʼordena chupekuéra pe sumo sacerdocio Tupã orden marangatúpe, omboʼe hag̃ua hembiapoukapykuéra yvypóra raʼykuérape, oike hag̃ua avei hikuái ipytuʼúpe.\n\n7 Ko sumo sacerdocio haʼe Itaʼýra ordenpeguáicha, orden oĩvaʼekue yvóra ñepyrũmby guive; térã ambue ñeʼẽme, ndoguerekóiva ára ñepyrũmby ni ary paha, oñembosakoʼíva ára apyraʼỹgui ára apyraʼỹmeve, opa mbaʼe haʼe oikuaaháicha.\n\n8 Koʼág̃a péicha oñeʼordena chupekuéra—Oñehenói chupekuéra peteĩ ñehenói marangatu reheve, ha oñeʼordena peteĩ ordenánsa marangatúpe, ha ojagarra hikuái hiʼári pe sumo sacerdocio pe orden marangatu rehegua; ha kóva ko ñehenói, ordenánsa ha sumo sacerdocio ndoguerekói ñepyrũmby ni ipaha—\n\n9 Upéicha oiko chuguikuéra sumo sacerdote tapiaite g̃uarã, pe Taʼýra órden rupive, pe Túva Unihénito, ndoguerekóiva ára ñepyrũmby ni ary paha, henyhẽva grásia, joja, ha añetégui. Ha upéicha amén.\n\n10 Koʼág̃a, haʼe haguéicha pe órden marangatu rehe, térã ko sumo sacerdocio rehe, oĩkuri heta oñeordenavaʼekue ha oiko chuguikuéra Tupã sumo sacerdote; ha péva haʼe tuicha jerovia ha iñarrepentimiénto rupi, ha hekojoja rupi hikuái Tupã renondépe, oiporavógui hikuái oñearrepenti ha hembiapo joja omanorangue;\n\n11 Upévare oñehenoivaʼekue chupekuéra ko órden marangatu rupive, ha oñemomarangatu chupekuéra, ha ijaokuéra oñemomorotĩ pe Cordero ruguy rupive.\n\n12 Koʼág̃a haʼekuéra, oñemomarangatu rire pe Espíritu Santo rupive, oñemomorotĩvo ijaokuéra, ojejuhúvo hikuái potĩ ha maraʼỹme Tupã renondépe, ndaikatúi ohecha hikuái angaipa ndahaʼéirõ jeguaru reheve; ha oĩ heta, hetaiterei, oñemopotĩva ha oikéva Ñandejára Itupã pytuʼúpe.\n\n13 Ha koʼág̃a, che joykeʼykuéra, che aipota peñemomirĩ Tupã renondépe, ha pemeʼẽ yva joja arrepentimientorã, peike hag̃ua avei peẽ upe pytuʼúpe.\n\n14 Heẽ, peñemomirĩ jepe Melquisedec tavayguakuéra arapeguáicha, haʼevaʼekue avei peteĩ sumo sacerdote, ko orden añeʼẽhague reheguáicha, ojagarravaʼekue avei hiʼári pe sumo sacerdocio tapiaite g̃uarã.\n\n15 Ha kóva haʼe pe Melquisedec Abraham ohepymeʼẽvaʼekuépe diesmokuéra; heẽ, jepe ñande ru Abraham ohepymeʼẽ diésmoramo peteĩ désimo pehẽngue opa mbaʼe oguerekóvagui.\n\n16 Koʼág̃a koʼã ordenánsa oñemeʼẽvaʼekue kóicha, upéicha rupi tavayguakuéra ohaʼarõ hag̃ua kyreʼỹme Tupã Raʼýpe, haʼévo hiʼórden raʼanga, térã haʼe hiʼórden, ha kóva haʼekuéra ohaʼarõ hag̃ua chupe kyreʼỹme iñangaipa jorarã, oike hag̃ua hikuái Ñandejára pytuʼúpe.\n\n17 Koʼág̃a ko Melquisedec haʼevaʼekue rréi Salem retãme; ha itavayguakuéra oñemombaretevaʼekue tembiapovai ha tembiapokyʼápe; heẽ opavave hikuái okañymba; henyhẽ hikuái opáichagua tembiapoñañágui;\n\n18 Ha katu Melquisedec omombaʼapóvo peteĩ jerovia mbarete, ha oñemeʼẽvo chupe pe sumo sacerdocio rembiapo Tupã órden marangatu rupive, omboʼe pe arrepentimiénto itavayguakuérape. Ha péina ápe, haʼekuéra oñearrepenti; ha Melquisedec omoĩ hiʼárape pyʼaguapy upe tétãme; upévare haʼe oñehenói príncipe de paz, haʼégui haʼe pe Salem-rréi; ha orreina itúva poguýpe.\n\n19 Koʼág̃a, oĩkuri heta haʼe mboyve, ha avei oĩkuri heta haʼe rire, ha katu avave ndatuichavéi chugui; upévare, oñeʼẽve hese hikuái.\n\n20 Koʼág̃a che naikotevẽi amombeʼupaite upe mbaʼe; umi haʼevaʼekue iporãma. Péina ápe, peguereko umi escritura penerenondépe; ha pemokarẽséramo haʼéta peneñehundirã.\n\n21 Ha ojehu Alma heʼívo chupekuéra koʼã ñeʼẽ, oipyso ipo chupekuéra gotyo ha osapukái ñeʼẽ mbaretépe, heʼívo: Koʼág̃a haʼe ára peñearrepenti hag̃ua, pe salvasiõ ára hiʼag̃uímagui.\n\n22 Heẽ, ha Ñandejára ñeʼẽ, angelkuéra juru rupi, heʼi opa tetãme; heẽ, heʼi koʼãva, oguereko hag̃ua hikuái mbaʼe porã pyahu tuicha vyʼarã; heẽ, ha heʼi koʼã mbaʼe porã pyahu opa itavayguakuéra apytépe, heẽ, jepe umi oñemosarambívape yvy ape ári; upévare og̃uahẽ ñandéve umíva.\n\n23 Ha ojeikuaauka ñandéve tesakãme, ñaikũmby hag̃ua, ani hag̃ua jajavy; ha ojejapo péicha ñande haʼégui okañýva peteĩ tetã ndahaʼéiva ñane mbaʼépe; upévare, jajehovasaiterei, ojeʼégui ñandéve koʼã mbaʼe porã pyahu opárupi ñane víñápe.\n\n24 Ha péina ápe, angelkuéra omombeʼu hína umíva hetápe ñane retãme ko árape; ha péva ombosakoʼi hag̃ua yvypóra raʼykuéra korasõ ohupyty hag̃ua iñeʼẽ pe ára haʼe ou vove iverapýpe.\n\n25 Ha koʼág̃a ñande niko ñahaʼarõnte ñahendu umi mbaʼe porã pyahu ojeʼéva ñandéve angelkuéra juru rupi ijeju rehe; ára oúgui, ha ndajaikuaái arakaʼetétapa. Toipota Tupã tahaʼe che árape; ha katu tahaʼe voi térã areve, umívape che avyʼáta.\n\n26 Ha ojeikuaaukáta yvypóra ijoja ha imarangatúvape, angelkuéra juru rupi, ára haʼe ou vove, oñekumpli hag̃ua ñande rukuéra ñeʼẽ, umi ñeʼẽme haʼekuéra oñeʼẽvaʼekue hese heʼiháicha, haʼevaʼekue pe espíritu rehegua profesía oĩva ipypekuéra rupive.\n\n27 Ha koʼág̃a, che joykeʼykuéra, che aipota che korasõ mbytete guive, heẽ, tuicha mbaʼepotápe jepe hasy peve chéve, pehendu che ñeʼẽ, ha pemombo pene angaipakuéra, ha ani pemohaʼarõ ára peñearrepenti hag̃ua;\n\n28 Ha katu peñemomirĩ Ñandejára renondépe, ha pehenói héra marangatu, ha pemaña ha peñemboʼe meme, ani hag̃ua pejeipyʼaraʼãve ikatúva pegueropuʼakágui, he péicha pejegueraha hag̃ua pe Espíritu Santo rupive, peñemomirĩvo, penerekomarangatúvo, peneñeʼẽrendúvo, pehaʼarõkuaávo, penerenyhẽvo mborayhu ha pyʼaporãgui;\n\n29 Peguerekóvo jerovia Ñandejárare; peguerekóvo ñehaʼarõ pehupytytaha tekove opaveʼỹva; peguerekóvo tapiaite Tupã mborayhu pene korasõme, ára pahápe peñemopuʼã hag̃ua ha peike hag̃ua ipytuʼúpe.\n\n30 Ha Ñandejára toheja peẽme peñearrepenti, ani hag̃ua pegueru iñekoʼõi pende ári, ani hag̃ua pejejokua añaretã sãme, ani hag̃ua pehasa pe ñemano mokõiha.\n\n31 Ha Alma oñeʼẽ hetave ñeʼẽ tavayguakuérape, ndojehaíriva ko kuatiañeʼẽme.\n\n", "alma 14": "[center][font_size=26]Ñembyaty 14[/font_size][/center]\n\n[i]Alma ha Amulek ojeity kaʼirãime ha oñenupã—Umi ogueroviáva ha ijescritura marangatukuéra ojehapy tatápe—Koʼã omanovaʼekue oñemog̃uahẽ verapýpe Ñandejárare—Kaʼirãi tapiakuéra ojeka ha hoʼa—Alma ha Amulek oñemosãso ha imuñahakuéra ojejuka. 82–81 ary rupi Cristo mboyve.[/i]\n\n1 Ha ojehu Alma oñeʼẽmba rire tavayguakuérape heta ijapytepekuéra oguerovia iñeʼẽ, ha oñepyrũ oñearrepenti ha ohesaʼỹijo hikuái umi escritura.\n\n2 Ha katu hetave ijapytepekuéra ohundise Alma ha Amulek-pe; ipochýgui hikuái Alma ndive, oñeʼẽ hesakã haguére Zeezrom-pe; ha heʼi avei hikuái Amulek ombotavyhague chupekuéra, ha oñeʼẽvai ileikuérare ha avei ijavogádo ha ihuekuérare.\n\n3 Ha avei ipochy hikuái Alma ha Amulek ndive; ha haʼekuéra otestifika porã haguére hembiapoñañakuéragui, oñehaʼã ohundi chupekuéra hikuái kañyháme.\n\n4 Ha katu ojehu ndojapói hikuái upéicha; ha katu ojagarra ha ojokua hikuái chupekuéra ñemosã atãme, ha ogueraha chupekuéra pe hue guasu tetãgua renondépe.\n\n5 Ha tavayguakuéra ou ha otestifika hesekuéra—otestifika oñeʼẽvaihague hikuái upe léi rehe, ha avei ijavogádo ha huekuéra upe tetãgua rehe, ha avei opa tavayguakuéra oĩva upe tetãme rehe; ha otestifikahague avei hikuái ndaiporiha ndahaʼéiramo peteĩ Tupãnte, ha omboutaha Itaʼýrape yvyporakuéra apytépe, ha katu haʼe ndosalvamoʼãiha chupekuéra; ha heta mbaʼe peichagua otestifika tavayguakuéra Alma ha Amulek rehe. Koʼág̃a péva ojejapo pe hue guasu tetãgua renondépe.\n\n6 Ha ojehu Zeezrom oñemondýi umi ñeʼẽ oñeñeʼẽvaʼekue rehe; ha oikuaa avei pe apytuʼũ jehechaʼỹgui, haʼe ojapovaʼekue tavayguakuéra apytépe iñeʼẽ japu rupi; ha hiʼánga oñepyrũ ojepyʼapy oñandúgui hembiapovaikuéra; heẽ, oñepyrũ ojere hese añaretãmegua jehasaʼasykuéra.\n\n7 Ha ojehu oñepyrũ ojerureʼasy tavayguakuérape, heʼívo: Péina ápe, che cherembiapovai, ha koʼã yvypóra haʼe imarãʼỹva Tupã renondépe. Ha oñepyrũ ojerure hesekuéra upe guive; ha katu haʼekuéra ojahéi hese, heʼívo: Nde piko reime avei aña poguýpe? Ha ondyvu hikuái hese, ha omosẽ chupe ijapytepekuéragui, ha avei opa umi ogueroviávape ñeʼẽ Alma ha Amulek heʼivaʼekue chupekuéra; ha omosẽ chupekuéra okápe, ha omondo kuimbaʼekuéra oitaʼapi hag̃ua chupekuéra.\n\n8 Ha ombyaty hikuái hembireko ha taʼyrakuérape, ha opavave ogueroviápe térã oñemboʼevaʼekuépe oguerovia hag̃ua Tupã ñeʼẽ oityka hikuái tatápe; ha ogueru avei hikuái ikuatiajehaipyrekuéra oguerekóva umi escritura marangatu, ha omombo avei hikuái tatápe okái hag̃ua, ojehapy ha oñehundi hag̃ua tata rupi.\n\n9 Ha ojehu ojagarra hikuái Alma ha Amulek-pe, ha ogueraha chupekuéra tenda ojejukahápe hína, haʼe hag̃ua hikuái testígo umi tatápe okáiva ñehundígui.\n\n10 Ha Amulek ohechávo kuña ha mitãnguéra jehasaʼasy okáiva pe tatápe, ojeipyʼapy avei, ha heʼi Alma-pe; mbaʼéicha piko ikatu ñamaña koʼã mbaʼevaietére? Upévare jaipyso ñande po, ha jaiporu Tupã puʼaka oĩva ñande pype, ha jasalva chupekuéra tatágui.\n\n11 Ha katu Alma heʼi chupe: Pe Espíritu heʼi chéve ndaipysoivaʼerãha che po; péina ápe Ñandejára omog̃uahẽgui chupekuéra verapýpe imbaʼerã; ha haʼe oheja haʼekuéra ojapo koʼã mbaʼe, térã pe tavayguakuéra ojapo koʼã mbaʼe hesekuéra, ikorasõkuéra hatãháicha, umi huísio omboútava hiʼarikuéra ipochýpe ijoja hag̃ua; ha pe hekojojáva ruguy haʼéta testimónio hesekuéra, heẽ, ha osapukái mbaretéta hesekuéra ára pahápe.\n\n12 Koʼág̃a Amulek heʼi Alma-pe: Péina ápe, ikatu ñanderapy avei hikuái ñandéve.\n\n13 Ha Alma heʼi: Tojejapo Ñandejára oipotaháicha. Ha katu, péina ápe, ñane rembiapo neʼĩra gueteri opa; upévare nañanderapymoʼãi hikuái.\n\n14 Ha ojehu okaipa rire umi ojeityvaʼekue rete pe tatápe, avei umi kuatiajehaipyre omombovaʼekue hendivekuéra, pe hue guasu tetãgua ou ha oñemoĩ Alma ha Amulek renondépe, oĩvo haʼekuéra jejokuapýpe, ha oinupã hovárupi chupekuéra ipópe, ha heʼi chupekuéra: Pehecha rire koʼãva pemboʼe jeýta piko ko tavayguakuérape haʼekuéra ojeitytaha peteĩ lágo tata ha asufreguiguápe?\n\n15 Péina ápe, pehecháma ndapeguerekoihague puʼaka pesalva hag̃ua umi ojeityvaʼekue tatápe; ni Tupã ndosalvái chupekuéra haʼe haguére hikuái pende jerovia rehegua. Ha pe hue oinupãjey chupekuéra hovárupi, ha oporandu chupekuéra: Mbaʼe piko pejéta pendejehe?\n\n16 Koʼág̃a ko hue haʼe Nehor órden ha jerovia rehegua, pe ojukavaʼekue Gedeón-pe.\n\n17 Ha ojehu ni Alma ni Amulek nombohováiri chupe mbaʼeve; ha oinupãjey chupekuéra, ha omeʼẽ umi tembiguaikuérape oity hag̃ua chupekuéra kaʼirãime.\n\n18 Ha oĩ rire hikuái mbohapy ára kaʼirãime, ou heta avogádo, ha hue, ha sacerdote, ha mboʼeharakuéra, haʼéva Nehor jerovia rehegua; ha oike hikuái kaʼirãime ohecha hag̃ua chupekuéra, ha oporandu chupekuéra heta ñeʼẽ rehe; ha katu haʼekuéra nombohovái chupekuéra mbaʼeve.\n\n19 Ha ojehu pe hue oñemoĩ henondepekuéra ha heʼi chupekuéra: Mbaʼére piko napembohováiri ko tavayguakuéra ñeʼẽ? Ndapeikuaái piko aguerekoha puʼaka poity hag̃ua tata rendýpe? Ha heʼi chupekuéra oñeʼẽ hag̃ua; ha katu haʼekuéra nombohováiri chupe mbaʼeve.\n\n20 Ha ojehu osẽ ha oho hikuái hapére, ha katu oujey upe koʼẽme; ha pe hue oinupãjey Alma ha Amulek-pe hovárupi. Ha heta osẽ ha oinupã avei chupekuéra, heʼívo: Peñemoĩjeýta piko ha pehusga ko tavayguakuérape, ha pekondena ore léi? Peguerekóramo tuichaite puʼaka mbaʼére piko napeñemosãsói pendejupe?\n\n21 Ha heʼi chupekuéra opa mbaʼe upeichagua, ombohyapúvo hãi hesekuéra, ha ondyvúvo hiʼarikuéra, ha heʼívo: Mbaʼéicha piko rojehecháta roñekondena vove?\n\n22 Ha heta mbaʼe upeichagua, heẽ, opa upeichagua mbaʼe heʼi hikuái chupekuéra; ha péicha oñembohory hesekuéra heta ára aja. Ha nomeʼẽi chupekuéra tembiʼu ohasa hag̃ua hikuái ñembyahýi, ni y ohasa hag̃ua yʼuhéi; ha oipeʼa avei chuguikuéra ijao oĩ hag̃ua opívo; ha péicha ojejokua hikuái ñemosã atãme, ha oñemboty kaʼirãime.\n\n23 Ha ojehu ohasaʼasy rire hikuái heta ára aja, (ha haʼe pe duodésimo ára pe désimo jasýpe, désimo ary huekuéra ñeisãmbyhy aja Nefi tavayguakuéra ári), pe hue guasu Ammoníah retãmegua, ha heta imboʼehára ha avogadokuéra, oho upe kaʼirãime Alma ha Amulek oĩháme jejokuapýpe.\n\n24 Ha pe hue guasu oñemboʼy henondepekuéra, ha oinupãjey chupekuéra, ha heʼi chupekuéra: Peguerekóramo Tupã puʼaka peñemosãso koʼã jokuahágui, ha upéramo rogueroviáta Ñandejára ohunditaha ko tavayguakuérape peñeʼẽ haguéicha.\n\n25 Ha ojehu opavave haʼekuéra ou ha oinupã chupekuéra, heʼi jojávo umi ñeʼẽ, jepe ipahaitéva; ha pe ipahaitéva oñeʼẽ rire chupekuéra Tupã puʼaka oguejy Alma ha Amulek ári, ha opuʼã ha oñemboʼy hikuái.\n\n26 Ha Alma ojerureʼasy heʼívo: Mboy ára piko rohasaʼasýta koʼã tuicha jehasaʼasy, O Ñandejára? O Ñandejára oremombarete ore jerovia rupi haʼéva Cristo-pe jepe roñemosãso hag̃ua. Ha ojoka hikuái umi ñemosã ojejokuahaguépe; ha tavayguakuéra ohechávo koʼãva, oñepyrũ oñani, pe ñehundígui jekyhyje oúgui hiʼarikuéra.\n\n27 Ha ojehu ikyhyjekuéra tuichaitereígui hoʼa hikuái yvýpe ha nog̃uahẽi hikuái pe okẽ oĩva kaʼirãigui okápe; ha pe yvy tuicha oryrýi, ha pe kaʼirãi tapiakuéra oñembojaʼo mokõime ha hoʼa yvýpe; ha hoʼávo ojukapa hue guasúpe ha umi avogádo ha sacerdote ha mboʼeharakuéra oinupãvaʼekue Alma ha Amulek-pe.\n\n28 Ha Alma ha Amulek osẽ kaʼirãigui, ha ndojehúi chupekuéra mbaʼeve, Ñandejára omeʼẽguikuri chupekuéra puʼaka ijerovia rupi oĩva Cristo-pe. Ha osẽ hikuái upéi pe kaʼirãigui, ha ojejora chupekuéra ijokuahágui; ha pe kaʼirãi hoʼákuri yvýpe, ha mayma ánga oĩva hyepýpe omanókuri, Alma ha Amulek katu nahániri; ha koʼãva oho upe rire pe tavaguasúpe.\n\n29 Koʼág̃a tavayguakuéra ohendúvo peteĩ tyapu guasu og̃uahẽ atyguasúpe oikuaa hag̃ua mbaʼérepa péva, ha ohechávo hikuái Alma ha Amulek-pe osẽha pe kaʼirãigui, ha hoʼapahague umi itapiakuéra, ojagarra chupekuéra peteĩ kyhyje tuichaitereíva, ha oñani Alma ha Amulek renondégui, peteĩ kavara ha taʼýra okañyháicha mokõi leõgui; ha péicha okañy hikuái Alma ha Amulek renondégui.\n\n", "alma 15": "[center][font_size=26]Ñembyaty 15[/font_size][/center]\n\n[i]Alma ha Amulek oho Sidom-pe ha omopuʼã peteĩ tupao—Alma omonguera Zeezrom-pe, ha haʼe ojoaju pe tupaóre—Hetápe oñemongarai, ha pe tupao oñakãrapuʼã—Alma ha Amulek oho Zarahemla-pe. 81 ary rupi Cristo mboyve.[/i]\n\n1 Ha ojehu ojeʼe Alma ha Amulek-pe osẽ hag̃ua upe tavaguasúgui; ha osẽ hikuái ha oho hikuái Sidom retãme; ha péina ápe, upépe ojuhu hikuái mayma osẽvaʼekuépe Ammoníah retãgui, umi oñemosẽ ha oñemboʼitaʼapivaʼekue ogueroviágui Alma ñeʼẽ.\n\n2 Ha omombeʼu chupekuéra opa mbaʼe ojehuvaʼekue hembireko ha taʼyrakuérape, ha avei hesekuéra rehegua, ha pe puʼaka omosãsovaʼekuégui chupekuéra.\n\n3 Ha avei Zeezrom hoʼa hasy Sidom-pe, peteĩ akãnundu guasu reheve, ogueruvaʼekue chupe tuicha jehasaʼsy iñapytuʼũme hembiapoñañakuéra rupi, oimoʼãgui Alma ha Amulek ndoikovéima, ha haʼe oimoʼã ojejukahague chupekuéra hembiapovaikuérare. Ha ko tuicha angaipa, ha heta ambue iñangaipakuéra, ojopyeterei iñapytuʼũ, hasyeterei peve, ndojuhúivo ñemosãso; upévare, oñepyrũ ojopy chupe peteĩ akãnundu guasu.\n\n4 Koʼág̃a, haʼe ohendúvo Alma ha Amulek oĩha Sidom retãme, ikorasõ oñepyrũ oñemombarete; ha pyaʼe omondo peteĩ momarandu chupekuéra, ojerureʼasývo oho hag̃ua hikuái ohecha chupe.\n\n5 Ha ojehu haʼekuéra pyaʼe oho hendápe, iñeʼẽrendúvo upe momarandu oguerahakavaʼekue chupekuérare, ha oike hikuái Zeezrom rógape, ha ojuhu chupe hikuái tupápe, hasy ha oĩvaietereívo peteĩ akãnundu guasu reheve; ha avei iñapytuʼũ ojejopyeterei hembiapovaikuéra rupi; ha ohechávo chupekuéra oipyso ipo, ha ojerureʼasy chupekuéra omonguera hag̃ua chupe.\n\n6 Ha ojehu Alma heʼi, ojagarrávo chupe ipógui: Egueroviápa Cristo oguerekoha puʼaka oporosalva hag̃ua?\n\n7 Ha haʼe ombohovái ha heʼi: Heẽ, aguerovia opa ñeʼẽ nde remboʼevaʼekue.\n\n8 Ha Alma heʼi: Regueroviáramo Cristo rredensiõ nde ikatu reñemonguera.\n\n9 Ha haʼe heʼi; Heẽ, che aguerovia nde reñeʼẽháicha.\n\n10 Ha upérõ Alma ojerureʼasy Ñandejárape, heʼívo: O Ñandejára ñande Tupã, eiporiahuvereko ko yvypóra ha emonguera chupe ojeroviaháicha Cristo rehe.\n\n11 Ha Alma heʼívo koʼã ñeʼẽ, Zeezrom opo ha oñemboʼy ha oñepyrũ oguata; ha péva ojejapo tavayguakuéra tuicha ñeimoʼãʼỹme; ha koʼãva rehegua jeikuaa oho opa Sidom retã tuichakue javére.\n\n12 Ha Alma omongarai Zeezrom-pe Ñandejárape; ha upe guive oñepyrũ Zeezrom ohekomboʼe tavayguakuérape.\n\n13 Ha Alma omopuʼã peteĩ tupao Sidom retãme, ha okonsagra sacerdote ha mboʼeharakuéra upe tetãme oporomongarai hag̃ua Ñandejárape opa umi oñemongaraisévape.\n\n14 Ha ojehu oĩ heta; og̃uahẽgui hikuái atyguasúpe opa tenda oĩvagui Sidom jerére, ha oñemongarai hikuái.\n\n15 Ha umi oĩva Ammoníah retãme katu haʼe gueteri tavayguakuéra ikorasõ atã ha ijajúra hatãva; ha noñearrepentíri hikuái iñangaipágui, heʼígui hikuái Alma ha Amulek puʼaka haʼeha aña puʼaka; haʼégui hikuái Nehor jerovia rehegua, ha ndogueroviái hikuái oñearrepentivaʼerãha iñangaipakuéragui.\n\n16 Ha ojehu Alma ha Amulek, Amulek ohejapávo opa hiʼóro, ipláta ha imbaʼerepykuéra oĩva Ammoníah retãme, Tupã ñeʼẽ rehe, ha orrechasa chupe umi upe mboyve haʼevaʼekue iñangirũ, ha avei itúva ha hogaguakuéra.\n\n17 Upévare, Alma omopuʼã rire tupao Sidom-pe, ohechávo peteĩ tuicha ñemoambue, heẽ, ohechávo tavayguakuéra ohejaha ikorasõ orgúllo, ha oñepyrũha oñemomirĩ Tupã renondépe, ha oñepyrũha oñembyaty henda marangatukuérape otupaitũ hag̃ua Tupãme ijaltar renondépe, oñangareko ha oñemboʼe memévo oñemosãso hag̃ua chupekuéra satanágui, ha ñemano ha ñehundígui—\n\n18 Koʼág̃a che haʼe haguéicha, Alma ohechávo opa koʼã mbaʼe, upévare ojagarra hendive Amulek-pe ha oho Zarahemla retãme, ha ogueraha chupe hógape, ha oñangareko hese ijehasaʼasýpe ha omombarete chupe Ñandejárape.\n\n19 Ha péicha opa pe désimo ary huekuéra ñeisãmbyhy Nefi retã ári.\n\n", "alma 16": "[center][font_size=26]Ñembyaty 16[/font_size][/center]\n\n[i]Lamanita-kuéra ohundi Ammoníah tavayguakuérape—Zoram oisãmbyhy nefita-kuérape ipuʼaka hag̃ua lamanita-kuéra rehe—Alma ha Amulek ha heta ambuekuéra omboʼe upe ñeʼẽ—Haʼekuéra omboʼe Cristo oikovejey rire ojehechaukataha nefita-kuérape. 81–77 ary rupi Cristo mboyve.[/i]\n\n1 Ha ojehu undésimo ary jave huekuéra ñeisambyhýpe Nefi tavayguakuéra ári, po ára jasy mokõiha vove, oĩvo heta pyʼaguapy Zarahemla retãme, ndaiporivéivo ñorairõ ni joavy heta ára aja, jepe kínto ára peve jasy mokõiha vove pe undésimo arýpe, oñehendúkuri peteĩ ñorairõguasu sapukái opa pe tetãre.\n\n2 Ha péina ápe, lamanita-kuéra ehérsito oikékuri taveʼỹ guive gotyo, pe tetã rembeʼýpe, jepe Ammoníah tavaguasu peve, ha oñepyrũ ojuka hikuái tavayguakuérape ha ohundi pe tavaguasu.\n\n3 Ha koʼág̃a ojehu, nefita-kuéra ikatu mboyve omopuʼã peteĩ ehérsito tuicháva oguenohẽ hag̃ua chupekuéra upe tetãgui, ohundíma hikuái tavayguakuéra oĩva Ammoníah tavaguasúpe, ha avei mbovymi oĩva Noé retã rembeʼýpe, ha ambuépe katu ogueraha hikuái ñeñapytĩmbýpe upe taveʼỹme.\n\n4 Koʼág̃a ojehu nefita-kuéra ohupytyse umi ojeguerahavaʼekuépe ñeñapytĩmbýpe upe taveʼỹme.\n\n5 Upévare, pe oñehenoivaʼekue tendota mburuvicháramo nefita-kuéra ehérsito ári, (ha héra haʼe Zoram, ha oguereko mokõi taʼýra, Lehi ha Aha)—koʼág̃a Zoram ha mokõive itaʼýra oikuaávo Alma haʼeha sumo sacerdote tupao ári, ha ohendúvo hikuái haʼe oguerekoha espíritu profesía rehegua, upévare oho hendápe ha oikuaase chugui moõpa oipota Ñandejára oho hikuái upe taveʼỹme oheka hag̃ua ijoykeʼykuérape, lamanita-kuéra oguerahavaʼekue ñeñapytĩmbýpe.\n\n6 Ha ojehu Alma oporandu Ñandejárape upe mbaʼére. Ha Alma oujey ha heʼi chupekuéra: Péina ápe, lamanita-kuéra ohasáta ysyry Sidón rupi pe taveʼỹ súrpe, mombyry Manti retã rembeʼýgui. Ha péina ápe upépe pejuhúta chupekuéra, ysyry Sidón kuarahyreiképe, ha upépe Ñandejára omeʼẽta peẽme pende joykeʼykuéra lamanita-kuéra oguerahavaʼekue ñeñapytĩmby.\n\n7 Ha ojehu Zoram ha itaʼyrakuéra ohasa pe ysyry Sidón rupi, ijehersitokuéra ndive, ha oguata hikuái pe Manti rembeʼy mboypýri pe taveʼỹ súrpe, opytáva ysyry Sidón kuarahyresẽ gotyo.\n\n8 Ha ou hikuái lamanita-kuéra ehérsito ári, ha lamanita-kuéra oñemosarambi ha ojegueraha pe taveʼỹre; ha ojagarra jey hikuái ijoykeʼykuérape lamanita-kuéra oguerahavaʼekue ñeñapytĩmbýpe, ha ndaipórikuri ni peteĩ ánga okañýva umi ojeguerahavaʼekuégui ñeñapytĩmby apytépe. Ha ijoykeʼykuéra ogueraha chupekuéra ohupyty hag̃ua hikuái ijyvy teete.\n\n9 Ha péicha opa undésimo ary huekuéra ñeisãmbyhy, ha lamanita-kuéra oñemosẽkuri upe tetãgui, ha Ammoníah tavayguakuéra oñehundíkuri; heẽ, opavave ánga oikovéva haʼéva ammoniahita oñehundíkuri, ha avei itavaguasu tuicha, heʼivaʼekue hikuái Tupã ndaikatuiha ohundi, tuichaitereígui.\n\n10 Ha katu péina ápe, peteĩ árape oñehundipa; ha umi jagua ha mymba saite taveʼỹmegua omondyryry umi teʼongue.\n\n11 Upevére, heta ára rire oñembyaty heʼonguekuéra yvy ape ári, ha ojahoʼi pererĩmínte hikuái umíva. Ha tuichaiterei inégui, heta ary aja tavayguakuéra ndohovéi ohupyty hag̃ua Ammoníah retã. Ha ombohéra hikuái upe tenda Nehor-kuéra jehejarei; umi omanovaʼekue haʼégui Nehor jerovia rehegua; ha ijyvykuéra ojehejareígui.\n\n12 Ha lamanita-kuéra ndouvéi ñorairõguasúpe nefita-kuéra rehe desimocuárto ary peve huekuéra ñeisambyhýpe Nefi tavayguakuéra ári. Ha péicha mbohapy ary aja Nefi tavayguakuéra oguereko pyʼaguapy meme opa tetã tuichakue javeve.\n\n13 Ha Alma ha Amulek osẽ omboʼévo arrepentimiénto tavayguakuérape itémplope, ha henda marangatukuérape, ha avei isinagogakuérape, oñemopuʼãva judio-kuéra ojapoháicha.\n\n14 Ha opavave ohendusévape iñeʼẽ, umívape haʼekuéra omeʼẽ Tupã ñeʼẽ, ha nombojoavýi hikuái avavépe, opa ára.\n\n15 Ha péicha osẽ Alma ha Amulek, ha avei heta ambue ojeiporavovaʼekue pe tembiaporã, omboʼe hag̃ua upe ñeʼẽ opa pe tetã tuichakue javeve. Ha oñemoĩ heta tupao opa upe tetã tuichakue javeve, opa tendápe oĩva ijerére, opavave nefita-kuéra tavayguakuéra apytépe.\n\n16 Ha ndaipóri joavy ijapytepekuéra; ha Ñandejára oñohẽ Ijespíritu opa yvy ape ári ombosakoʼi hag̃ua yvyporakuéra raʼy apytuʼũ, térã ombosakoʼi ikorasõkuéra ohendu hag̃ua upe ñeʼẽ oñemboʼétava ijapytepekuéra ára haʼe ou vove—\n\n17 Ani hag̃ua oñemohatã hikuái pe ñeʼẽ rehe, ani hag̃ua ojeroviaʼỹ hikuái, ha oho ñehundípe, ha katu ohupyty hag̃ua hikuái pe ñeʼẽ vyʼápe, ha peteĩ yvyra rakãicha oñeinherta chupekuéra pe parralty añeteguápe, oike hag̃ua Ñandejára Itupã pytuʼúpe.\n\n18 Koʼág̃a koʼã sacerdotekuéra osẽvaʼekue tavayguakuéra apytépe omboʼe opáichagua japu rehe, ha ñembotavy, ha potapy, ha joavy, ha tekoñaña, ha ñembohory, ha javyky, monda, pokarẽ, jejuka, ha ñemoakãratĩ, ha opáichagua tembiapokyʼa, heʼívo hikuái koʼã mbaʼe ndaiporivaʼerãha—\n\n19 Omboʼévo hikuái umi mbaʼe hiʼag̃uímavagui; heẽ, omboʼévo Tupã Raʼy jejúgui, ijehasaʼasykuéra ha iñemano, ha avei ijeikovejey omanovaʼekue apytégui.\n\n20 Ha heta tavayguakuéra apytégui oporandu pe tenda Tupã Raʼy outahágui; ha oñemboʼe chupekuéra haʼe ojehechaukataha chupekuéra oikovejey rire; ha tavayguakuéra ohendu péva tuicha vyʼa ha vyʼapavẽ rehe.\n\n21 Ha koʼág̃a pe tupao oñemopuʼã rire opa pe tetã tuichakue javeve—ojehupytývo puʼaka pe aña ári, ha oñemboʼévo Tupã ñeʼẽ añetegua opa pe tetã tuichakue javeve, ha oñohẽvo Ñandejára hovasapy tavayguakuéra ári—péicha opákuri pe desimocuárto ary huekuéra ñeisãmbyhy Nefi tavayguakuéra ári.\n\n", "alma 17": "Peteĩ ñemombeʼu Mosíah raʼykuéra rehegua, umi orrechasavaʼekue iderécho pe rréinope Tupã ñeʼẽ rehe, ha ojupivaʼekue Nefi retãme omboʼe hag̃ua lamanita-kuérape; ijehasaʼasy ha iñemosãsokuéra—Alma kuatiajehaipyrépe oĩháicha.\n\nOike ñembyaty 17 guive 27 peve avei.\n\n[center][font_size=26]Ñembyaty 17[/font_size][/center]\n\n[i]Mosíah raʼykuéra oguereko pe espíritu profesía ha rrevelasiõ rehegua—Haʼekuéra oho hapekuéra rehe omboʼe hag̃ua pe ñeʼẽ lamanita-kuérape—Ammón oho Ismael retãme ha oiko chugui rréi Lamoni rembiguái—Ammón osalva rréi Lamoni mymbaʼatykuéra ha ojuka ihayhuʼỹhakuérape Sebús ykuérape. Verso 1–3 peve, 77 ary rupi Cristo mboyve; verso 4, 91–77 ary rupi Cristo mboyve; ha verso 5–39 peve, 91 ary rupi Cristo mboyve.[/i]\n\n1 Ha koʼág̃a Alma oho jave Gedeón retãgui sur gotyo, mombyry Manti retãme, péina ápe, ñeimoʼãʼỹme, ojuhu Mosíah raʼykuérape ohóva hína Zarahemla retã gotyo.\n\n2 Koʼág̃a koʼã Mosíah raʼykuéra oĩkuri Alma ndive pe ángel ojehechaukaramoguare chupe peteĩha aja; upévare Alma ovyʼaiterei ohechávo ijoykeʼykuérape; ha pe ombotuichavéva ivyʼa, haʼekuéra haʼe haguére gueteri ijoykeʼykuéra Ñandejárape; heẽ, ha haʼekuéra oñemombaretékuri pe añetegua jeikuaápe; haʼégui hikuái yvypóra oikũmby porãva ha ohesaʼỹijókuri hikuái umi escritura jesarekópe, oikuaa hag̃ua Tupã ñeʼẽ.\n\n3 Ha katu ndahaʼéi upéva añónte; haʼekuéra oñemeʼẽkuri heta ñemboʼépe, ha ajúnope; upévare oguereko hikuái espíritu profesía rehegua, ha espíritu rrevelasiõ rehegua, ha omboʼerãmo hikuái, omboʼe Tupã puʼaka ha autorida reheve.\n\n4 Ha omboʼe hikuái Tupã ñeʼẽ katorse ary aja lamanita-kuéra apytépe, ohoporãitereívo chupekuéra oguerúvo hetápe añetegua jeikuaápe; heẽ, iñeʼẽnguéra puʼaka rupive hetápe ojegueru Tupã altar renondépe, ohenói hag̃ua héra ha okonfesa hag̃ua henondépe iñangaipakuéra.\n\n5 Koʼág̃a koʼãva haʼe umi mbaʼe ojehuvaʼekue chupekuéra iguatápe, oguerekógui hikuái heta jehasaʼasy; heta ohasaʼasy hikuái, hetépe ha iñapytuʼũme, ñembyahýi, yʼuhéi ha kaneʼõ, ha avei heta mbaʼapo espíritupe.\n\n6 Koʼág̃a koʼãva haʼe iguatakuéra: Ohejávo itúva, Mosíah-pe, peteĩha huekuéra ñeisãmbyhy aja; ombotove rire upe rréino itúva omeʼẽsevaʼekue chupekuéra, ha haʼéva avei pe tavayguakuéra oipotáva;\n\n7 Upevére osẽ hikuái Zarahemla retãgui, ha ogueraha hikuái ikysepuku, ha ilánsa, ha ijyvyrapã, ha ihuʼy, ha hiʼondakuéra; ha ojapo hikuái péva ohupyty hag̃ua tembiʼu upe taveʼỹme.\n\n8 Ha péicha osẽ hikuái upe taveʼỹme peteĩ aty oiporavovaʼekue ndive, ojupi hag̃ua Nefi retãme, omboʼe hag̃ua Tupã ñeʼẽ lamanita-kuérape.\n\n9 Ha ojehu oguata hikuái heta ára aja pe taveʼỹre, ha heta oajuna ha oñemboʼe hikuái Ñandejárape oheja hag̃ua peteĩ ijespíritu pehẽngue oho, ha opyta hendivekuéra, haʼe hag̃ua hikuái tembiporu Tupã pópe ogueraha hag̃ua ijoykeʼykuéra, lamanita-kuérape, ikatúramo, pe añetegua jeikuaápe, oikuaa hag̃ua ituvakuéra jepokuaa iñañaha, ha umíva oĩvaiha.\n\n10 Ha ojehu Ñandejára ou hendapekuéra Ijespíritu reheve, ha heʼi chupekuéra: Peñemoangapyhy; ha oñemoangapyhy chupekuéra.\n\n11 Ha Ñandejára heʼi avei chupekuéra: Peho lamanita-kuéra apytépe, pende joykeʼykuéra, ha pemoĩ che ñeʼẽ; ha katu pehaʼarõkuaáta pyʼaporãme ha jehasaʼasykuérape, pemeʼẽ hag̃ua chupekuéra techapyrã porã chéve g̃uarã; ha ajapóta pendehegui tembiporu che pópe, heta ánga ojesalva hag̃ua.\n\n12 Ha ojehu Mosíah raʼy, ha avei umi hendivekuéra oĩva korasõkuéra oñemombarete oho hag̃ua lamanita-kuérape omboʼe hag̃ua chupekuéra Tupã ñeʼẽ.\n\n13 Ha ojehu og̃uahẽvo hikuái lamanita-kuéra retã rembeʼýpe, ojei hikuái ojuehegui ha osẽ oho hikuái hapére, ojeroviávo Ñandejárare oñembyaty jeytaha hikuái omonoʼõ rire iñemitỹngue; ogueroviágui hikuái tuichaha pe tembiapo ojapovaʼerã.\n\n14 Ha añetehápe tuichaitereíkuri, ojagarrágui hembiaporã omboʼe hikuái Tupã ñeʼẽ peteĩ tavayguakuéra hesaite, ipyʼahatã ha iñarõvape; peteĩ tavayguakuéra horýva nefita-kuéra jejukápe, ha omonda ha omoperõ chupekuéra, ha ikorasõkuéra oĩ mbaʼehepykuérape, térã óro ha pláta ha ita hechapyrãvape; ohupytyse peve koʼã mbaʼe jejuka ha ñemonda rupi, ani hag̃ua ombaʼapo ipo reheve ohupyty hag̃ua koʼãva.\n\n15 Péicha haʼekuéra haʼe peteĩ tavayguakuéra ateʼỹ, heta ijapytepekuéra otupaitũva taʼangápe, ha Tupã ñeʼẽngái hoʼákuri hiʼarikuéra ituvakuéra jepokuaa rupi; upevére Ñandejára ñeʼẽmeʼẽnguéra ojeipysókuri chupekuéra oñearrepentíramo hikuái.\n\n16 Upévare, kóva haʼe mbaʼérepa Mosíah raʼykuéra ojagarrákuri upe tembiapo, ikatu mbaʼe hag̃ua ogueru chupekuéra arrepentimiéntope; ikatu mbaʼe hag̃ua ogueru chupekuéra pe plan rredensiõ rehegua jeikuaápe.\n\n17 Upévare haʼekuéra ojei ojuehegui, ha oho ijapytepekuéra, opavave kuimbaʼe haʼeñónte, Tupã ñeʼẽ ha puʼaka oñemeʼẽ haguéicha reheve chupe.\n\n18 Koʼág̃a Ammón haʼévo tendota ijapytepekuéra, térã oisãmbyhýva chupekuéra, oho chuguikuéra, ohovasa rire oikotevẽháicha hikuái, omeʼẽvo chupekuéra Tupã ñeʼẽ, térã oipytyvõ chupekuéra oho mboyve; ha péicha haʼekuéra ojagarra hapekuéra pe tetã tuichakuére.\n\n19 Ha Ammón oho Ismael retãme, tetã oñehenoivaʼekue péicha Ismael raʼykuérare, oikovaʼekuégui avei lamanita-kuéra.\n\n20 Ha Ammón oikévo Ismael retãme, lamanita-kuéra ojagarra ha ojokua chupe, ojepokuaaháicha hikuái ojokua opa nefita hoʼáva ipópe, ha ogueraha chupekuéra pe rréi renondépe; ha péicha ojeheja pe rréi rembipotápe ojuka chupekuéra, térã ogueraha ñeñapytĩmbýpe, térã oity kaʼirãime, térã omosẽ chupekuéra hetãgui, hembipotáicha ha oipotaháicha.\n\n21 Ha péicha Ammón ojegueraha pe rréi oisãmbyhýva Ismael retã renondépe; ha héra Lamoni; ha haʼe peteĩ Ismael ñemoñare.\n\n22 Ha pe rréi oporandu Ammón-pe oikosépa upe tetãme lamanita-kuéra apytépe, térã itavayguakuéra apytépe.\n\n23 Ha Ammón heʼi chupe: Heẽ, che aikose ko tavayguakuéra apytépe sapyʼarã; heẽ, ha ikatu mbaʼe ára amano meve.\n\n24 Ha ojehu rréi Lamoni ovyʼaiterei Ammón reheve, ha ojorauka chupe ijokuahágui; ha haʼe oipota Ammón ojagarra hembirekorã peteĩ itajýra.\n\n25 Ha katu Ammón heʼi chupe: Nahániri, ha katu che haʼéta ne rembiguái. Upévare Ammón oñemoĩ rréi Lamoni rembiguáiramo. Ha ojehu omoĩ hikuái chupe ambue tembiguaikuéra ndive oñangareko hag̃ua Lamoni mymbaʼatýre, lamanita-kuéra ojapoháicha.\n\n26 Ha oĩ rire mbohapy ára pe rréi ñepytyvõme, oho jave lamanita-kuéra rembiguái ndive, oguerahávo hymbaʼatykuéra tenda hoyʼu hag̃uáme, hérava Sebús ykuéra, ha opavave lamanita-kuéra ogueraha upépe hymbaʼatykuéra hoyʼu hag̃ua—\n\n27 Upévare, Ammón ha pe rréi rembiguaikuéra ogueraha jave hymbaʼatykuéra ko tenda hoyʼu hag̃uáme, péina ápe, mbovymi lamanita-kuéra, oĩmava hína upépe omboyʼu hag̃ua hymbaʼatykuéra, opuʼã ha omosarambi hikuái Ammón ha rréi Lamoni rembiguaikuéra mymbaʼaty, ha omosarambietereígui oñanimba opárupi.\n\n28 Koʼág̃a upe rréi rembiguaikuéra oñepyrũ okaguai, heʼívo: Koʼág̃a rréi ñandejukáta, haʼe ojapo haguéicha ñande joykeʼykuéra ndive hymbaʼatykuéra oñemosarambi haguére koʼã kuimbaʼe ñaña rupi. Ha oñepyrũ hasẽvai, heʼívo: Péina ápe, ñane mymbaʼatykuéra oñemosarambipáma.\n\n29 Koʼág̃a hasẽ hikuái okyhyjégui ojejukáramo g̃uarã. Koʼág̃a Ammón ohechávo péva henyhẽ vyʼágui ikorasõ; heʼígui, ahechaukáta che puʼaka térã pe puʼaka oĩva chepype koʼã che rapichakuérape, ambyatývo koʼã mymbaʼatykuéra rréipe g̃uarã, ahupyty hag̃ua koʼã che rapichakuéra korasõ, agueraha hag̃ua chupekuéra oguerovia hag̃ua che ñeʼẽ.\n\n30 Ha koʼág̃a, péicha Ammón ojepyʼamongetákuri, ohechávo ohasaʼasyha umi haʼe ohenóiva ijoykeʼykuéra.\n\n31 Ha ojehu omokyreʼỹ chupekuéra iñeʼẽme, heʼívo: Che joykeʼykuéra, penderory ha jaha jaheka umi mymbaʼatykuéra, ha ñambyatýta ha jaguerujeýta chupekuéra tenda hoyʼu hag̃uáme; ha péicha ñañongatúta mymbaʼatykuéra rréipe g̃uarã ha nañandejukamoʼãi.\n\n32 Ha ojehu osẽ oheka hikuái umi mymbaʼatykuéra, ha oho hikuái Ammón rapykuéri, ha oñani hatã hikuái ha ojoko umi rréi mymbaʼatýpe, ha ombyatyjey chupekuéra pe tenda hoyʼu hag̃uáme.\n\n33 Ha umi kuimbaʼe oñemoĩjey omosarambi hag̃ua hymbaʼatykuéra; ha katu Ammón heʼi ijoykeʼykuérape: Pemongora koʼã mymbaʼatykuéra ani hag̃ua okañy; ha che añorairõta koʼã kuimbaʼe omosarambíva ñane mymbaʼatykuéra ndive.\n\n34 Upévare, ojapo hikuái Ammón heʼi haguéicha chupekuéra, ha haʼe osẽ ha oñemoĩ oñorairõ umi oĩva Sebús ykuéra ypýpe ndive; ha nambovýi hikuái.\n\n35 Upévare ndokyhyjéi hikuái Ammón-gui, oimoʼãgui hikuái peteĩ ikuimbaʼekuéra ikatuha ojuka chupe oipotaháicha, ndoikuaáigui hikuái Ñandejára oñeʼẽmeʼẽhague Mosíah-pe omosãsotaha itaʼyrakuérape ipoguikuéra; ni ndoikuaái hikuái mbaʼeve Ñandejáragui; upévare hory hikuái ijoykeʼykuéra ñehundípe; ha pévare oñemoĩ hikuái omosarambi hag̃ua rréi mymbaʼatykuéra.\n\n36 Ha katu Ammón osẽ ha oñepyrũ oitaʼapi chupekuéra hiʼóndape; heẽ, tuicha puʼaka reheve ojapi chupekuéra itápe; ha péicha ojuka hetápe ijapytepekuéragui ha upévare oñepyrũ oñemondýi hikuái puʼaka haʼe oguerekóvare; upevére ipochy hikuái ijoykeʼykuéra omanovaʼekuére, ha heʼi hikuái oitytaha chupe; upévare, ohechávo hikuái ndaikatuiha ojapi chupe ijitápe, ou hikuái heta máso reheve ojuka hag̃ua chupe.\n\n37 Ha katu péina ápe, opavave kuimbaʼe omopuʼãva imáso oinupã hag̃ua Ammón-pe, haʼe oikytĩ chugui ijyva ikysepukúpe; ha ogueropuʼakágui iñenupãnguéra oikytĩvo ijyvakuéra ikysepuku rãimbépe, oñepyrũ oñemondýi, ha oñani hikuái henondégui; heẽ, ha nambovýi hikuái; ha omboguevi chupekuéra ijyva mbarete rupi.\n\n38 Koʼág̃a séi ijapytepekuéra hoʼa pe ónda rupive, ha katu ndojukái avavépe ndahaʼéiramo itendotakuérape añónte kysepukúpe; ha Ammón oikytĩ opa jyva opuʼãva hese, ha nambovýi.\n\n39 Ha ogueraha rire chupekuéra mombyry porã, ojevyjey ha haʼe ha umi rréi rembiguái omboyʼu imymbaʼatykuéra ha oguerahajey chupekuéra rréi ñúme, ha upéramo oho hikuái rréi renondépe oguerahávo umi jyva Ammón oikytĩvaʼekue ikysepukúpe, haʼéva umi ojukasevaʼekue chupekuéra jyva; ha ogueraha hikuái rréipe testimónioramo umi mbaʼe haʼekuéra ojapovaʼekuégui.\n\n", "alma 18": "[center][font_size=26]Ñembyaty 18[/font_size][/center]\n\n[i]Rréi Lamoni oimoʼã Ammón haʼe pe Espíritu Guasu—Ammón omboʼe rréipe pe jejapoʼypýgui, Tupã rembiapo yvyporakuéra ndive, ha pe rredensiõgui oúva Cristo rupive—Lamoni oguerovia ha hoʼa yvýpe omanorõguáicha. 90 ary rupi Cristo mboyve.[/i]\n\n1 Ha ojehu rréi Lamoni ojapouka hembiguaikuéra ou ha otestifika opavavépe umi mbaʼe ohechavaʼekuégui hikuái koʼãvare.\n\n2 Ha opavave omeʼẽ rire testimónio umi mbaʼe ohechavaʼekuégui, ha haʼe ohechakuaávo Ammón jeroviapy oñangareko hag̃ua hymbaʼatykuérare, ha avei pe tuicha ipuʼaka oñorairõvo umi oipeʼaséva chugui hekove ndive, haʼe oñemondyieterei, ha heʼi: Añetehápe, kóva tuichave peteĩ yvypóragui. Péina ápe, ndahaʼéi piko kóva pe Espíritu Guasu omboúva tuichaite jehavira ko tavayguakuéra ári, oporojuka haguére?\n\n3 Ha haʼekuéra ombohovái pe rréipe, ha heʼi: Haʼérõ pe Espíritu Guasu térã peteĩ kuimbaʼe, ore ndoroikuaái; ha katu kóva roikuaa, ndaikatuiha ojuka chupe rréi rayhuʼỹhakuéra, ni ndaikatúi omosarambi hikuái rréi mymbaʼatykuéra haʼe oĩ aja orendive, ikatupyry ha tuicha imbarete rupi; upévare, roikuaa haʼe haʼeha peteĩ rréi angirũ. Ha koʼág̃a, O rréi, ndorogueroviái peteĩ kuimbaʼe oguerekoha tuichaite puʼaka, roikuaágui haʼe ndaikatuiha ojejuka.\n\n4 Ha koʼág̃a, pe rréi ohendúvo koʼã ñeʼẽ, heʼi chupekuéra: Koʼág̃a aikuaa haʼeha pe Espíritu Guasu; ha oguejy ko árape oñongatu hag̃ua pende rekove, ani che pojuka ajapo haguéicha pende joykeʼykuérare. Koʼág̃a kóva haʼe pe Espíritu Guasu ñande rukuéra oñeʼẽhague.\n\n5 Koʼág̃a kóva haʼe Lamoni jepokuaa, ohupytyvaʼekue ituvakuéragui, oĩha peteĩ Espíritu Guasu. Ha katu jepeve haʼekuéra oguerovia peteĩ Espíritu Guasúpe, oimoʼã hikuái opa hembiapokuéra ijojaha; upevére, Lamoni oñepyrũ oñemondyieterei, okyhyjégui oimérõ g̃uarã ojapo vai ojukávo hembiguaikuérape;\n\n6 Haʼe ojukágui heta ijapytepekuéragui ijoykeʼykuéra omosarambi haguére hymbaʼatykuéra pe tenda hoyʼu hag̃uáme; ha péicha, oñemosarambipa haguére chuguikuéra hymbaʼatykuéra ojuka chupekuéra.\n\n7 Koʼág̃a koʼã lamanita-kuéra jepokuaa haʼékuri oñemoĩ Sebús ykuéra jerére omosarambi hag̃ua tavayguakuéra mymbaʼaty, ha péicha ogueraha hag̃ua hetãme heta umi oñemosarambíva apytégui, upéicha oñemondágui ijapytepekuéra.\n\n8 Ha ojehu rréi Lamoni oporandu hembiguaikuérape, heʼívo: Moõ piko oime ko kuimbaʼe oguerekóva puʼaka guasuete?\n\n9 Ha heʼi chupe hikuái: Péina ápe, haʼe omongaru hína nde kavajukuéra. Koʼág̃a katu pe rréi heʼíkuri hembiguaikuérape, oho mboyve omboyʼu imymbaʼatykuéra, ombosakoʼi hag̃ua ikavaju ha ikarrokuéra, ogueraha hag̃ua chupe Nefi retãme; Lamoni ru, haʼéva rréi opa upe tetãme, ombosakoʼikágui peteĩ vyʼapaguasu Nefi retãme.\n\n10 Koʼág̃a rréi Lamoni ohendúvo Ammón ombosakoʼiha hína ikavaju ha ikarrokuéra oñemondyive, Ammón jeroviareko rehe, ha heʼi: Añetehápe ndaiporivaʼekue opa che rembiguái apytépe ijeroviarekovéva ko kuimbaʼéicha; jepe haʼe imanduʼapa ojapo hag̃ua che rembiapoukapykuéra.\n\n11 Koʼág̃a añetehápe aikuaa kóva haʼeha pe Espíritu Guasu, ha aipota ou cherendápe, ha katu nañanimái.\n\n12 Ha ojehu Ammón ombosakoʼipa rire kavaju ha karrokuéra rréi ha hembiguaikuérape g̃uarã, haʼe oho rréi renondépe, ha ohecha pe rréi rova oñemoambueha; upévare haimete oguevi henondégui.\n\n13 Ha peteĩ rréi rembiguái heʼi chupe, Rabbánah, ha péva heʼise, ipuʼakapáva térã rréi guasu, oimoʼãgui haʼekuéra irreikuéra ipuʼakapa; ha péicha haʼe heʼi chupe: Rabbánah, pe rréi oipota repyta.\n\n14 Upévare Ammón ojere pe rréi gotyo ha heʼi chupe: Mbaʼépa reipota ajapo nderehe, O rréi? Ha katu pe rréi nombohováiri chupe peteĩ aravo aja, ára haʼekuéra oipapaháicha, ndoikuaáigui mbaʼépa heʼíta chupe.\n\n15 Ha ojehu Ammón heʼi jey chupe: Mbaʼépa reipota chehegui? Ha katu pe rréi nombohováiri chupe.\n\n16 Ha ojehu Ammón, henyhẽ pe Tupã Espíritugui, upévare ohechakuaa pe rréi jeipyʼamongetakuéra. Ha heʼi chupe: Rehendu haguére amoʼãhague ne rembiguaikuéra ha ne mymbaʼatykuéra, ha ajuka siete ijoykeʼykuérape onda ha kysepukúpe, ha ambuévagui aikytĩ ijyva, amoʼã hag̃ua ne mymbaʼatykuéra ha ne rembiguaikuérape; péina ápe, kóva piko ko nemondyietéva?\n\n17 Che haʼe ndéve, mbaʼére piko, remombaʼeguasueterei upéva? Péina ápe, che haʼe peteĩ kuimbaʼe, ha haʼe ne rembiguái; upévare, opa mbaʼe reipotáva ijojáramo, che ajapóta.\n\n18 Koʼág̃a pe rréi ohendúvo koʼã ñeʼẽ, oñemondýi jey, ohechágui Ammón oikuaaha ijeipyʼamongetakuéra; ha katu upevére, rréi Lamoni oipeʼa ijuru, ha heʼi chupe: Máva piko nde? Nde piko pe Espíritu Guasu, oikuaáva opa mbaʼe?\n\n19 Ammón ombohovái ha heʼi chupe: che ndahaʼéi.\n\n20 Ha pe rréi heʼi: Mbaʼéicha reikuaa che korasõ jeipyʼamongetakuéra? Nde ikatu reñeʼẽ kyhyjeʼỹme, ha emombeʼu chéve koʼã mbaʼére; ha emombeʼu avei chéve mbaʼe puʼaka rupivépa rejuka ha reikytĩ umi che joykeʼykuéra jyva omosarambivaʼekue che mymbaʼatykuéra—\n\n21 Ha koʼág̃a, remombeʼúramo chéve koʼã mbaʼe, ameʼẽta ndéve oimeraẽ mbaʼe reipotáva; ha oñeikotevẽramo, che romoʼãta che ehersitokuéra ndive; ha katu aikuaa ndepuʼakaveha opa chuguikuéra; upevére, ameʼẽta ndéve oimeraẽ mbaʼe reipotáva.\n\n22 Koʼág̃a Ammón iñarandúvo, upevére añaʼỹre, haʼe heʼi Lamoni-pe: Rehendútapa che ñeʼẽ, amombeʼúramo ndéve mbaʼe puʼaka rupivépa ajapo koʼã mbaʼe? Ha kóva haʼe pe che aipotáva ndehegui.\n\n23 Ha rréi ombohovái chupe, ha heʼi: Heẽ, che agueroviáta opa ne ñeʼẽ. Ha péicha katupyrýpe omoñuhã chupe.\n\n24 Ha Ammón oñepyrũ oñeʼẽ chupe kyhyjeʼỹme, ha heʼi chupe: Eguerovia piko nde oĩha peteĩ Tupã?\n\n25 Ha haʼe ombohovái, ha heʼi chupe: Che ndaikuaái mbaʼépa heʼise upéva.\n\n26 Ha Ammón heʼi: Eguerovia piko nde oĩha peteĩ Espíritu Guasu?\n\n27 Ha haʼe heʼi, Heẽ.\n\n28 Ha Ammón heʼi: Péva haʼe Tupã. Ha Ammón heʼi jey chupe: Eguerovia piko nde pe Espíritu Guasu, haʼéva Tupã, ojapohague opa mbaʼe oĩva yvága ha yvýpe?\n\n29 Ha haʼe heʼi: Heẽ, che aguerovia haʼe ojapohague opa mbaʼe oĩva yvýpe; ha katu che ndaikuaái mbaʼeve yvagakuéragui.\n\n30 Ha Ammón heʼi chupe: Yvagakuéra haʼe tenda Tupã ha opa hiʼangelkuéra marangatu oikoha.\n\n31 Ha rréi Lamoni heʼi: Oĩ piko yvate yvy ári?\n\n32 Ha Ammón heʼi: Heẽ, ha haʼe omaʼẽ opa yvypóra raʼykuéra ári; ha oikuaapa opa korasõ jeipyʼamongeta ha temiandukuéra; ipo rupive opa mbaʼe ojejapóguikuri iñepyrũmby guive.\n\n33 Ha rréi Lamoni heʼi: Che aguerovia opa koʼã mbaʼe reñeʼẽvaʼekue. Nde piko haʼe Tupã remimbou?\n\n34 Ammón heʼi chupe: Che haʼe peteĩ yvypóra; ha pe yvypóra iñepyrũmbýpe ojejapókuri Tupã raʼangáicha, ha añehenói Ijespíritu Santo rupive amboʼe hag̃ua koʼã mbaʼe ko tavayguakuérape, ojegueru hag̃ua chupekuéra pe ijoja ha añetegua jeikuaápe;\n\n35 Ha oĩ chepype peteĩ pe Espíritu pehẽngue, omeʼẽva chéve kuaapy, ha avei puʼaka che jerovia ha che rembipotakuéra rupive oĩva Tupã ndive.\n\n36 Koʼág̃a Ammón heʼívo koʼã ñeʼẽ, haʼe oñepyrũ pe yvy jejapoʼypýgui, ha avei pe Adán jejapoʼypýgui, ha omombeʼu chupe opa mbaʼe haʼéva yvypóra jeʼa rehegua, ha heʼi jey ha omyesakã chupe umi tavayguakuéra kuatiajehaipyre ha escritura marangatu, ojeʼevaʼekue profetakuéra rehe, jepe ára itúva, Lehi, osẽ guive Jerusalén-gui.\n\n37 Ha haʼe avei omombeʼu chupekuéra (heʼígui pe rréi ha hembiguaikuérape) opa itúva jeguatakuéra pe taveʼỹre, ha opa ijehasaʼasykuéra ñembyahýi ha yʼuhéigui, ha hembiapokuéra, ha ambuekuéra.\n\n38 Ha avei omombeʼu chupekuéra Lamán ha Lemuel ha Ismael raʼykuéra ñemopuʼãgui, heẽ, omombeʼu chupekuéra opa iñemopuʼãkuéra; ha omyesakã chupekuéra opa kuatiajehaipyre ha escritura-kuéra, ára Lehi osẽ guive Jerusalén-gui upe ára peve.\n\n39 Ha katu ndahaʼéi upévante; haʼe omyesakãgui chupekuéra plan rredensiõ rehegua, oñembosakoʼivaʼekue yvóra ñepyrũmby guive; ha avei oikuaauka chupekuéra Cristo jejúgui, ha opa Ñandejára rembiapo haʼe oikuaauka chupekuéra.\n\n40 Ha ojehu heʼipa rire koʼã mbaʼe, ha omyesakã rire koʼãva upe rréipe, haʼe oguerovia opa iñeʼẽ.\n\n41 Ha haʼe oñepyrũ ojerureʼasy Ñandejárape heʼívo: O Ñandejára, eguereko poriahuvereko; tuicha nde poriahuverekoháicha Nefi tavayguakuéra ndive, eguerekóna chendive, ha che tavayguakuéra ndive.\n\n42 Ha koʼág̃a, heʼipa rire koʼãva, hoʼa yvýpe, omanoramoguáicha.\n\n43 Ha ojehu hembiguaikuéra ojagarra ha ogueraha chupe hembireko rendápe, ha oipyso chupe hikuái peteĩ tupa ári; ha haʼe oĩ omanoramoguáicha mokõi ára ha pyhare aja; ha hembireko, ha itaʼyrakuéra, ha itajyrakuéra hasẽ hese, lamanita-kuéra ojepokuaaháicha, tuicha ombyasývo iñemano.\n\n", "alma 19": "[center][font_size=26]Ñembyaty 19[/font_size][/center]\n\n[i]Lamoni ohupyty tekove opaveʼỹva resape ha ohecha upe Rredentórpe—Hogaguakuéra hoʼa peteĩ jeképe, ha heta ohecha angelkuéra—Ammón oñeñongatu milágro rupive—Haʼe omongarai hetápe ha omoĩ peteĩ tupao ijapytepekuéra. 90 ary rupi Cristo mboyve.[/i]\n\n1 Ha ojehu mokõi ára ha mokõi pyhare rire haʼekuéra haimete ojagarra hete ha omoĩ peteĩ ñeñotỹháme, ha péva ojapo hikuái oñotỹ hag̃ua omanovaʼekuépe.\n\n2 Koʼág̃a pe rréina ohendúvo Ammón terakuãgui, upévare haʼe heʼika chupe oipotaha ou hendápe.\n\n3 Ha ojehu Ammón ojapo haʼe heʼi haguéicha, ha oho pe rréina rendápe, ha oporandu chupe mbaʼépa oipota haʼe ojapo.\n\n4 Ha haʼe heʼi chupe: Che ména rembiguaikuéra oikuaauka chéve nde haʼeha peteĩ Tupã Marangatu proféta, ha ndepuʼakaha rejapo hag̃ua heta tembiapo mbarete hérape;\n\n5 Upévare, upéicharamo, che aipota eike ha ehecha che ménape haʼe ojeipysógui hupápe mokõi ára ha mokõi pyhare aja; ha oĩ heʼíva haʼe nomanoiha, ha katu ambue heʼi haʼe omanoha ha hyakuãvaimaha, ha haʼe oñemoĩvaʼerãha ñeñotỹháme; ha katu chéve g̃uarã, haʼe nahyakuãvaíri.\n\n6 Koʼág̃a, kóva haʼe Ammón oipotavaʼekue, haʼe oikuaágui rréi Lamoni oĩha Tupã puʼaka guýpe; haʼe oikuaa pe jahoʼiha pytũ jegueroviaʼỹ rehegua ojeipeʼaha hína iñapytuʼũgui, ha tesape ohesapeha iñapytuʼũ, haʼéva Tupã verapy tesape, haʼéva peteĩ tesape techapyrãva ipyʼaporã rehegua—heẽ, ko tesape omeʼẽkuri tuicha vyʼa hiʼángape, ha pe arai ypytũ osẽkuri, ha pe tekove opaveʼỹva resape hendýkuri hiʼángape, heẽ, haʼe oikuaákuri ipuʼakahague hete natural rehe, ha haʼe ojeguerahaha Tupãme—\n\n7 Upévare, pe rréina ojerurevaʼekue chupe haʼe upe haʼe ohaʼarõvaʼekue hína. Upévare, oike ohecha hag̃ua rréipe ojerure haguéicha chupe pe rréina; ha ohecha rréipe, ha oikuaa nomanoiha.\n\n8 Ha haʼe heʼi pe rréinape: Haʼe nomanói, ha katu oke Tupãme, ha koʼẽrõ opuʼãjeýta; upévare ani eñotỹ chupe.\n\n9 Ha Ammón heʼi chupe: Egueroviápa nde koʼãva? Ha haʼe heʼi chupe: Ndaguerekói testimónio ndahaʼéiramo ne ñeʼẽ añónte, ha ore rembiguaikuéra ñeʼẽ; upevére che aguerovia ojejapotaha nde ere haguéicha.\n\n10 Ha Ammón heʼi chupe: Ejehovasáva nde tuicha rejerovia rupi; che haʼe ndéve, kuña, arakaʼeve ndaiporivaʼekue jeroviatuichaite opa nefita-kuéra tavayguakuéra apytépe.\n\n11 Ha ojehu haʼe oñangareko iména rupa ykére, upe guive ambue ára peve, ára Ammón heʼihague haʼe opuʼãtaha.\n\n12 Ha ojehu haʼe opuʼã, Ammón oñeʼẽ haguéicha; ha opuʼãvo, oipyso ipo upe kuña gotyo, ha heʼi: Tojehovasa Tupã réra, ha ejehovasáva nde.\n\n13 Añetehápe nde reikoveháicha, péina ápe, ahecha che Rredentórpe; ha haʼe oúta, ha heñóita peteĩ kuñágui, ha orredimíta opa yvypóra ogueroviáva hérape. Koʼág̃a, heʼívo koʼã ñeʼẽ, hory ikorasõ, ha hoʼajey vyʼágui; ha hoʼa avei pe rréina, ipuʼakágui hese pe Espíritu.\n\n14 Koʼág̃a ohechávo Ammón Ñandejára Espíritu oñehẽha haʼe oñemboʼe haguéicha lamanita-kuéra ári, ijoykeʼykuéra, ogueruvaʼekue tuichaite vyʼaʼỹ nefita-kuéra apytépe, térã opa Tupã tavayguakuéra apytépe hembiapovai ha ijepokuaakuéra rupi, haʼe hoʼa oñesũ ha oñepyrũ oñohẽ hiʼánga ñemboʼe ha aguyjépe Tupãme pe haʼe ojapovaʼekuére ijoykeʼykuérare; ha ipuʼaka avei hese pe vyʼa; ha upéicha mbohapyvéva hoʼákuri yvýpe.\n\n15 Koʼág̃a, rréi rembiguaikuéra ohechávo hoʼaha hikuái, oñepyrũ avei ojerureʼasy Tupãme, Ñandejára jekyhyje oúgui avei hiʼarikuéra, haʼégui haʼekuéra umi ohovaʼekue rréi renondépe ha otestifika chupe Ammón puʼaka guasúre.\n\n16 Ha ojehu ohenoiʼasy hikuái Ñandejára réra, opavave hoʼa peve pe yvýpe, ha katu peteĩ kuña lamanita, hérava Abish añónte nahániri, haʼe oñekonvertivaʼekue Ñandejárape heta ára upe mboyve, peteĩ techauka tuicha rupi oguerekovaʼekue itúva—\n\n17 Upéicha, oñekonvertivaʼekue Ñandejárape, ha arakaʼeve ndoikuaaukaivaʼekue, upévare, ohechávo opa Lamoni rembiguaikuéra hoʼahague yvýpe, ha avei ijára, pe rréina, ha pe rréi, ha Ammón ojeipysoha hína pe yvýpe, haʼe oikuaa haʼeha Tupã puʼaka; ha oimoʼãvo péva haʼeha ára, oikuaauka hag̃ua tavayguakuérape pe oikovaʼekue ijapytepekuéra, ha ohecha rupi péva ikatumbaʼe oguerovia hikuái Tupã puʼaka, upévare oho peteĩgui ambue ógape, oikuaaukávo koʼãva umi tavayguakuérape.\n\n18 Ha haʼekuéra oñepyrũ oñembyaty upe rréi rógape. Ha ou peteĩ atyguasu ha iñemondyirã haʼekuéra ohecha pe rréi, ha rréina, ha hembiguaikuérape ojeipysoha yvýpe, ha oĩha hikuái omanoramoguáicha; ha ohecha avei hikuái Ammón-pe, ha péina ápe, haʼe peteĩ nefita.\n\n19 Ha koʼág̃a tavayguakuéra oñepyrũ okaguai hikuái oñondive; oĩ heʼíva haʼeha peteĩ mbaʼevai guasu oúva hiʼarikuéra, térã pe rréi ha hóga ári, haʼe oheja haguére pe nefita opyta upe tetãme.\n\n20 Ha katu ambuekuéra ojaʼo chupekuéra, heʼívo: Pe rréi oguerúkuri ko mbaʼevai hóga ári, haʼe ojuka haguére hembiguaikuérape oñemosarambivaʼekuégui hymbaʼatykuéra Sebús ykuérape.\n\n21 Ha avei ojaʼo chupekuéra umi kuimbaʼe oĩvaʼekue Sebús ykuérape ha omosarambivaʼekue rréi mymbaʼatykuéra, ipochýgui hikuái Ammón ndive heta ijoykeʼykuéra haʼe ojukavaʼekuére Sebús ykuérape, omoʼã jave rréi mymbaʼatykuéra.\n\n22 Koʼág̃a peteĩ ijapytepekuéragui, ijoykeʼy ojejukavaʼekue Ammón kysepuku rupi, ipochyetereívo Ammón ndive, oguenohẽ ikysepuku ha osẽ oity hag̃ua Ammón ári, ojuka hag̃ua chupe; ha omopuʼãvo ikysepuku oikutu hag̃ua chupe, péina ápe, hoʼa omano.\n\n23 Koʼág̃a péicha jahecha ndaikatuiha ojejuka Ammón-pe, Ñandejára heʼi haguére Mosíah, itúvape: Che añangarekóta hese, ha ojejapóta hendive nde rejeroviaháicha—upévare, Mosíah omoĩ chupe Ñandejára pópe.\n\n24 Ha ojehu pe atyguasu ohechávo pe kuimbaʼe hoʼaha omano, upe omopuʼãvaʼekue kysepuku ojuka hag̃ua Ammón-pe, ou kyhyje opavave hiʼarikuéra, ha noñanimái oipyso hikuái ipo opoko hag̃ua hese térã oimeraẽ umi hoʼavaʼekue rehe; ha oñepyrũ jey oñemondýi hikuái pe mbaʼe ogueruvaʼekue tuichaite puʼaka rehe, térã mbaʼépa heʼiséne opa umi mbaʼe.\n\n25 Ha ojehu oĩkuri heta ijapytepekuéra heʼíva Ammón haʼeha pe Espíritu Guasu, ha ambuéva katu heʼi oñembouhague pe Espíritu Guasúre;\n\n26 Ha ambuéva katu ojaʼo opavavépe, heʼívo haʼe haʼeha peteĩ tekove ñañaiterei oñembouvaʼekue nefita-kuérare ombohasaʼasy hag̃ua chupekuéra.\n\n27 Ha oĩ heʼíva Ammón oñembouhague pe Espíritu Guasúre ombohasaʼasy hag̃ua chupekuéra hembiapovaikuérare; ha haʼeha pe Espíritu Guasu tapiaite oñangarekovaʼekue nefita-kuérare, ha tapiaite omosãsovaʼekue chupekuéra ipokuéragui; ha haʼekuéra heʼi haʼeha pe Espíritu Guasu ohundivaʼekue hetaite ijoykeʼykuérape, umi lamanita-kuéra.\n\n28 Ha péicha upe joavy oñepyrũ okakuaa ijapytepekuéra. Ha ojoavy aja hikuái péicha, pe tembiguái kuñáva ojapovaʼekue pe atyguasu ou, ha ohechávo pe joavy oĩva atyguasu apytépe ombyasyeterei, jepe hasẽ meve.\n\n29 Ha ojehu haʼe oho ha ojagarra rréinape ipógui, ikatu mbaʼe hag̃ua haʼe omopuʼã chupe yvýgui; ha opokomi vove ipo rehe pe rréina opuʼã ha oñemboʼy, ha osapukái ñeʼẽ hatãme, heʼívo: O Jesús Ejehovasapýva, chesalvavaʼekue peteĩ añaretã ivaietereívagui! O Tupã Ejehovasapýva, eguereko poriahuvereko ko tavayguakuérare!\n\n30 Ha haʼe heʼívo kóva, ojepopete, henyhẽvo vyʼágui, oñeʼẽvo heta ñeʼẽ noñeikũmbýiva; ha ojapo rire kóva, ojagarra rréi, Lamoni-pe, ipo rupi, ha péina ápe haʼe opuʼã ha oñemboʼy.\n\n31 Ha haʼe, upepete, ohechávo pe joavy itavayguakuéra apytépe, osẽ ha oñepyrũ ojaʼo chupekuéra, ha omboʼe chupekuéra umi ñeʼẽ haʼe ohenduvaʼekue Ammón jurúgui; ha opa ohendúva iñeʼẽ oguerovia, ha oñekonverti Ñandejárape.\n\n32 Ha katu oĩ heta ijapytepekuéra nohenduséiva iñeʼẽ; upévare haʼekuéra ohónte hapekuérare.\n\n33 Ha ojehu Ammón opuʼãvo haʼe avei oministra chupekuéra, ha avei ojapo upéicha opa Lamoni rembiguaikuéra; ha opavave haʼekuéra omombeʼu tavayguakuérape peteĩcha upe mbaʼe—ikorasõkuéra oñemoambuehague; ndojaposevéimaha hikuái mbaʼevai.\n\n34 Ha péina ápe, heta omombeʼu tavayguakuérape ohechahague angelkuéra ha oñeʼẽhague hendivekuéra; ha péicha haʼekuéra omombeʼu chupekuéra Tupã mbaʼekuéragui, ha hekojojágui.\n\n35 Ha ojehu oĩ heta ojeroviavaʼekue iñeʼẽ rehe; ha heta ogueroviaháicha oñemongarai; ha oiko chuguikuéra peteĩ tavayguakuéra hekojojáva, ha omoĩ hikuái peteĩ tupao ijapytepekuéra.\n\n36 Ha péicha Ñandejára rembiapo oñepyrũ lamanita-kuéra apytépe; ha péicha Ñandejára oñepyrũ oñohẽ Ijespíritu hiʼarikuéra; ha jahecha ijyva ojeipysoha opa tavayguakuérape oñearrepentiséva ha ogueroviaséva hérape.\n\n", "alma 20": "[center][font_size=26]Ñembyaty 20[/font_size][/center]\n\n[i]Ñandejára omondo Ammón-pe Middoni-pe omosãso hag̃ua ijoykeʼykuéra oĩva jejokuapýpe—Ammón ha Lamoni ojuhu Lamoni rúpe, haʼéva rréi opa upe tetãme—Ammón ojopy upe rréi tujápe oheja hag̃ua isãso ijoykeʼykuéra. 90 ary rupi Cristo mboyve.[/i]\n\n1 Ha ojehu omoĩ rire hikuái peteĩ tupao upe tetãme, rréi Lamoni oipota Ammón oho hendive Nefi retãme, oikuaauka hag̃ua chupe itúvape.\n\n2 Ha Ñandejára ñeʼẽ og̃uahẽ Ammón-pe, heʼívo: Nderejupimoʼãi Nefi retãme, péina ápe, pe rréi oñehaʼãtagui oipeʼa ndehegui nde rekove; ha katu rehóta Middoni retãme; péina ápe, nde joykeʼy Aarón ha avei Muloki ha Amma oĩgui kaʼirãime.\n\n3 Koʼág̃a ojehu ohendúvo péva Ammón, heʼi Lamoni-pe: Péina ápe, che joykeʼy ha che irũnguéra oĩ kaʼirãime Middoni-pe, ha aháta amosãso hag̃ua chupekuéra.\n\n4 Koʼág̃a Lamoni heʼi Ammón-pe: Che aikuaa Ñandejára puʼaka reheve ikatuha rejapo opa mbaʼe. Ha katu péina ápe, aháta nendive Middoni retãme; upe rréi upe tetãmegua, hérava Antiomno, haʼe che angirũ; upévare aháta Middoni retãme, añemoĩporã hag̃ua rréi upe tetãmegua ndive, ha haʼe oipeʼáta nde joykeʼykuérape kaʼirãigui. Koʼág̃a Lamoni heʼi chupe: Máva piko heʼi ndéve nde joykeʼykuéra oĩha kaʼirãime?\n\n5 Ha Ammón heʼi chupe: Avave ndeʼíri chéve, ndahaʼéiramo Tupã añónte; ha haʼe heʼi chéve—Tereho ha emosãso nde joykeʼykuérape, oĩgui hikuái kaʼirãime Middoni retãme.\n\n6 Koʼág̃a Lamoni ohendúvo kóva heʼi hembiguaikuérape ombosakoʼi hag̃ua ikavaju ha ikarrokuéra.\n\n7 Ha heʼi Ammón-pe: Eju, che aháta nendive Middoni retãme, ha upépe añeʼẽta nderehe upe rréipe oguenohẽ hag̃ua nde joykeʼykuérape kaʼirãigui.\n\n8 Ha ojehu Ammón ha Lamoni oho jave upe gotyo, ojuhu hikuái Lamoni ru rehe, haʼéva rréi opa upe tetãme.\n\n9 Ha péina ápe, Lamoni ru heʼi chupe: Mbaʼére piko nderehói vyʼaguasuhápe pe ára tuicha ajapo jave vyʼaguasu che raʼykuéra ha che tavayguakuérape g̃uarã?\n\n10 Ha heʼi avei: Moõ piko nde reho ko Nefita ndive, haʼéva peteĩ pe ijapuetéva raʼy?\n\n11 Ha ojehu Lamoni omombeʼu chupe moõpa oho hína, okyhyjégui ombopochýramo g̃uarã chupe.\n\n12 Ha omombeʼu avei chupe mbaʼépa omboʼare chupe irréinope, ha upévare ndohóikuri vyʼaguasu itúva ombosakoʼivaʼekuépe.\n\n13 Ha koʼág̃a Lamoni omombeʼupa rire chupe opa koʼã mbaʼe, péina ápe, iñemondyirã, itúva ipochy hendive, ha heʼi: Lamoni, remosãsóta piko koʼã nefita-pe, haʼéva peteĩ ijapúva raʼykuéra. Péina ápe, haʼe omondavaʼekue ñande rukuérape; ha koʼág̃a itaʼyrakuéra ou avei ñande apytépe, ikatupyry ha ijapu rupi, ñanembotavy hag̃ua, oipeʼajey hag̃ua ñandehegui ñane mbaʼerepykuéra.\n\n14 Koʼág̃a Lamoni ru heʼi chupe ojuka hag̃ua Ammón-pe kysepukúpe. Ha avei heʼi chupe ani hag̃ua oho Middoni retãme, ha katu ohojey hag̃ua hendive Ismael retãme.\n\n15 Ha katu Lamoni heʼi chupe: Che ndajukamoʼãi Ammón-pe, ni ndahajeymoʼãi Ismael retãme, ha katu aháta Middoni retãme amosãso hag̃ua Ammón joykeʼykuérape, che aikuaágui haʼekuéra haʼeha yvypóra hekojojáva ha Tupã añetegua proféta marangatu.\n\n16 Koʼág̃a itúva ohendúvo koʼã ñeʼẽ, ipochy hendive, ha oguenohẽ ikysepuku oinupã hag̃ua chupe ha oity yvýpe.\n\n17 Ha katu Ammón oñemotenonde ha heʼi chupe: Péina ápe, ani ejuka nde raʼýpe; upevére, iporãvevaʼerã haʼe hoʼa ha ani nde, péina ápe, haʼe oñearrepentímagui iñangaipakuéragui; ha katu nde reʼáramo koʼág̃a nde pochýpe, ne ánga ndaikatumoʼãi ojesalva.\n\n18 Ha avei, iporãve rejejoko; rejukáramo nde raʼýpe, haʼévo haʼe yvypóra iñangaipaʼỹva, huguy osapukáita yvy guive Ñandejára Itupãme, pe vengánsa hoʼa hag̃ua nde ári; ha ikatu oñehundi ne ánga.\n\n19 Koʼág̃a Ammón heʼívo chupe koʼã ñeʼẽ, haʼe ombohovái chupe, heʼívo: Che aikuaa ajukáramo che raʼýpe, añohẽtaha tuguy iñangaipaʼỹva; nde haʼégui pe reñehaʼãva rehundi chupe.\n\n20 Ha oipyso ipo ojuka hag̃ua Ammón-pe: Ha katu Ammón ogueropuʼaka iñenupãnguéra, ha avei oinupã chupe ijyvápe ani hag̃ua oiporu.\n\n21 Koʼág̃a pe rréi ohechávo Ammón ikatuha ojuka chupe, oñepyrũ ojerureʼasy Ammón-pe oheja hag̃ua chupe oikove.\n\n22 Ha katu Ammón omopuʼã ikysepuku, ha heʼi chupe: Péina ápe, roikutúta ndacherejáiramo aguenohẽ che joykeʼykuérape kaʼirãigui.\n\n23 Koʼág̃a pe rréi okyhyjégui ojeipeʼaramo g̃uarã chugui hekove, heʼi: Rehejáramo chéve aikove ameʼẽta ndéve oimeraẽ mbaʼe rejeruréva chéve, pe rréino mbyte jepe.\n\n24 Koʼág̃a Ammón ohechávo ojapoha haʼe oipotaháicha pe rréi tuja ndive, heʼi chupe: Ehejáramo che joykeʼykuéra oñeguenohẽ kaʼirãigui, ha avei ehejáramo Lamoni ojoko irréino, ha anive ndepochy hendive, ha katu eheja haʼe ojapo oipotaháicha oimeraẽ mbaʼe haʼe ojepyʼamongetávape, upéicharamo ndorojukamoʼãi; ha ndaupéichairamo katu roinupãta ha roitýta yvýpe.\n\n25 Koʼág̃a Ammón heʼipávo koʼã ñeʼẽ, pe rréi oñepyrũ ovyʼa hekovére.\n\n26 Ha ohechávo Ammón nohundiseiha chupe, ha ohechávo avei tuicha mborayhu oguerekóva itaʼýra Lamoni-re, oñemondyieterei, ha heʼi: Kóva haʼégui opa mbaʼe nde reipotavaʼekue, che amosãso nde joykeʼykuérape, ha aheja che raʼy Lamoni ojoko pe irréino, péina ápe, ahejáta ndéve che raʼy ojoko pe irréino koʼág̃a guive tapiaite peve; ha naisãmbyhymoʼãvéima chupe—\n\n27 Ha ahejáta avei ndéve toñeguenohẽ nde joykeʼykuéra kaʼirãigui, ha nde ha nde joykeʼykuéra pejúta cherendápe, che rréinope; che rohechasetereítagui. Pe rréi oñemondyietereígui ñeʼẽ Ammón heʼivaʼekuégui, ha avei umi ñeʼẽ heʼivaʼekue itaʼýra Lamoni, upévare oikuaaseterei umívagui.\n\n28 Ha ojehu Ammón ha Lamoni oho jey iguatápe Middoni retã gotyo. Ha Lamoni hoʼa porã upe tetãmegua rréi resa renondépe; upévare Ammón joykeʼykuéra oñeguenohẽ kaʼirãigui.\n\n29 Ha Ammón ohechávo chupekuéra ombyasyeterei, péina ápe oĩgui hikuái opívo, ha ipirekuéra oñembyaipa ojejokua haguére hikuái ñemosã atãme. Ha avei ohasákuri hikuái ñembyahýi, yʼuhéi, ha opáichagua jehasaʼasy; upevére ohaʼarõkuaa hikuái opa ijehasaʼasykuérape.\n\n30 Ha, ojehúkuri, ipoʼakuéra haʼe hoʼa hikuái tavayguakuéra ipyʼahatãve ha ijajúra hatãvéva pópe; upévare, nohenduséikuri umíva iñeʼẽnguéra ha omosẽ chupekuéra, ha oinupã hikuái chupekuéra, ha omosẽ chupekuéra peteĩ ha ambue ógagui ha peteĩ ha ambue tendágui og̃uahẽ meve hikuái Middoni retãme; ha upépe ojagarra hikuái ha oity chupekuéra kaʼirãime, ha ojokua chupekuéra ñemosã atãme, ha oguereko chupekuéra kaʼirãime heta ára aja, ha oñemosãso chupekuéra Lamoni ha Ammón rupive.\n\n", "alma 21": "Peteĩ ñemombeʼu Aarón, ha Muloki, ha ijoykeʼykuéra ñehekomboʼe lamanita-kuéra apytépe.\n\nOike ñembyaty 21 guive 26 peve avei.\n\n[center][font_size=26]Ñembyaty 21[/font_size][/center]\n\n[i]Aarón omboʼe Amalekita-kuérape Cristo ha iñexpiasiõ rehe—Aarón ha ijoykeʼykuéra oñemoĩ kaʼirãime Middoni-pe—Oñemosãso rire chupekuéra, omboʼe hikuái sinagogakuérape ha okonverti hetápe—Lamoni omeʼẽ sãso tavayguakuérape oiporavo hag̃ua religión-kuéra Ismael retãme. 90–77 ary rupi Cristo mboyve.[/i]\n\n1 Koʼág̃a Ammón ha ijoykeʼykuéra ojeívo ojuehegui lamanita-kuéra retã rembeʼýpe, péina ápe Aarón oñepyrũ iguata upe tetã umi lamanita-kuéra ohenóiva Jerusalén gotyo, oñembohérava péicha upe tetãre ituvakuéra heñói haguépe; ha opyta mombyry, Mormón rembeʼýpe.\n\n2 Koʼág̃a lamanita ha amalekita-kuéra ha Amulón tavayguakuéra omopuʼãkuri peteĩ tavaguasu tuicháva, hérava Jerusalén.\n\n3 Koʼág̃a lamanita-kuéra ijeheguintevoi ipyʼahatã, ha katu amalekita ha amulonita-kuéra ipyʼahatãvéntema; upévare haʼekuéra omohatã lamanita-kuéra korasõ, imbareteve hag̃ua hikuái hekoñaña ha hembiapovaípe.\n\n4 Ha ojehu Aarón og̃uahẽ Jerusalén retãme, ha oñepyrũ omboʼe amalekita-kuérape raẽ. Ha oñepyrũ omboʼe chupekuéra isinagógape, omopuʼãgui hikuái sinagogakuéra, Nehor-kuéra atypeguáicha; heta amalekita ha amulonita-kuéra haʼégui Nehor atypegua.\n\n5 Upévare, oikévo Aarón peteĩ isinagogakuérape omboʼe hag̃ua tavayguakuérape, ha oñeʼẽ aja chupekuéra, péina ápe opuʼã peteĩ amalekita ha oñepyrũ oñorairõ hendive, heʼívo: Mbaʼe piko upe retestifikáva? Rehecha piko raʼe nde peteĩ ángel? Mbaʼére piko angelkuéra ndojehechaukái oréve? Péina ápe naiporãi piko koʼã tavayguakuéra nde tavayguakuéraicha avei?\n\n6 Nde ere avei, noroñearrepentíriramo romanotaha. Mbaʼéicha piko nde reikuaa pe ore korasõ jeipyʼamongeta ha temiandu? Mbaʼéicha piko reikuaa roguerekoha mbaʼérepa roñearrepentivaʼerã? Mbaʼéicha piko reikuaa ore ndahaʼeiha peteĩ tavayguakuéra hekojojáva? Péina ápe, romopuʼãkuri santuario-kuéra, ha roñembyaty rotupaitũ hag̃ua Tupãme. Ore roguerovia Tupã osalvataha opa yvypórape.\n\n7 Koʼág̃a Aarón heʼi chupe: Egueroviápa nde Tupã Raʼy outaha orredimi hag̃ua yvyporakuérape iñangaipágui?\n\n8 Ha pe kuimbaʼe heʼi chupe: Ndorogueroviái nde reikuaaha umi mbaʼe. Ore ndorogueroviái umi jepokuaa tavy. Ndorogueroviái nde reikuaaha mbaʼe ouvaʼrãgui, ni ndorogueroviái nde rukuéra ni ore ru oikuaahague umi mbaʼe oñeʼẽvaʼekue hikuái, umi oútavagui.\n\n9 Koʼág̃a Aarón oñepyrũ omyesakã chupekuéra escritura oñeʼẽva Cristo jeju rehe, ha avei omanovaʼekue jeikovejey rehe, ha ndaiporimoʼãiha rredensiõ pe yvyporakuérape g̃uarã ndahaʼéiramo pe Cristo ñemano ha jehasaʼasy, ha huguy expiatório rupive.\n\n10 Ha ojehu oñepyrũvo omyesakã chupekuéra koʼã mbaʼe ipochy hikuái hendive, ha oñepyrũ oñembohory hese; ha nohenduséi hikuái umi ñeʼẽ heʼíva chupekuéra.\n\n11 Upévare, ohechávo nohenduseiha hikuái iñeʼẽ, haʼe osẽ isinagógagui, ha oho peteĩ tapỹi hérava Ani-Anti-pe, ha upépe ojuhu Muloki-re omboʼéva hína chupekuéra pe ñeʼẽ; ha avei Amma ha ijoykeʼykuérape. Ha heta ndive oñorairõ hikuái upe ñeʼẽ rehe.\n\n12 Ha ojehu ohecha hikuái tavayguakuéra omohatãha ikorasõkuéra, upévare osẽ ha oho hikuái Middoni retãme. Ha omboʼe hikuái hetápe upe ñeʼẽ, ha mbovy oguerovia umi ñeʼẽ omboʼevaʼekue hikuái.\n\n13 Upevére, Aarón ha ijoykeʼykuéra oĩva hendive apytégui ojejagarra ha ojeity kaʼirãime, ha hembyrekuéra oñani Middoni retãgui ha oho umi yvy oĩva ijerérepe.\n\n14 Ha umi oñemoĩvaʼekue kaʼirãime ohasa heta mbaʼe, ha oñemosãso Lamoni ha Ammón po rupi, ha oñemongaru ha oñemonde chupekuéra.\n\n15 Ha osẽ jey hikuái omboʼe hag̃ua pe ñeʼẽ, ha péicha oñemosãso peteĩha jave chupekuéra kaʼirãigui, ha péicha ohasaʼasýkuri hikuái.\n\n16 Ha oho hikuái oguerahahápe chupekuéra Ñandejára Espíritu, omboʼévo Tupã ñeʼẽ opa amalekita sinagógape, térã opa lamanita-kuéra atyguasúpe oñemog̃uahẽhápe chupekuéra.\n\n17 Ha ojehu Ñandejára oñepyrũ ohovasa chupekuéra, ha upéicha ogueru hikuái hetápe añetegua jeikuaápe; heẽ, okonvense hikuái hetápe iñangaipágui, ha ituvakuéra jepokuaa oĩ vaiha.\n\n18 Ha ojehu Ammón ha Lamoni oujey Middoni retãgui Ismael retãme, haʼéva ijyvy jehejapyre.\n\n19 Ha rréi Lamoni ndohejaséi Ammón oipytyvõ chupe, térã oiko hembiguáiramo.\n\n20 Ha katu omopuʼãka sinagogakuéra Ismael retãme; ha ojapo itavayguakuéra, térã umi haʼe oisãmbyhýva oñembyaty.\n\n21 Ha ovyʼa hendivekuéra, ha omboʼe chupekuéra heta mbaʼe. Ha avei heʼi chupekuéra haʼeha hikuái tavayguakuéra oĩva ipoguýpe, ha haʼeha hikuái peteĩ tavayguakuéra isãsóva, isãsoha hikuái upe rréi, itúva, jejopýgui; itúva ohejáguikuri chupe oisãmbyhy tavayguakuéra oĩva Ismael retãme ha opa pe tetã jerére.\n\n22 Ha avei heʼi chupekuéra oitupaitũkuaaha hikuái Ñandejára Itupãme haʼekuéra oipotaháicha, opa tenda oĩháme hikuái, oĩramo tetã haʼéva rréi Lamoni oisãmbyhyhápe.\n\n23 Ha Ammón omboʼe rréi Lamoni tavayguakuérape; ha ojehu haʼe omboʼe chupekuéra opa mbaʼe haʼéva tekojoja rehegua. Ha oñemoñeʼẽ porã chupekuéra jesarekópe opa ára; ha haʼekuéra ojapysakaporã iñeʼẽre, ha hakateʼỹ hikuái iñeʼẽrendúvo Tupã rembiapoukapykuérare.\n\n", "alma 22": "[center][font_size=26]Ñembyaty 22[/font_size][/center]\n\n[i]Aarón omboʼe Lamoni rúpe Jejapoʼypy rehegua, Adán jeʼa ha pe plan rredensiõ rehegua Cristo rupive—Pe rréi ha opa hogaguakuéra oñekonverti—Oñemyesakã mbaʼéichapa oñembojaʼo pe yvy nefita ha lamanita-kuéra apytépe. 90–77 ary rupi Cristo mboyve.[/i]\n\n1 Koʼág̃a, Ammón omboʼe meme aja péicha Lamoni tavayguakuérape, jaha jeýta Aarón ha ijoykeʼykuéra ñemombeʼúpe; haʼe osẽgui Middoni retãgui, ojeguerahávo pe Espíritu rupive Nefi retãme, jepe pe rréi róga peve, oisãmbyhýva opa upe tetãme ha Ismael retãme katu nahániri; ha péva haʼe Lamoni ru.\n\n2 Ha ojehu haʼe oho hendápe pe rréi rogaguasúpe, ijoykeʼykuéra ndive, ha ojayvy pe rréi renondépe, ha heʼi chupe: Péina ápe, O rréi, ore haʼe Ammón joykeʼykuéra, nde remosãsovaʼekue kaʼirãigui.\n\n3 Ha koʼág̃a, O rréi, nde reperdonáramo oréve ore rekove, ore haʼéta ne rembiguái. Ha pe rréi heʼi chupekuéra: Pepuʼã, ahejátagui peẽ peikove, ha ndahejamoʼãi oiko pendehegui che rembiguái; ha katu ajeruréta peẽme cheministra hag̃ua; che apytuʼũ ojejopyʼimíguikuri nde joykeʼy Ammón ñeʼẽ pyʼaporã ha mbaʼeguasu rupi, ha aikuaase mbaʼérepa haʼe ndojupíri Middoni-gui nendive.\n\n4 Ha Aarón heʼi pe rréipe: Péina ápe, Ñandejára Espíritu ohenói chupe ambue hendápe; haʼe ohókuri Ismael retãme, omboʼe hag̃ua Lamoni tavayguakuérape.\n\n5 Koʼág̃a pe rréi heʼi chupekuéra: Mbaʼe piko upe eréva Ñandejára Espíritu rehegua? Péina ápe, kóva haʼe pe mbaʼe chepyʼapýva.\n\n6 Ha avei, mbaʼe heʼise koʼã heʼivaʼekue Ammón—Peñearrepentíramo pejesalváta, ha napeñearrepentíriramo, peñemombóta ára pahápe?\n\n7 Ha Aarón ombohovái chupe ha heʼi: Eguerovia piko nde oĩha peteĩ Tupã? Ha pe rréi heʼi: Che aikuaa amalekita-kuéra heʼiha oĩha peteĩ Tupã, ha ahejákuri chupekuéra omopuʼã santuario-kuéra oñembyaty hag̃ua hikuái otupaitũ hag̃ua chupe upépe. Ha koʼág̃a nde eréramo oĩha peteĩ Tupã, péina ápe che agueroviáta.\n\n8 Ha koʼág̃a Aarón ohendúvo kóva, ikorasõ oñepyrũ ovyʼa, ha heʼi: Péina ápe, añetehápe nde reikoveháicha, O rréi, oĩ peteĩ Tupã.\n\n9 Ha pe rréi heʼi chupe: Haʼe piko Tupã pe Espíritu Guasu ogueruvaʼekue ñande rukuérape Jerusalén retãgui?\n\n10 Ha Aarón heʼi chupe: Heẽ, haʼe niko haʼe pe Espíritu Guasu, ha haʼe ojapovaʼekue opa mbaʼe yvága ha yvýpe. Egueroviápa kóva?\n\n11 Ha haʼe heʼi: Heẽ, che aguerovia pe Espíritu Guasu ojapohague opa mbaʼe, ha che aipota remombeʼu chéve opa koʼã mbaʼe rehegua, ha che agueroviáta ne ñeʼẽ.\n\n12 Ha ojehu Aarón ohechávo pe rréi ogueroviataha iñeʼẽ, haʼe oñepyrũ Adán jejapoʼypy guive, omoñeʼẽvo pe rréipe umi escritura—mbaʼéichapa ojapo Tupã yvypórape haʼangáicha, ha Tupã omeʼẽhague chupe tembiapoukapykuéra, ha pe tembiapovai rupi, yvypóra hoʼahague.\n\n13 Ha Aarón omyesakã chupe umi escritura Adán jejapoʼypy guive, omombeʼúvo chupe pe yvypóra jeʼa, ha iñeime hoʼópe ha avei pe plan rredensiõ rehegua, oñembosakoʼivaʼekue yvóra ñepyrũmby guive, Cristo rupive, opa héra ogueroviasévape g̃uarã.\n\n14 Ha yvypóra hoʼa haguére haʼe ndaikatúi ohupyty pytyvõ ijupe g̃uarã; ha katu Cristo expiasiõ ha ñemano ohepymeʼẽ iñangaipakuérare, pe jerovia ha arrepentimiénto rupive, ha upéicha; ha haʼe ojora ñemano sãnguéra, pe ñeñotỹha ani hag̃ua ipuʼaka, ha pe ñemano popĩa oñembogue hag̃ua verapy ñehaʼarõme; ha Aarón omyesakã opa koʼã mbaʼe upe rréipe.\n\n15 Ha ojehu Aarón omyesakã rire koʼã mbaʼe chupe, upe rréi heʼi: Mbaʼépa ajapovaʼerã ahupyty hag̃ua ko tekove opaveʼỹva reñeʼẽhague? Heẽ, mbaʼépa ajapóta chereñói hag̃ua Tupãgui, ahekýivo che pyʼágui ko espíritu ñaña, ha ahupyty Ijespíritu, cherenyhẽ hag̃ua vyʼágui, ha ani hag̃ua añemombo ára pahápe? Péina ápe, haʼe heʼi, ameʼẽta opa mbaʼe aguerekóva, heẽ, ahejáta che rréino, ahupyty hag̃ua ko vyʼapavẽ tuicháva.\n\n16 Ha katu Aarón heʼi chupe: Nde reipotáramo koʼã mbaʼe, ha reñesũramo Tupã renondépe, heẽ, reñearrepentíramo opa ne angaipágui, ha reñesũ Tupã renondépe, ha jeroviápe rehenóiramo héra, regueroviávo rehupytytaha, upéramo rehupytýta pe ñehaʼarõ reipotáva.\n\n17 Ha ojehu Aarón heʼívo koʼã ñeʼẽ, pe rréi oñesũ Ñandejára renondépe, henypyʼã ári; heẽ, jepeve ojeipyso yvýpe, ha ojerureʼasy, heʼívo:\n\n18 O Tupã, Aarón heʼíkuri chéve oĩha peteĩ Tupã; ha oĩramo peteĩ Tupã, ha nde haʼéramo Tupã, rejeikuaaukátapa chéve, ha che ahejáta opa che angaipakuéra roikuaa hag̃ua, ha añemopuʼã hag̃ua omanóva apytégui, ha ajesalva hag̃ua ára pahápe. Ha koʼág̃a pe rréi heʼívo koʼã ñeʼẽ, haʼe hoʼa omanoramoguáicha.\n\n19 Ha ojehu hembiguaikuéra oñani ha omombeʼu rréinape ojehuvaʼekue upe rréipe. Ha haʼe ou rréi rendápe; ha ohechávo chupe ojeipysoha omanoramoguáicha, ha avei Aarón ha ijoykeʼykuérape oñemboʼývo upépe haʼerõguáicha haʼekuéra oityvaʼekue chupe, haʼe ipochy hendivekuéra, ha heʼi hembiguaikuéra, térã pe rréi rembiguaikuérape, ojagarra ha ojuka hag̃ua chupekuéra.\n\n20 Koʼág̃a, umi tembiguái ohechákuri mbaʼérepa hoʼa upe rréi, upévare noñanimái omoĩ ipo Aarón ha ijoykeʼykuéra ári; ha oñeʼẽ hesekuéra pe rréinape heʼívo: Mbaʼére piko eréta oréve rojuka hag̃ua koʼã kuimbaʼépe, rohechávo peteĩva chuguikuéra imbareteveha opa orehegui? Upévare roʼáta henondepekuéra.\n\n21 Koʼág̃a, pe rréina ohechávo umi tembiguái kyhyje haʼe avei oñepyrũ okyhyjeterei, oúramo g̃uarã hiʼári mbaʼe vai. Ha heʼi hembiguaikuérape oho ha ohenói hag̃ua tavayguakuérape, ojuka hag̃ua hikuái Aarón ha ijoykeʼykuérape.\n\n22 Koʼág̃a, Aarón ohechávo pe rréina ojapótava, haʼe, oikuaávo avei pe tavayguakuéra korasõ atã, okyhyje oñembyatýramo g̃uarã peteĩ atyguasu ha oĩ peteĩ ñorairõ tuicha ha joavy ijapytepekuéra; upévare oipyso ipo ha omopuʼã pe rréipe yvýgui, ha heʼi chupe: Epuʼã. Ha haʼe oñemboʼy, oguerekojeývo imbarete.\n\n23 Koʼág̃a, kóva ojejapo upe rréina ha heta tembiguaikuéra renondépe. Ha ohechávo hikuái tuicha oñemondýi, ha oñepyrũ okyhyje. Ha pe rréi oñemotenonde ha oñepyrũ oministra chupekuéra. Ha tuicha omistrágui chupekuéra, opa hogagua oñekonverti Ñandejárape.\n\n24 Koʼág̃a, oñembyatýkuri peteĩ atyguasu pe rréina rembiapoukapy rupi, ha oñepyrũ oĩ tuicha jeikaguai ijapytepekuéra Aarón ha ijoykeʼykuéra rupi.\n\n25 Ha katu pe rréi oñemboʼy ijapytepekuéra ha oipytyvõ chupekuéra. Ha haʼekuéra oñembopyʼaguapy Aarón ha umi hendive oĩva ndive g̃uarã.\n\n26 Ha ojehu pe rréi ohechávo tavayguakuéra oñembopyʼaguapyha, ojapouka Aarón ha ijoykeʼykuéra oñemboʼy pe atyguasu mbytépe, ha omboʼe chupekuéra upe ñeʼẽ.\n\n27 Ha ojehu pe rréi omondo peteĩ momarandu opa upe tetã rupi, opa itavayguakuéra apytépe oĩva opa hetãme, oĩva opa tetã ijerereguápe, oguerekóva hembeʼy pe yguasu peve, kuarahyresẽ ha kuarahyreike gotyo, ha oñembojaʼóva Zarahemla retãgui peteĩ yvy taveʼỹ poʼi rupive, ojeipysóva yguasu kuarahyresẽgui jepe yguasu kuarahyreike peve, ha pe yguasu rembeʼy jerére, ha pe taveʼỹ rembeʼy oĩva nórtepe, Zarahemla retã ypýpe, Manti rembeʼýre, ysyry Sidón ykua ypýpe, jahávo kuarahyresẽgui kuarahyreike gotyo; ha péicha oñembojaʼo lamanita-kuéra nefita-kuéragui.\n\n28 Koʼág̃a, lamanita-kuéra iñateʼỹvéva oiko pe taveʼỹme, ha oiko hikuái ogaaópe, ha oñemosarambi hikuái pe taveʼỹre kuarahyreike gotyo; Nefi retãme, heẽ, ha avei Zarahemla retã kuarahyreike gotyo, pe hembeʼýre yguasu yképe, Nefi retãme ha kuarahyreiképe, tenda ituvakuéra peteĩha jehejapyrépe, ha péicha pe yguasu rembeʼy pukukue javeve.\n\n29 Ha avei oĩ heta lamanita-kuéra kuarahyresẽ gotyo pe yguasu rembeʼy ypýpe, nefita-kuéra omosẽ haguépe chupekuéra. Ha péicha nefita-kuéra haimete oñemongora lamanita-kuérare; upevére, nefita-kuéra oñemombaʼe opa yvy nórtepe oĩvare og̃uahẽva pe taveʼỹ rembeʼy peve, ysyry Sidón yvúpe, kuarahyresẽgui kuarahyreike peve, taveʼỹ gotyo, ha nórte gotyo, ñag̃uahẽ meve tetã ohenóiva hikuái Abundancia-pe.\n\n30 Ha og̃uahẽ pe yvy haʼekuéra ohenóiva Desolación peve, oĩva norteitépe og̃uahẽva pe tetã oiko haguépe tavayguakuéra oñehundipavaʼekue, ikanguekuéra ñañeʼẽma haguégui, ojejuhuvaʼekue Zarahemla tavayguakuérare, haʼéva upe tenda og̃uahẽ ypyhague hikuái.\n\n31 Ha upégui og̃uahẽ hikuái pe taveʼỹ oĩva súrpe. Upévare pe yvy nórte gotyoguápe oñehenói Desolación, ha pe yvy surgotyoguápe oñehenói Abundancia, haʼévo taveʼỹ henyhẽva opáichagua mymba saitégui, og̃uahẽvaʼekue yvy nortepeguágui ohekávo tembiʼu.\n\n32 Ha koʼág̃a, pe ipukukue haʼe peteĩ ára ha ambue ára mbyténte ijeguata peteĩ nefitape g̃uarã, Abundancia rembeʼýre ha Desolación yvýre, yguasu kuarahyresẽgui kuarahyreike gotyo; ha péicha Nefi ha Zarahemla retã haimete oñemongora ykuérare, ha oĩ peteĩ yvy poʼimi pe yvy nortepegua ha yvy surpegua mbytépe.\n\n33 Ha ojehu nefita-kuéra oikovaʼekue tetã Abundancia-pe, jepe yguasu kuarahyresẽ guive yguasu kuarahyreike peve; ha péicha nefita-kuéra iñarandúpe omongora iñangarekoharakuéra ha ijehersitokuérare lamanita-kuérape súrpe, upéicha anive hag̃ua oguereko hikuái yvy upe nórtepe, ha upéicha ndaikatúi hag̃ua oike hikuái yvy norteguápe.\n\n34 Upévare lamanita-kuéra ndaikatuvéi oguereko yvy ndahaʼéirõ Nefi retãmente ha pe taveʼỹ ojerévape hese. Ha pévape iñarandu nefita-kuéra—lamanita-kuéra haʼégui ihayhuʼỹhakuéra, haʼekuéra ndohejamoʼãi ojopy hikuái chupekuéra opárupi, ha avei oguerekóta hikuái peteĩ tetã ikatuhápe okañy haʼekuéra oipotaháicha.\n\n35 Ha koʼág̃a che, haʼepávo koʼã mbaʼe, ahajey Ammón, ha Aarón, ha Omner, ha Himni, ha ijoykeʼykuéra ñemombeʼúpe.\n\n", "alma 23": "[center][font_size=26]Ñembyaty 23[/font_size][/center]\n\n[i]Oñemombeʼu oĩha religión jeiporavokuaa—Siete tetã ha tavaguasupegua lamanita-kuéra oñekonverti—Oñembohéra hikuái anti-nefi-lehita ha ojeipeʼa chuguikuéra pe ñeʼẽngái—Amalekita ha amulonita-kuéra orrechasa pe añetegua. 90–77 ary rupi Cristo mboyve.[/i]\n\n1 Péina ápe, koʼág̃a ojehu lamanita-kuéra rréi omondo peteĩ momarandu opa itavayguakuéra apytépe, nomoĩrivaʼerãha hikuái ipo Ammón ári, ni Aarón ári, ni Omner, ni Himni, ni avave ijoykeʼykuéra ári omboʼéva oikóvo Tupã ñeʼẽ, opa tenda oĩháme hikuái, opavave hetã rupi.\n\n2 Heẽ, omondo peteĩ momarandu ijapytepekuéra, nomoĩrivaʼerãha hikuái ipo hiʼarikuéra ojokua hag̃ua chupekuéra, térã oity hag̃ua kaʼirãime; ni nondyvuivaʼerã hikuái hiʼarikuéra, ni noinupãivaʼerã, ni nomosẽivaʼerã chupekuéra isinagogakuéragui, ni ndohaviraivaʼerã hikuái chupekuéra, ni ndoʼitaʼapírivaʼerã hikuái chupekuéra, ha katu ikatuvaʼerã oike hikuái hogapekuéra, ha avei itémplo ha isantuariokuérape.\n\n3 Ha péicha ikatu osẽ omboʼe hikuái pe ñeʼẽ oipotaháicha, pe rréi oñekoverti haguére Ñandejárape, ha opa hogagua avei; upévare omondo imomarandu itavayguakuérape opa upe tetãme, pe Tupã ñeʼẽ ani hag̃ua ojejoko, ha katu ojeipyso hag̃ua opa tetã rupi, itavayguakuéra oñekonvense hag̃ua ituvakuéra jepokuaa iñañaha, ha oñekonvense hag̃ua opavave haʼekuéra haʼeha ojoykeʼy, ha ndoporojukaivaʼerã, ni ndaipokarẽi, ni nomondái, ni ndojapoivaʼerãha hikuái ñemyakãratĩ, ni ndojapoivaʼerã mbaʼevéichagua tekoñaña.\n\n4 Ha koʼág̃a ojehu pe rréi omondo rire ko momarandu, Aarón ha ijoykeʼykuéra oho peteĩ tavaguasúgui ambue tavaguasúpe, ha peteĩ óga ñetupaitũhágui ambuépe, omopuʼãvo tupaokuéra, ha okonsagrávo sacerdote-kuéra ha mboʼeharakuéra opa upe tetãme lamanita-kuéra apytépe, ohekomboʼe ha omboʼe hag̃ua Tupã ñeʼẽ ijapytepekuéra; ha péicha oñepyrũ oho porãiterei chupekuéra.\n\n5 Ha miles-pe ojegueru Ñandejára jeikuaápe, heẽ, miles-pe ojegueru oguerovia hag̃ua nefita-kuéra jepokuaáre; ha oñemboʼe chupekuéra umi kuatiajehaipyre ha profesiakuéra ojeguerahavaʼekue jepe ko ára peve.\n\n6 Ha añetehápe Ñandejára oikoveháicha, opavave ogueroviáva, térã opavave ojegueruvaʼekue pe añetegua jeikuaápe, Ammón ha ijoykeʼykuéra rekomboʼe rupi, pe espíritu rrevelasiõ ha profesía rehegua rupi, ha Tupã puʼaka ojapóva milágro ipypekuéra—heẽ, che haʼe peẽme, Ñandejára oikoveháicha, opavave lamanita ogueroviáva hekomboʼekuéra, ha oñekonvertivaʼekue Ñandejárape, arakaʼeve noñemovãvéima.\n\n7 Oikógui chuguikuéra peteĩ tavayguakuéra hekojojáva; oheja hikuái hiʼarmakuéra ñemopuʼã rehegua, anive hag̃ua oñorairõ hikuái Tupã ndive, ni avave ijoykeʼykuéra ndive.\n\n8 Koʼág̃a, koʼãva haʼe umi oñekonvertivaʼekue Ñandejárape:\n\n9 Lamanita-kuéra tavayguakuéra oĩva Ismael retãme;\n\n10 Ha avei lamanita-kuéra tavayguakuéra oĩva Middoni retãme;\n\n11 Ha avei lamanita-kuéra tavayguakuéra oĩva Nefi tavaguasúpe;\n\n12 Ha avei lamanita-kuéra tavayguakuéra oĩva Shilom retãme, ha oĩva Shemlon retãme, ha Lemuel tavaguasúpe, ha Shimnilom tavaguasúpe.\n\n13 Ha koʼãva haʼe lamanita-kuéra tavaguasu réra oñekonvertivaʼekue Ñandejárape; ha koʼãva haʼe umi ohejavaʼekue hiʼárma ñemoʼã rehegua, heẽ, opa hiʼarmakuéra ñorairõguasu rehegua; ha opavave haʼekuéra haʼékuri lamanita.\n\n14 Ha amalekita-kuéra noñekonvertíri, ndahaʼéiramo peteĩ añónte; ni umi amulonita-kuéra; ha katu omohatã hikuái ikorasõkuéra, ha avei lamanita-kuéra korasõ upe tetã renda haʼekuéra oikohápe, heẽ, ha opa itapỹi ha itavaguasukuérape.\n\n15 Upévare, roʼéma opa lamanita-kuéra tavaguasu réra haʼekuéra oñearrepenti ha ou haguépe pe añetegua jeikuaápe, ha oñekonverti haguépe hikuái.\n\n16 Ha koʼág̃a ojehu pe rréi ha umi oñekonvertivaʼekue oguerekoseterei peteĩ térã, ikatuha rupi oñembojuavy chupekuéra ijoykeʼykuéragui; upévare pe rréi oñeʼẽ Aarón ha heta isacerdotekuéra ndive, pe térã ojagarravaʼerãre hikuái ijehe, oñembojuavy hag̃ua hikuái.\n\n17 Ha ojehu oñembohéra hikuái anti-nefi-lehita; ha oñehenói hikuái ko térã rupi ha noñehenoivéima chupekuéra lamanita-kuéra.\n\n18 Ha haʼekuéra oñepyrũ haʼe peteĩ tavayguakuéra ombaʼapokuaáva; heẽ, ha ipyʼaporã hikuái nefita-kuéra ndive; upévare, omoñepyrũ hikuái peteĩ ñomongeta hendivekuéra, ha pe Tupã ñeʼẽngái ndohovéima hapykuerikuéra.\n\n", "alma 24": "[center][font_size=26]Ñembyaty 24[/font_size][/center]\n\n[i]Lamanita-kuéra ou Tupã tavayguakuéra rehe—Anti-nefi-lehitakuéra ovyʼa Cristo-pe ha angelkuéra ou hendapekuéra—Haʼekuéra oiporavo ohasa uvei ñemano oñemoʼã rãngue—Heta lamanita-kuéra oñekonverti. 90–77 ary rupi Cristo mboyve.[/i]\n\n1 Ha ojehu amalekita ha amulonita ha lamanita-kuéra oĩva Amulón retãme, ha avei Helam retãme, ha umi oĩva Jerusalén retãme, ha ipahápe, opa tetã jerereguápe, noñekonvertirivaʼekue ha ndojagarraivaʼekue hiʼári pe Anti-nefi-lehi réra, oñemokyreʼỹ amalekita ha amulonita-kuérare ipochy hag̃ua ijoykeʼykuéra ndive.\n\n2 Ha ijehayhuʼỹ tuichaiterei hesekuéra, tuchaitereígui oñepyrũ jepeve opuʼã hikuái irréi rehe, ha ndoipotavéi hikuái chupe irreirã; upévare, ojagarra hikuái hiʼárma Anti-nefi-lehi tavayguakuéra rehe.\n\n3 Koʼág̃a upe rréi omeʼẽ pe rréino itaʼýrape, ha ombohéra chupe Anti-nefi-lehi.\n\n4 Ha pe rréi omano upéva upe ary lamanita-kuéra oñepyrũ haguépe oñembosakoʼi ñorairõguasurã Tupã tavayguakuéra ndive.\n\n5 Koʼág̃a Ammón ha ijoykeʼykuéra ha opavave umi ouvaʼekue hendive ohechávo lamanita-kuéra oñembosakoʼi ohundi hag̃ua ijoykeʼykuérape, haʼekuéra oho Midián retãme, ha upépe Ammón ojuhu opa ijoykeʼykuérape; ha upégui oho hikuái Ismael retãme oñembyaty hag̃ua atyguasúpe Lamoni ha avei ijoykeʼy Anti-nefi-lehi ndive, ohecha hag̃ua mbaʼépa ojapovaʼerã hikuái oñemoʼã hag̃ua lamanita-kuéragui.\n\n6 Koʼág̃a ndaipóri ni peteĩ ánga opa tavayguakuéra apytépe oñekonvertivaʼekue Ñandejárape ojagarraséva hiʼárma ijoykeʼykuéra rehe; nahániri, haʼekuéra ndojaposéi mbaʼevéichagua ñembosakoʼi ñorairõrã; heẽ, ha avei irréi heʼi chupekuéra ani hag̃ua ojapo umíva.\n\n7 Koʼág̃a, koʼãva haʼe ñeʼẽ haʼe heʼivaʼekue tavayguakuérape upe mbaʼére: Che ameʼẽ aguyje che Tupãme, che tavayguakuéra ahayhuetéva, ñane Tupã guasu ipyʼaporãme omboúkuri ñandéve koʼã ñande joykeʼykuéra, nefita-kuéra, ñanemboʼe hag̃ua, ha ñanekonvense hag̃ua ñande rukuéra rekoñaña jepokuaakuéragui.\n\n8 Ha péina ápe, che ameʼẽ aguyje che Tupã guasúpe haʼe omeʼẽ haguére ñandéve peteĩ ijespíritu pehẽngue omohuʼũ hag̃ua ñane korasõ, upéicha ñamoñepyrũ ñemongeta koʼã joykeʼy, nefita-kuéra ndive.\n\n9 Ha péina ápe, che avei ameʼẽ aguyje che Tupãme, ñamoñepyrũgui rupi koʼã ñemongeta ñañekonvensékuri ñane angaipakuéragui, ha heta jejuka jajapovaʼekuégui.\n\n10 Ha avei ameʼẽ aguyje che Tupãme, heẽ, che Tupã guasúpe, haʼe oheja haguére ñandéve ñañearrepenti koʼã mbaʼégui, ha avei haʼe ñaneperdona haguére umi heta ñane angaipakuéra ha jejuka jajapovaʼekue, ha oipeʼákuri ñeñanduvai tembiapovaikuérare ñane korasõgui, pe Itaʼýra mérito rupive.\n\n11 Ha koʼág̃a péina ápe, che joykeʼykuéra, hasyetereígui ñandéve (haʼégui ñande oĩvaivéva opa yvypóra apytégui) ñañearrepenti hag̃ua opa ñane angaipa ha heta jejuka jajapovaʼekuégui, ha jahupyty Tupã oipeʼa koʼãva ñane korasõgui, hasyetereíguikuri ñañearrepentipa hag̃ua Tupã renondépe haʼe oipeʼa hag̃ua ñane mbaʼekyʼa—\n\n12 Koʼág̃a, che joykeʼykuéra ahayhuetereíva, Tupã oipeʼámarõ ñane mbaʼekyʼakuéra, ha ñande kysepuku oñembovera, upémarõ anive ñamongyʼa ñande kysepuku ñande joykeʼykuéra ruguy reheve.\n\n13 Péina ápe, che haʼe peẽme, Nahániri, jajoko ñande kysepuku ani hag̃ua oñemongyʼa ñande joykeʼykuéra ruguy reheve; ikatu mbaʼégui, ñamongyʼa jeýramo ñande kysepuku ndaikatuvéima oñemopotĩ ñane Tupã Guasu Raʼy ruguy rupive, oñeñohẽtava ñane angaipakuéra expiasiõrã.\n\n14 Ha pe Tupã guasu oguerekókuri poriahuvereko ñanendive, ha oikuaauka ñandéve koʼã mbaʼe ani hag̃ua ñamano; heẽ, ha haʼe oikuaauka ñandéve koʼã mbaʼe tenonderã, haʼe ohayhúgui ñane ánga ohayhuháicha ñande raʼykuérape; upévare, iporiahuverekópe ombou ñane rendápe hiʼangelkuéra, pe plan salvasiõ rehegua ojeikuaauka hag̃ua ñandéve ha umi ñemoñare oútavape.\n\n15 O, iporiahuverekoite piko ñane Tupã! Ha koʼág̃a péina ápe, hasyetereíguikuri ñandéve ojeipeʼa hag̃ua ñane mbaʼekyʼakuéra, ha ñande kysepuku oñembovera hag̃ua, ñañomína oñongatu hag̃ua iverakue, haʼe hag̃ua testimónioramo ñane Tupãme ára pahápe, térã pe ára jajegueraha vove ñañemboʼy hag̃ua henondépe jajehusga hag̃ua, nañamongyʼaihague ñande kysepuku ñande joykeʼykuéra ruguy reheve haʼe omeʼẽ guive ñandéve iñeʼẽ ha upéva rupi ñanemopotĩkuri.\n\n16 Ha koʼág̃a, che joykeʼykuéra, ñande joykeʼykuéra ñanerundiséramo, péina ápe, ñañomíta ñande kysepuku, heẽ, jepe ñañotỹta pypuku yvyguýpe, oñeñongatu hag̃ua iverakue, testimónioramo ára pahápe, arakaʼeve ndajaiporuiha; ha ñande joykeʼykuéra ñanerundíramo, péina ápe, jaháta ñane Tupãme ha jajesalváta.\n\n17 Ha koʼág̃a ojehu pe rréi heʼipa rire koʼã ñeʼẽ, oñembyaty jave opa tavayguakuéra, ojagarra hikuái ikysepukukuéra ha opa árma ojeiporúva oñeñohẽ hag̃ua yvypóra ruguy, ha oñotỹ hikuái umíva pypuku yvyguýpe.\n\n18 Ha ojapo hikuái kóva, haʼégui hesa renondépe peteĩ testimónio Tupãme, ha avei yvyporakuérape, arakaʼeve ndoiporumoʼãveimaha hikuái umi árma oñohẽjey hag̃ua yvyporakuéra ruguy; ha kóva ojapo hikuái, oñeʼẽmeʼẽ ha ojapóvo konvénio Tupã ndive, omeʼẽtaha hikuái hekovekuéra oñohẽrangue ijoykeʼykuéra ruguy; ha oipeʼarangue ijoykeʼykuéragui haʼekuéra omeʼẽta chupekuéra; ha ohasarangue hiʼarakuéra tekoreípe ombaʼapóta hikuái ipópe katupyrýpe.\n\n19 Ha péicha jahecha, koʼã lamanita-kuéra ojegueru rire oguerovia ha oikuaa hag̃ua pe añetegua, noñemovãvéi hikuái, ha ohasaseve ñemano ojaporangue angaipa; ha péicha jahecha oñotỹhague hikuái ikysepuku pyʼaguapyrã, térã oñotỹ hikuái hiʼarmakuéra ñorairõguasu rehegua pyʼaguapyrã.\n\n20 Ha ojehu ijoykeʼykuéra, lamanita-kuéra, oñembosakoʼi ñorairõguasurã, ha ojupi hikuái Nefi retãme ohundi hag̃ua upe rréipe, ha omoĩ hag̃ua ambue hendaguépe, ha avei ohundi hag̃ua Anti-nefi-lehi tavayguakuéra opa upe tetãme.\n\n21 Koʼág̃a tavayguakuéra ohechávo ouha hikuái hiʼarikuéra osẽ ohug̃uaitĩ hag̃ua chupekuéra, ha ojayvy hikuái yvy peve henondepekuéra, ha oñepyrũ ohenói hikuái Ñandejára réra; ha péicha oĩkuri hikuái lamanita-kuéra oñepyrũvo hoʼa hiʼarikuéra, ha oñepyrũ ojuka chupekuéra kysepukúpe.\n\n22 Ha péicha ojuhuʼỹme hikuái mbaʼevéichagua ñemoʼã, ojuka mil cinco ijapytepekuéragui; ha jaikuaa ojehovasapyvaha hikuái, ohógui oiko hikuái Itupã ndive.\n\n23 Koʼág̃a lamanita-kuéra ohechávo ijoykeʼykuéra nokañyiriha kysepukúgui, ni noñemovãiha hikuái akatúa ni asu gotyo, ha katu ojeipyso ha omano, ha omomorãha hikuái Tupãme jepe omano aja kysepukúpe—\n\n24 Koʼág̃a lamanita-kuéra ohechávo koʼãva ndojukavéi chupekuéra; ha oĩ heta ikorasõ ikangyvaʼekue ijoykeʼykuérare hoʼavaʼekue kysepukúre, oñearrepentígui hikuái umi mbaʼe ojapovaʼekuégui.\n\n25 Ha ojehu omombo hikuái hiʼárma ñorairõguasurã, ha ndojagarrasevéi hikuái, ojejopýgui umi jejuka ojapovaʼekuére; ha haʼekuéra ojayvy jepe ijoykeʼykuéraicha, ojeroviávo umi ohupíva hiʼárma oporujuka hag̃ua poriahuvereko rehe.\n\n26 Ha ojehu umi oikevaʼekue Tupã tavayguakuéra apytépe upe árape hetave umi omanovaʼekuégui; ha umi omanovaʼekue haʼékuri tavayguakuéra hekojojáva, upévare ndajaguerekói mbaʼérepa ndajaroviái hag̃ua ojesalvaha hikuái.\n\n27 Ha ndaipóri ni peteĩ kuimbaʼe hekoñañáva umi omanovaʼekue apytépe; ha katu hetave mil-gui umi ojegueruvaʼekue pe añetegua jeikuaápe; péicha jahecha Ñandejára ombaʼapoha heta hendáicha osalva hag̃ua itavayguakuérape.\n\n28 Koʼág̃a hetave lamanita-kuéra apytégui, ojukavaʼekue hetaite ijoykeʼykuérape, haʼe amalekita ha amulonita-kuéra, ha hetave umívagui haʼe Nehor atypegua.\n\n29 Koʼág̃a, umi ojoajúva Ñandejára tavayguakuéra apytépe, ndaipóri ni peteĩ haʼéva amalekita térã amulonita, térã haʼéva Nehor atypegua, ha katu haʼe hikuái Lamán ha Lemuel ñemoñareitéva.\n\n30 Ha péicha ikatu jahecha porã, peteĩ tavayguakuéra ojehesape rire Tupã Espíritu rehe, ha ohupyty rire tuicha jeikuaa Tupã mbaʼe tekojoja reheguágui, ha upéi hoʼáramo angaipa ha tembiapovaípe, ipyʼahatãveha hikuái, ha péicha oĩvaive ndoikuaairamoguarégui mbaʼeve koʼã mbaʼégui.\n\n", "alma 25": "[center][font_size=26]Ñembyaty 25[/font_size][/center]\n\n[i]Oñemosarambi lamanita-kuéra ñemuña—Sacerdote Noé ñemoñarekuéra omano Abinadí oprofetisa haguéicha—Heta lamanita-kuéra oñekonverti ha ojoaju Anti-nefi-lehi tavayguakuéra ndive—Oguerovia hikuái Cristo-pe ha iñeʼẽrendu Moisés léire. 90–77 ary rupi Cristo mboyve.[/i]\n\n1 Ha péina ápe, koʼág̃a ojehu umi lamanita-kuéra ipochyve ojuka haguére hikuái ijoykeʼykuérape; upévare oñeʼẽmeʼẽ hikuái oñevengataha nefita-kuérare; ha noñehaʼãvéi ohundi hikuái Anti-nefi-lehi tavayguakuérape upe árape.\n\n2 Ha katu ojagarra hikuái ijehersitokuéra ha oho hikuái Zarahemla retã rembeʼýpe, ha hoʼa hikuái tavayguakuéra ári oĩva Ammoníah retãme ha ohundi chupekuéra.\n\n3 Ha péva rire, oguereko hikuái heta ñorairõguasu nefita-kuéra ndive, oñemboguevi ha ojejukahápe chupekuéra.\n\n4 Ha lamanita-kuéra omanovaʼekue apytégui haimete opaite haʼe Amulón ha ijoykeʼykuéra ñemoñare, haʼevaʼekue Noé sacerdote-kuéra, ha omano hikuái nefita-kuéra po rupive;\n\n5 Ha hembyrekuéra, okañývo taveʼỹ kuarahyresẽmeguápe, ha omoĩvo puʼaka ha autorida lamanita-kuéra ári, ojapo heta lamanita-kuéra tomano tata rupi umi mbaʼe ogueroviáva hikuái rehe—\n\n6 Heta ijapytepekuéragui, ohasa rire heta ñemano ha jehasaʼasy, oñepyrũ oñemokyreʼỹ imanduʼa hag̃ua Aarón ha ijoykeʼykuéra ñeʼẽ ohekomboʼevaʼekuére chupekuéra hetãme; upévare oñepyrũ ndogueroviavéi hikuái ituvakuéra jepokuaa, ha oguerovia Ñandejárape, ha haʼe omeʼẽhague tuicha puʼaka nefita-kuérape; ha péicha heta ijapytepekuéragui oñekonvertivaʼekue pe taveʼỹme.\n\n7 Ha ojehu umi mburuvicha haʼéva Amulón ñemoñare rembyre ojapouka toñemoĩ pe jejuka, heẽ, opa ogueroviáva koʼã mbaʼépe g̃uarã.\n\n8 Koʼág̃a ko jejuka ojapo heta ijoykeʼykuéra tahenyhẽ pochýgui; ha upépe oñepyrũ oĩ joavy upe taveʼỹme; ha lamanita-kuéra oñepyrũ omuña ha ojuka Amulón ha ijoykeʼykuéra ñemoñarépe, ha koʼãva oñani pe taveʼỹ kuarahyresẽmeguápe.\n\n9 Ha péina ápe lamanita-kuéra omuña chupekuéra ko ára peve. Ha péicha oñekumpli Abinadí heʼivaʼekue umi sacerdote-kuéra ñemoñare rehe, ojapovaʼekue haʼe tohasa ñemano tata rupi.\n\n10 Haʼe heʼíguikuri chupekuéra: Pejapóva chendive haʼéta ñemohaʼanga mbaʼe oútavagui.\n\n11 Ha koʼág̃a Abinadí haʼe peteĩha ohasavaʼekue ñemano tata rupi oguerovia haguére Tupãme; koʼág̃a kóva haʼe pe haʼe heʼisevaʼekue, heta ohasataha ñemano tata rupi, haʼe ohasaʼasy haguéicha.\n\n12 Ha haʼe heʼi Noé sacerdote-kuérape iñemoñarekuéra ojapotaha hetápe tojejuka, haʼe ojejuka haguéicha, ha haʼekuéra oñemosarambi ha ojejukataha, jepe pe ovecha herekuaʼỹva oñemuña ha ojejukaháicha mymba saitére; ha koʼág̃a péina ápe, oñekumplíkuri koʼã ñeʼẽ, oñemosarambígui hikuái lamanita-kuérare, ha oñemuña, ha ojeipyʼajopy chupekuéra.\n\n13 Ha ojehu lamanita-kuéra ohechávo ndaikatuiha ipuʼaka nefita-kuérare ohojey hetãme; ha heta ijapytepekuéragui ou oiko hag̃ua Ismael retã ha Nefi retãme, ha ojoaju hikuái Tupã tavayguakuéra ndive, haʼéva Anti-nefi-lehi tavayguakuéra.\n\n14 Ha haʼekuéra avei oñotỹkuri hiʼárma ñorairõrã, ojapo haguéicha ijoykeʼykuéra, ha oñepyrũ oiko chuguikuéra peteĩ tavaygua hekojojáva; ha oguata hikuái Tupã rapére, ha oñehaʼã oñeʼẽrendu hikuái hembiapoukapykuéra ha hembipotakuérare.\n\n15 Heẽ, ha iñeʼẽrendu hikuái Moisés léire; oñeikotevẽgui iñeʼẽrendu gueteri hikuái Moisés léire, noñekumplipáigui gueteri. Ha jepe pe Moisés léi, haʼekuéra ohaʼarõiterei Cristo jeju, ohechávo hikuái pe Moisés léi haʼeha peteĩ ñemohaʼanga ijeju rehegua, ha ogueroviávo oñongatuvaʼerãha hikuái umi tembiapokuéra ára haʼe ojehechauka peve chupekuéra.\n\n16 Koʼág̃a, haʼekuéra ndogueroviái pe salvasiõ ouha Moisés léi rupi; ha katu pe Moisés léi oipytyvõha chupekuéra omombarete hag̃ua hikuái ijerovia Cristo rehe; ha péicha pe jerovia rupi ojoko hikuái pe salvasiõ opaveʼỹva ñehaʼarõ, ojeroviávo hikuái pe espíritu profesía reheguáre, oñeʼẽvaʼekue umi mbaʼe oútava rehe.\n\n17 Ha koʼág̃a péina ápe, Ammón, ha Aarón, ha Omner, ha Himni, ha ijoykeʼykuéra ovyʼaiterei, pe mbaʼeporã ohupytyvaʼekuére hikuái lamanita-kuéra apytépe, ohechávo hikuái Ñandejára omeʼẽhague chupekuéra oñemboʼe haguéicha, ha avei okumplihague hendivekuéra iñeʼẽ opa mbaʼépe.\n\n", "alma 26": "[center][font_size=26]Ñembyaty 26[/font_size][/center]\n\n[i]Ammón hory Ñandejárape—Ñandejára omombarete umi ijeroviarekóvape ha omeʼẽ chupekuéra kuaapy—Pe jerovia rupi, yvyporakuéra ikatu ogueru hetaiterei ángape arrepentimiéntope—Tupã oguereko opa puʼaka ha oikuaa opa mbaʼe. 90–77 ary rupi Cristo mboyve.[/i]\n\n1 Ha koʼág̃a, koʼãva haʼe Ammón ñeʼẽ ijoykeʼykuérape, péicha heʼíva: Che joykeʼykuéra ha che joykeʼýva, péina ápe che haʼe peẽme, jaguerekoha tuicha mbaʼérepa javyʼa hag̃ua; ikatúgui piko ñaimoʼãraʼe ñasẽramoguare Zarahemla retãgui Tupã omeʼẽtahague ñandéve tuichaite jehovasa?\n\n2 Ha koʼág̃a, che aporandu peẽme, mbaʼe jehovasa guasu piko haʼe omeʼẽvaʼekue ñandéve? Ikatu piko peje?\n\n3 Péina ápe, che ambohovái penderehe; ñande joykeʼykuéra, lamanita-kuéra, oĩguikuri pytũmbýpe, heẽ, jepe ypytũ pypukúpe, ha katu péina ápe, mboy ijapytepekuérape piko ojehechaukákuri Tupã resape hechapyrãva! Ha kóva haʼe pe jehovasa oñemoĩvaʼekue ñande ári, haʼehague tembiporu Ñandejára pópe jajapo hag̃ua ko tembiapo guasu.\n\n4 Péina ápe, miles ijapytepekuéra ovyʼa, ha ojeguerúkuri hikuái Tupã rredílpe.\n\n5 Péina ápe, pe ñu hiʼajúmakuri, ha pejehovasapýva peẽ, pemoinge haguére pende kysekarapã, ha pemonoʼõkuri pene mbaretépe; heẽ, pembaʼapókuri opa ára pukukue; ha péina ápe tuicha pene ñemonoʼõ! Ha oñembyatýta hikuái umi yvaraʼỹi rendápe, ani hag̃ua oñehundi.\n\n6 Heẽ, arapochy ndoitymoʼãi chupekuéra ára pahápe; heẽ, ni yvytujere ndojopymoʼãi chupekuéra; ha katu ou vove arapochy haʼekuéra oñembyatýta hendag̃uáme, ani hag̃ua arapochy oike oĩháme hikuái; heẽ, ni ndojeguerahamoʼãi yvytu atã rupi ihayhuʼỹhakuéra oguerahasehápe chupekuéra.\n\n7 Ha katu péina ápe, oĩ hikuái Ñandejára omonoʼõva pópe, ha haʼekuéra imbaʼe; ha haʼe omopuʼãta chupekuéra ára pahápe.\n\n8 Ojehovasapýva ñande Tupã réra; japurahéi chupe ñemomorã, heẽ, ñameʼẽ aguyje héra marangatúpe, haʼe ojapógui tapiaite tekojoja.\n\n9 Ha ndajajupíririre Zarahemla retãgui, koʼãva ñande joykeʼykuéra hepyete ha jahayhuetéva, ñande rayhuetevaʼekue, ojejopyvaʼerãmoʼã gueteri ijehayhuʼỹ ñande rehe rupi, heẽ, ha avei haʼevaʼerãmoʼã hikuái pytagua Tupã ndive g̃uarã.\n\n10 Ha ojehu Ammón heʼipávo koʼã ñeʼẽ, ojaʼo chupe ijoykeʼy Aarón, heʼívo: Ammón, akyhyje nde vyʼa ndegueraháramo g̃uarã jeroviapópe.\n\n11 Ha katu Ammón heʼi chupe: Ndajeroviái che mbaretégui, ni che arandúgui; ha katu péina ápe, che vyʼa henyhẽ, heẽ, che korasõ henyhẽ vyʼágui, ha avyʼáta che Tupãme.\n\n12 Heẽ, che aikuaa ndahaʼeiha mbaʼeve; che mbaretépe chekangy; upévare che ndajeroviamoʼãi chejehe, ha katu ajeroviáta che Tupãme, ipuʼaka reheve ikatúgui ajapo opa mbaʼe; heẽ, péina ápe, heta milágro jajapókuri ko tetãme, umívare ñamomorãta héra tapiaite peve.\n\n13 Péina ápe, mboy mil ñande joykeʼykuérape piko haʼe omosãsovaʼekue pe añaretã ñeimeʼasýgui; ha opuraheise hikuái pe purahéi opororredimíva, ha kóva pe iñeʼẽ puʼaka oĩva ñande pype rupi, upévare ndajaguerekói piko heta mbaʼérepa javyʼa hag̃ua.\n\n14 Heẽ, jaguereko mbaʼérepa ñamomorãvo chupe tapiaite, haʼégui haʼe Tupã Ijyvatevéva, ha omosãsókuri ñande joykeʼykuérape añaretã sãgui.\n\n15 Heẽ, ojerékuri hesekuéra ypytũ opaveʼỹva ha ñehundi; ha katu péina ápe, haʼe oguerúkuri chupekuéra hesape opaveʼỹvape, heẽ, salvasiõ opaveʼỹvape; ha ojere hesekuéra ijojaʼỹva pyʼaporã imborayhu rehegua; heẽ, ha ñande haʼékuri tembiporu ipópe jajapo hag̃ua ko tembiapo tuicha ha hechapyrãva.\n\n16 Upévare, ñanderory, heẽ, ñanderorýta Ñandejárape; heẽ, javyʼáta, henyhẽgui ñande vyʼa; heẽ, ñamomorãta ñande Tupãme tapiaite. Péina ápe, máva piko ikatu horyeterei Ñandejárape? Heẽ, ha máva piko ikatúta heʼieterei ipuʼaka guasu, ha iporiahuvereko, ha ipyʼaporã rehe yvypóra raʼykuéra ndive g̃uarã? Péina ápe, che haʼe peẽme, ndaikatúi haʼe ni michĩmi pe añandúva.\n\n17 Máva piko oimoʼãta ñane Tupã iporiahuverekoitetaha ñaneguenohẽ hag̃ua ñane ñeime vaiete, angaipápe, ha ñembyaipávagui?\n\n18 Péina ápe, ñasẽ jepeve ñekoʼõime, ñeʼẽpohýi mbarete reheve ñahundi hag̃ua itupao.\n\n19 O upéicharamo, mbaʼére piko haʼe nañanemoĩri peteĩ ñehundivaípe, heẽ, mbaʼére piko ndohejái ihustísia kysepuku hoʼa ñande ári, ha ñanekondena pe pyʼaropu opaveʼỹvape?\n\n20 O, che ánga, haimete osẽ chehegui, ikatu jaʼe, ajepyʼamongetáramo umívare. Péina ápe, haʼe nomombaʼapói ihustísia ñande ári, ha katu poriahuvereko tuichápe ñaneguenohẽkuri ko yvykua pypuku opaveʼỹva ha hekoʼasývagui, jepe ñande angakuéra salvasiõ peve.\n\n21 Ha koʼág̃a péina ápe, che joykeʼykuéra, mbaʼe yvypóra natural piko oĩ oikuaáva koʼã mbaʼe? Che haʼe peẽ, ndaipóri oikuaáva koʼã mbaʼe, ndahaʼéiramo pe oñembyasýva.\n\n22 Heẽ, pe oñearrepentíva ha omombaʼapóva jerovia, ha ojapóva tembiapo porã, ha oñemboʼe meméva opa ára—pévape ojeheja oikuaa Tupã mbaʼeñemimbykuéra; heẽ, pévape ojehejáta ohechauka umi mbaʼe arakaʼeve ndojehechaukaivaʼekue; heẽ, ha pévape ojehejáta ogueru hetaiterei ángape arrepentimiéntope, ñandéve ojeheja haguéicha jagueru koʼã ñande joykeʼykuérape arrepentimiéntope.\n\n23 Koʼág̃a penemanduʼa piko, che joykeʼykuéra, jaʼehague ñande joykeʼykuérape Zarahemla retãme, jajupitaha Nefi retãme, ñamboʼe hag̃ua ñande joykeʼykuéra, lamanita-kuérape, ha haʼekuéra oñembohoryhague ñande rehe?\n\n24 Heʼígui hikuái ñandéve: Peimoʼã piko peẽ ikatuha pegueru lamanita-kuérape añetegua jeikuaápe? Peimoʼã piko ikatuha pekonvense lamanita-kuérape ituvakuéra jepokuaa oĩvaiha, haʼévo hikuái peteĩ tavayguakuéra ipyʼahatãva; ikorasõkuéra ovyʼáva tuguy ñeñohẽme; ohasáva hiʼarakuéra tembiapovai ivaivévape; hape haʼevaʼekue hembiapovaíva rape iñepyrũmby guive? Koʼág̃a che joykeʼykuéra, penemanduʼa péicha oñeʼẽhague hikuái.\n\n25 Ha avei heʼi hikuái: Jajagarrána umi árma hesekuéra, ñahundi hag̃ua chupekuéra ha hembiapovai yvy árigui, ani hag̃ua ou hikuái ñande ári ha ñanerundi.\n\n26 Ha katu péina ápe, che joykeʼykuéra ahayhuetéva, jajúkuri ko taveʼỹme ndahaʼéi ñahundi hag̃ua ñande joykeʼykuérape, ha katu ikatu mbaʼe hag̃ua jasalva jepe mbovymi hiʼangakuéra.\n\n27 Koʼág̃a ñane korasõkuéra oĩramoguare vyʼaʼỹme, ha haimete jave jahajey, péina ápe, Ñandejára ñanemoangapyhýkuri, ha heʼi: Peho pende joykeʼykuéra apytépe, lamanita-kuéra, ha pehasa ñehaʼarõme pende jehasaʼasykuéra, ha che ameʼẽta peẽme poʼa.\n\n28 Ha koʼág̃a, péina ápe, jaju ha ñaimékuri ijapytepekuéra; ha ñahaʼarõkuaákuri ñande jehasaʼasykuérape, ha jagueropuʼakákuri opáichagua jehasaʼasy; heẽ, jaguatákuri peteĩgui ambue ógape, jajeroviávo yvóra poriahuverekóre—ha ndahaʼéi yvóra poriahuverekórente ha katu Tupã poriahuverekóre.\n\n29 Ha jaikékuri hogapekuéra ha ñamboʼe chupekuéra, ha ñamboʼékuri chupekuéra hapekuérape; heẽ, ñamboʼékuri chupekuéra ijyvyty yvate ári; ha avei jaikékuri itemplokuéra ha isinagogakuérape ha ñamboʼékuri chupekuéra; ha ñañemosẽkuri okápe, ha oñembohory ñanderehe, ha oñendyvu ñande ári, ha ñañenupã ñande rova rupi, ha jajeʼitaʼapíkuri, ha jajejagarra, ha jajejokua ñemosã atãme, ha ñañemoĩ kaʼirãime, ha Tupã puʼaka ha arandu rupive ñañemosãso jeýkuri.\n\n30 Ha jahasákuri opáichagua jeikoʼasy, ha opa koʼã mbaʼe, ikatu mbaʼe hag̃ua ñande rupive ojesalva peteĩ ángante jepe; ha ñaimoʼãkuri ñande vyʼa henyhẽtaha ikatu mbaʼéramo ñande rupive oĩ ojesalváva.\n\n31 Koʼág̃a péina ápe, ikatu jaipyso ñande resa ha jahecha ñande rembiapokue; ha mbovy piko hikuái? Che haʼe peẽme, Nahániri; heta hikuái; heẽ, ha ikatu jatestifika añeteguaha, mborayhu oguerekóva rupi ijoykeʼykuéra rehe ha ñande rehe avei.\n\n32 Péina ápe, omeʼẽsevégui hikuái hekove oipeʼarangue hekove jepe ihayhuʼỹhakuérape; ha oñotỹkuri hikuái hiʼárma ñorairõrã yvyguy pypukúpe, pe mborayhu oguerekóva rupi hikuái ijoykeʼykuérare.\n\n33 Ha koʼág̃a péina ápe che haʼe peẽme, oĩvaʼekuépa mborayhu tuichaitéva opa upe tetãme? Péina ápe, che haʼe peẽme, nahániri, ndaiporivaʼekue, nefita-kuéra apytépe jepeve.\n\n34 Péina ápe, haʼekuéra ojagarránegui hiʼárma ijoykeʼykuéra rehe; ndohejamoʼãigui hikuái ojejuka chupekuéra. Ha katu péina ápe, mboy piko koʼãva apytégui omeʼẽkuri hekove; ha jaikuaa ohoha hikuái Itupãme, imborayhu rupive, ha ndohayhúigui hikuái angaipa.\n\n35 Koʼág̃a ndajaguerekói piko ñande mbaʼérepa javyʼa hag̃ua? Heẽ, che haʼe peẽme, ndaiporivaʼekue yvypóra oguerekovaʼekue tuichaite mbaʼérepa ovyʼa hag̃ua ñande jaguerekoháicha, yvóra ñepyrũmby guive; heẽ, ha che vyʼa henyhẽ, jepe añemombaʼeguasu peve che Tupãme; haʼe oguerekógui opa puʼaka, opa arandu, ha opa ñeikũmby; haʼe oikuaapa opa mbaʼe, ha haʼe peteĩ tekove iporiahuverekóva, jepe osalva peve, umi oñearrepentiséva ha ogueroviáva hérape.\n\n36 Koʼág̃a kóva haʼéramo ñembojerovia, jepe péicha añembojeroviáta, kóva haʼégui che rekove ha che resape, che vyʼa ha che salvasiõ, ha che rredensiõ vyʼaʼỹ opaveʼỹvagui. Heẽ, ojehovasapýva che Tupã réra, imanduʼáva ko tavayguakuérare, haʼéva Israel yvyramáta rakã, ha okañyvaʼekue hapógui peteĩ tetã ojeikuaaʼỹvape; heẽ, che haʼe, ojehovasapýva che Tupã réra, oñangarekovaʼekue ñande rehe, jaikoreíva peteĩ tetãme ndahaʼéiva ñane mbaʼe.\n\n37 Koʼág̃a che joykeʼykuéra, jahecha Tupã imanduʼaha opa tavayguakuérare, tahaʼe haʼéva tetã oĩháme hikuái; heẽ, haʼe oipapa itavayguakuérape, ha ipyʼa poriahuvereko oĩ opa yvy ári. Koʼág̃a kóva haʼe che vyʼa ha che aguyje tuichaiterei; heẽ, ha che ameʼẽta aguyje che Tupãme tapiaite peve. Amén.\n\n", "alma 27": "[center][font_size=26]Ñembyaty 27[/font_size][/center]\n\n[i]Ñandejára heʼi Ammón-pe ogueraha hag̃ua Anti-nefi-lehi tavayguakuérape peteĩ tenda oĩporã hag̃uáme—Ojejuhúvo Alma ndive, Ammón vyʼa tuichaiterei ha omokangy imbarete—Nefita-kuéra omeʼẽ Jersón retã ijoykeʼykuéra anti-nefi-lehi tavayguakuérape—Oñehenói chupekuéra Ammón tavayguakuéra. 90–77 ary rupi Cristo mboyve.[/i]\n\n1 Koʼág̃a umi lamanita-kuéra ohovaʼekue ñorairõguasúpe nefita-kuéra rehe ohechávo, heta oñehaʼã rire ohundi hag̃ua chupekuéra, oñehaʼãreiha hikuái, ohojey hikuái Nefi retãme.\n\n2 Ha ojehu amalekita-kuéra, umi oñehundivaʼekue ijapytepekuéra rupi, henyhẽ pochýgui. Ha ohechávo hikuái ndaikatuiha oñevenga nefita-kuérare, oñepyrũ omokyreʼỹ tavayguakuérape pochýpe ijoykeʼykuéra, Anti-nefi-lehi tavayguakuéra rehe; upévare haʼekuéra oñepyrũ ohundijey chupekuéra.\n\n3 Koʼág̃a ko tavayguakuéra ndojagarraséi jey umi árma, ha ojejukauka hikuái ihayhuʼỹhakuéra oipotaháicha.\n\n4 Koʼág̃a Ammón ha ijoykeʼykuéra ohechávo ko ñehundi rembiapo umi ohayhuetéva apytépe, ha umi ohayhuetevaʼekue chupekuéra apytépe—ojapógui hendivekuéra haʼeramoguáicha hikuái ángel Tupã ombouvaʼekue oipeʼa hag̃ua chupekuéra peteĩ ñehundi opaveʼỹvagui—upévare, Ammón ha ijoykeʼykuéra ohechávo ko ñehundi guasu rembiapo, oñemovã hikuái poriahuverekópe, ha heʼi hikuái upe rréipe:\n\n5 Ñambyaty ko Ñandejára tavayguakuérape, ha jaguejy Zarahemla retãme ñande joykeʼykuéra nefita-kuérape, ha ñañani ñande rayhuʼỹhakuéra pógui, ani hag̃ua ñañehundi.\n\n6 Ha katu upe rréi heʼi chupekuéra: Péina ápe, nefita-kuéra ñanerundíta, heta jejuka ha angaipakuéra jajapovaʼekuére hesekuéra.\n\n7 Ha Ammón heʼi: Che aháta ha aporandúta Ñandejárape, ha haʼe heʼíramo ñandéve jaha hag̃ua ñande joykeʼykuérape, pehótapa peẽ?\n\n8 Ha pe rréi heʼi chupe: Heẽ, Ñandejára heʼíramo oréve roho hag̃ua, ore rohóta ore joykeʼykuéra oĩháme, ha haʼéta hembiguaikuéra roñemoĩporã meve hendivekuéra umi heta jejuka ha angaipa rojapovaʼekuére hesekuéra.\n\n9 Ha katu Ammón heʼi chupe: Oñemoĩ niko ñande joykeʼykuéra léi rehe, oñemoĩvaʼekue che ru rehe, toĩ oimeháichagua tembiguái ijapytepekuéra; upévare jaguejy ha jajerovia ñande joykeʼykuéra poriahuvereko rehe.\n\n10 Ha katu pe rréi heʼi chupe: Eporandu Ñandejárape, ha haʼe heʼíramo oréve roho hag̃ua, rohóta; ndaupéichairamo romanóta upe tetãme.\n\n11 Ha ojehu Ammón oho ha oporandu Ñandejárape, ha Ñandejára heʼi chupe:\n\n12 Eguenohẽ ko tavayguakuérape ko tetãgui, ani hag̃ua omano; Satana oguerekógui tuicha puʼaka amalekita-kuéra korasõ ári, omokyreʼỹva lamanita-kuérape pochýpe ijoykeʼykuéra rehe ojuka hag̃ua chupekuéra; upévare esẽ ko tetãgui; ha ojehovasapýva ko tavayguakuéra ko ñemoñaremegua, che añongatútagui chupekuéra.\n\n13 Ha koʼág̃a ojehu Ammón oho ha heʼi upe rréipe opa ñeʼẽ Ñandejára heʼivaʼekue chupe.\n\n14 Ha ombyaty hikuái opa itavayguakuérape, heẽ, opa Ñandejára tavayguakuérape, ha ombyaty hikuái opa ivaka ha ovechaʼatykuéra, ha osẽ hikuái upe tetãgui, ha og̃uahẽ hikuái taveʼỹme ombojaʼóva Nefi retã Zarahemla retãgui, ha og̃uahẽ hikuái pe tetã rembeʼýpe.\n\n15 Ha ojehu Ammón heʼi chupekuéra: Péina ápe, che ha che joykeʼykuéra rohóta Zarahemla retãme, ha peẽ pepytáta koʼápe ore rojujey peve; ha roipyʼaraʼãta ore joykeʼykuéra korasõ, rohecha hag̃ua ohejátapa hikuái peike hetãmekuéra.\n\n16 Ha ojehu Ammón oguata jave pe tetãre, haʼe ha ijoykeʼykuéra ojuhu Alma-pe, upe tendápe oñeñeʼẽvaʼekuére; ha péina ápe, haʼe peteĩ jejuhu vyʼapavẽme.\n\n17 Koʼág̃a Ammón vyʼa tuichaiterei jepe omyenyhẽ peve chupe; heẽ, henyhẽ Itupã vyʼágui, jepe ikangypa peve chugui imbarete; ha hoʼa jey yvýpe.\n\n18 Koʼág̃a ndahaʼéi piko kóva peteĩ vyʼaguasuete? Péina ápe, kóva haʼe peteĩ vyʼa avave ndohupytýiva ndahaʼéiramo pe oñembyasy añetéva ha ñemomirĩme ohekáva vyʼapavẽ.\n\n19 Koʼág̃a Alma vyʼa ojuhúvo ijoykeʼykuérape añetehápe tuichákuri, ha avei Aarón vyʼa, ha Omner, ha Himni; ha katu péina ápe ivyʼa ndoguerohasái imbarete.\n\n20 Ha koʼág̃a ojehu Alma ogueraha jey ijoykeʼykuérape Zarahemla retãme; jepe hogaite peve. Ha oho hikuái ha omombeʼu pe hue guasúpe opa mbaʼe ojehuvaʼekue chupekuéra Nefi retãme, ijoykeʼykuéra, lamanita-kuéra apytépe.\n\n21 Ha ojehu pe hue guasu omondo peteĩ momarandu opa upe tetã jerére, oikuaaségui mbaʼépa haʼe tavayguakuéra ñeʼẽ pe ijoykeʼykuéra, haʼéva Anti-nefi-lehi tavayguakuéra, ñemoinge rehe.\n\n22 Ha ojehu tavayguakuéra ñeʼẽ ou, heʼívo: Péina ápe, ñameʼẽta Jersón retã, oĩva kuarahyresẽme pe yguasu ypýpe, ha oñembojáva pe Abundancia retãre, ha oĩva Abundancia súrpe, ha ko Jersón retã haʼe ñameʼẽtava ñande joykeʼykuérape ijyvy jehejapyrerã.\n\n23 Ha péina ápe, ñamoĩta ñande ehersitokuéra Jersón retã ha Nefi retã mbytépe, ñamoʼã hag̃ua ñande joykeʼykuérape Jersón retãme; ha jajapo koʼãva ñande joykeʼykuéra rehe, okyhyjégui hikuái oiporu hag̃ua árma ijoykeʼykuéra rehe ani ojapo hikuái angaipa; ha ko tuicha ikyhyjekuéra oúkuri pe arrepentimiénto pypuku oguerekovaʼekue hikuái rupi, umi heta ijejuka ha tekoñaña vaietégui.\n\n24 Ha koʼág̃a péina ápe, jajapóta koʼãva ñande joykeʼykuérare, ohupyty hag̃ua hikuái Jersón retã; ha ñamoʼãta chupekuéra ihayhuʼỹhakuéragui ñande ehérsito reheve, haʼekuéra omeʼẽtaramo ñandéve peteĩ imbaʼehepykuéra pehẽngue ñanepytyvõ hag̃ua ñande ehersitokuéra ndive.\n\n25 Koʼág̃a, Ammón ohendúvo koʼãva, ohojey Anti-nefi-lehi tavayguakuérape, ha avei Alma oho hendive, pe taveʼỹme, omoĩ haguépe hikuái hogaaokuéra, ha oikuaauka chupekuéra opa koʼã mbaʼe. Ha Alma omombeʼupa avei chupekuéra ikonversiõ, Ammón ha Aarón, ha ijoykeʼykuéra ndive.\n\n26 Ha ojehu upéva ogueru peteĩ vyʼa guasu ijapytepekuéra. Ha oguejy hikuái Jersón retãme, ha ojagarra hikuái upe tetã; ha nefita-kuéra ohenói chupekuéra Ammón tavayguakuéra; upévare ojeikuaa hikuái upéva upe térare upe guive tenonde peve.\n\n27 Ha oĩ hikuái Nefi tavayguakuéra apytépe, ha avei ojeipapa chupekuéra tavayguakuéra haʼéva Tupã tupaopegua apytépe. Ha avei ojeikuaa chupekuéra ipyʼaporãgui Tupã ndive g̃uarã, ha avei yvyporakuéra ndive g̃uarã; haʼégui hikuái heko japuʼỹva ha oĩporãmbáva opa mbaʼépe; ha noñemovãi hikuái ijeroviágui Cristo-re, jepe ipahaite peve.\n\n28 Ha ohecha hikuái tuicha mbaʼevaíramo oñohẽ ijoykeʼykuéra ruguy; ha arakaʼeve ndaikatúi ojegueraha chupekuéra ojarra hag̃ua armakuéra ijoykeʼykuéra rehe, ha ndohechái hikuái ñemano mbaʼevéichagua kyhyje reheve, iñehaʼarõ ha jerovia oguerekóva rupive Cristo ha jeikovejey rehe; upévare, chupekuéra g̃uarã pe ñemano oñembogue pe puʼaka Cristo oguerekóva rupive hiʼári.\n\n29 Upévare, ohasa hikuái ñemano ivaivéva ikatúva ijoykeʼykuéra ojapo hesekuéra, ojagarrarangue kysepuku térã simitárra oikutu hag̃ua chupekuéra.\n\n30 Ha péicha haʼe hikuái peteĩ tavayguakuéra ipyʼaporãva ha ojehayhúva, peteĩ tavayguakuéra ojehechaporãitereíva Ñandejárare.\n\n", "alma 28": "[center][font_size=26]Ñembyaty 28[/font_size][/center]\n\n[i]Lamanita-kuéra ojeity peteĩ ñorairõguasu vaípe—Deséna de milláres ojejuka—Umi iñañáva oñekondena peteĩ jehasaʼasy opaveʼỹva ñeimépe; umi hekojojáva ohupyty peteĩ vyʼa opaveʼỹva. 77–76 ary rupi Cristo mboyve.[/i]\n\n1 Ha koʼág̃a ojehu Ammón tavayguakuéra oñemoĩ rire Jersón retãme, ha oñemopuʼã avei peteĩ tupao Jersón retãme, ha nefita-kuéra ehérsito oñemoĩkuri Jersón retã jerére, heẽ, opa Zarahemla retã rembeʼy jerére; péina ápe lamanita-kuéra ehérsito ohókuri ijoykeʼykuéra rapykuéri upe taveʼỹme.\n\n2 Ha upéicha oñepyrũ peteĩ ñorairõguasu ivaietereíva; heẽ, arakaʼeve ndojeikuaái haguéicha opa tavayguakuéra tetãmegua apytépe ára Lehi osẽ guive Jerusalén-gui; heẽ, ha deséna de milláres lamanita-kuéra ojejuka ha oñemosarambi.\n\n3 Heẽ, ha oĩkuri avei peteĩ jejukavai tuicha Nefi tavayguakuéra apytépe; upevére, lamanita-kuéra oñembojevy ha oñemosarambi, ha Nefi tavayguakuéra ohojey hetãme.\n\n4 Ha koʼág̃a upéva upe ára haʼékuri oñehendu haguépe tuicha tasẽ ha jaheʼo opa upe tetãme, opa Nefi tavayguakuéra apytépe—\n\n5 Heẽ, imenaveʼỹva osapukái hasẽvo iménare, ha avei túva hasẽva itaʼyrakuérare, ha tajýra ikyvýre, heẽ, ha pe tyvýra itúvare; ha upéicha pe tasẽ sapukaipópe oñehendu opa ijapytepekuéra, hasẽvo hikuái hogagua omanovaʼekuére.\n\n6 Ha koʼág̃a añetehápe haʼékuri peteĩ vyʼaʼỹ ára; heẽ, peteĩ tovasy ára, ha peteĩ ajúno guasu ha ñemboʼe ára.\n\n7 Ha péicha opa upe désimo kínto ary huekuéra ñeisãmbyhy Nefi tavayguakuéra ári;\n\n8 Ha kóva haʼe Ammón ha ijoykeʼykuéra ñemombeʼu, ijeguatakuéra Nefi retãme, ijehasaʼasykuéra upe tetãme, ivyʼaʼỹ, ha ijeikoʼasykuéra, ha ivyʼa ndaikatúiva ñaikũmby, ha umi joykeʼykuéra ñemog̃uahẽ ha ñeimeporã Jersón retãme. Ha koʼág̃a Ñandejára, opa yvypóra Rredentor, tohovasa hiʼangakuéra tapiaite g̃uarã.\n\n9 Ha kóva haʼe ñorairõguasukuéra ñemombeʼu Nefita-kuéra apytépe, ha avei ñorairõguasu nefita ha lamanita-kuéra apytépe; ha désimo kínto ary huekuéra ñeisãmbyhy opákuri.\n\n10 Ha ary peteĩha guive désimo kínto peve oñehundíkuri heta miles tekovekuéra; heẽ, oikókuri peteĩ mbaʼevaiete tuguy ñeñohẽ rehegua.\n\n11 Ha heta miles rete oĩ yvy guýpe, hetaiterei rete oñembyaipa jave hína ojo ári yvy ape ári; heẽ, ha hetaiterei hasẽ hogaguakuérare, oguerekógui hikuái mbaʼérepa okyhyje, Ñandejára ñeʼẽmeʼẽme heʼiháicha, oñekondenavaʼerãha hikuái peteĩ vyʼaʼỹ opaveʼỹva ñeimépe.\n\n12 Ha oĩ ambue heta miles hasẽva añetehápe hogaguakuéra ñemanóre, upevére ovyʼa ha hory hikuái ñehaʼarõme, ha oikuaávo jepe, Ñandejára ñeʼẽmeʼẽ rupi, opuʼãtaha hikuái oiko hag̃ua Tupã po asúpe, peteĩ vyʼapavẽ opaveʼỹva ñeimépe.\n\n13 Ha péicha jahecha tuichaiteha yvypóra ñembojuavy pe angaipa ha tembiapovai rupi, ha pe aña puʼaka, oúva umi tape katupyry rupi haʼe omoĩvaʼekue ombotavy hag̃ua yvyporakuéra korasõ.\n\n14 Ha péicha jahecha tuicha ñehenói jesarekópe ojejapóva yvyporakuérape ombaʼapo hag̃ua Tupã víñape; ha péicha jahecha tuicha mbaʼérepa vyʼaʼỹ, ha avei vyʼapavẽ—vyʼaʼỹ yvyporakuéra apytépe oĩ haguére ñemano ha ñehundi, ha vyʼapavẽ Cristo resape rupi tekoverã.\n\n", "alma 29": "[center][font_size=26]Ñembyaty 29[/font_size][/center]\n\n[i]Alma osapukaise pe arrepentimiénto umi ángel rehegua rakateʼỹ reheve—Ñandejára omeʼẽ mboʼehára opa tetãme—Alma hory Ñandejára rembiapópe ha Ammón ha ijoykeʼykuéra poʼa reheve. 76 ary rupi Cristo mboyve.[/i]\n\n1 O haʼérire che peteĩ ángel, ha oñemeʼẽrire chéve che korasõ oipotáva, asẽ ha añeʼẽ hag̃ua Tupã trompéta reheve, peteĩ ñeʼẽ yvy omboryrýiva reheve, ha asapukái pe arrepentimiénto opa tavayguakuérape!\n\n2 Heẽ, che amombeʼuvaʼerã opa ángape, ñeʼẽ arasunumeguáicha reheve, pe arrepentimiénto ha pe plan rredensiõ reheguágui, oñearrepentivaʼerãha hikuái ha ou ñande Tupãme, anive hag̃ua oĩve vyʼaʼỹ opa yvy ape ári.\n\n3 Ha katu péina ápe, che haʼe peteĩ yvypóra, ha ajapo angaipa pe che aipotávape; avyʼavaʼerãmoʼágui umi mbaʼe Ñandejára omeʼẽvaʼekue chéve reheve.\n\n4 Che namyangekoivaʼerãmoʼã che rembipotápe peteĩ Tupã hekojojáva rembiapouka, aikuaágui haʼe omeʼẽha yvyporakuérape haʼekuéra oipotaháicha, tahaʼe ñemano térã jeikoverã; heẽ, che aikuaa haʼe omeʼẽha yvyporakuérape, heẽ, omeʼẽ chupekuéra tembiapouka ndaikatúiva oñemoambue, haʼekuéra oipotaháicha, tahaʼe salvasiõ térã ñehundirã.\n\n5 Heẽ, ha aikuaa iporãva ha ivaíva oĩha opa yvypóra renondépe; ha pe ndohechakuaáiva iporãva ivaívagui oĩ kulpaʼỹre; ha katu pe oikuaáva iporãva ha ivaíva, pévape oñemeʼẽ oipotaháicha, tahaʼe oipotárõ iporã térã ivaíva, jeikove térã ñemano, vyʼa térã pyʼajejopy.\n\n6 Koʼág̃a, che aikuaávo koʼã mbaʼe, mbaʼére piko ajaposevéne ambue mbaʼe ambaʼaporangue tembiapo añehenói haguépe?\n\n7 Mbaʼére piko haʼeséne peteĩ ángel, añeʼẽ hag̃ua opa tetã opaha peve?\n\n8 Péina ápe, Ñandejára ohejágui opa tetãme, hetã ha iñeʼẽgui, tomboʼe iñeʼẽ, heẽ, arandúpe, opa haʼe ohecháva iporãha oguereko hikuái; upévare jahecha Ñandejára oñemoñeʼẽha arandúpe, pe ijoja ha añeteguáva heʼiháicha.\n\n9 Che aikuaa Ñandejára heʼivaʼekue chéve, ha umívape cherory. Ha che ndacherorýi chejehe, ha katu cherory pe Ñandejára heʼivaʼekuépe chéve; heẽ, ha kóva haʼe cherory, ikatu mbaʼéramo che haʼe peteĩ tembiporu Tupã pópe agueru hag̃ua oimeraẽ ángape arrepentimiéntope; ha kóva haʼe che vyʼa.\n\n10 Ha péina ápe, ahechávo heta che joykeʼykuéra oñearrepenti añetéva, ha oúva Ñandejára Itupãme, che ánga henyhẽ vyʼágui; upérõ chemanduʼa Ñandejára ojapovaʼekue cherehe, heẽ, jepe ohenduhague che ñemboʼe; heẽ, upérõ chemanduʼa ijyva poriahuvereko oipysohague chéve.\n\n11 Heẽ, ha chemanduʼa avei che rukuéra ñeñapytĩmbýre; añetehápe che aikuaágui Ñandejára omosãsohague chupekuéra ñeñapytĩmbýgui, ha péicha rupi omoĩkuri itupao; heẽ, Tupã Ñandejára, pe Abraham Tupã, Isaac Tupã, ha Jacob Tupã, omosãsovaʼekue chupekuéra ñeñapytĩmbýgui.\n\n12 Heẽ, che, tapiaite chemanduʼáva che rukuéra ñeñapytĩmbýre; ha pe Tupã omosãsovaʼekue chupekuéra egipcio-kuéra pógui omosãso avei chupekuéra ñeñapytĩmbýgui.\n\n13 Heẽ, ha upéva upe Tupã omoĩkuri itupao ijapytepekuéra; heẽ, ha upéva upe Tupã cherenóikuri peteĩ ñehenói marangatu rupi, amboʼe hag̃ua pe ñeʼẽ ko tavayguakuérape, ha omeʼẽkuri chéve heta poʼa, ha koʼãvape che vyʼa henyhẽ.\n\n14 Ha katu ndavyʼái che poʼa añórente, ha katu che vyʼa henyhẽve che joykeʼykuéra, ojupivaʼekue Nefi retãme poʼáre.\n\n15 Péina ápe, ombaʼapo hetaitereíkuri hikuái, ha ogueru heta yva; ha tuichaitéta piko iñemyengovia!\n\n16 Koʼág̃a, ajepyʼamongetáramo koʼã che joykeʼy poʼa rehe che ánga ojupi, ojeitaramoguáicha che retégui, tuichaite niko che vyʼa.\n\n17 Ha koʼág̃a toheja Tupã koʼã, che joykeʼykuéra, toguapy Tupã rréinope; heẽ, ha avei opavave umi haʼéva hembiapokuéra yva, anivéma hag̃ua osẽ hikuái, ha katu omomorã hag̃ua hikuái chupe tapiaite. Ha toheja Tupã tojejapo che añeʼẽ haguéicha, jepe che haʼe haguéicha. Amén.\n\n", "alma 30": "[center][font_size=26]Ñembyaty 30[/font_size][/center]\n\n[i]Korihor, pe anti Cristo, oñembohory Cristo-re, pe expiasiõ, ha pe espíritu de profesíare—Haʼe omboʼe ndaiporiha Tupã, ni yvypóra jeʼa, ni jehavira angaipáre, ha ndaiporiha Cristo. Alma otestifika Cristo outaha ha opa mbaʼe ohechaukaha oĩha peteĩ Tupã—Korihor ojerure peteĩ techaukaha ha opyta iñeʼẽngu—Pe aña ojehechaukákuri Korihor-pe haʼeramoguáicha peteĩ ángel ha omboʼe chupe umi heʼítava—Korihor ojeity ha oñepyrũmba hese omano meve. 76–74 ary rupi Cristo mboyve.[/i]\n\n1 Péina ápe, koʼág̃a ojehu Ammón tavayguakuéra oñemoĩ rire Jersón retãme, heẽ, ha avei lamanita-kuéra oñemosẽ rire upe tetãgui, ha heʼõnguekuéra oñeñotỹ upe tetãmegua tavayguakuéra rehe—\n\n2 Koʼág̃a ndojeipapái heʼõnguekuéra hetaitereígui; ni umi nefita-kuéra teʼõnguekuéra ndojeipapái—ha katu ojehu oñotỹmba rire hikuái heʼõnguekuéra, ha avei ajúno ára rire, ha tasẽ, ha ñemboʼe, (ha haʼékuri désimo sexto ary huekuéra ñeisambyhýpe Nefi tavayguakuéra ári), oñepyrũ oĩ pyʼaguapy meme opa tetã tuichakue javeve.\n\n3 Heẽ, ha pe tavayguakuéra oñehaʼã iñeʼẽrendu Ñandejára rembiapoukapykuérare; ha ojapo porãmbaite hikuái umi Tupã ordenansakuéra, pe Moisés léipe heʼiháicha; oñemboʼégui chupekuéra iñeʼẽrendu hag̃ua Moisés léire oñekumplipa peve.\n\n4 Ha péicha ndaipórikuri joavy tavayguakuéra apytépe opa désimo sexto ary huekuéra ñeisambyhýpe Nefi tavayguakuéra ári.\n\n5 Ha ojehu oñepyrũvo désimo sétimo ary huekuéra ñeisambyhýpe, oĩkuri pyʼaguapy meme.\n\n6 Ha katu ojehu opávo pe désimo sétimo ary, og̃uahẽ peteĩ kuimbaʼe Zarahemla retãme, ha haʼe peteĩ Anti-Cristo, oñepyrũ haguére omboʼe tavayguakuérape oñemoĩvo umi profesía ojeʼevaʼekue rehe profetakuéra rupi, upe Cristo jeju rehe.\n\n7 Koʼág̃a ndaipórikuri mbaʼevéichagua léi oñemoĩva kuimbaʼe ogueroviávare; oñemoĩhaguére Tupã rembiapoukapýre toĩ peteĩ léi ombojuavýva yvyporakuérape ojuehegui.\n\n8 Péicha heʼígui umi escritura: Eiporavo koʼág̃a mávapepa eipytyvõta.\n\n9 Koʼág̃a peteĩ kuimbaʼe oipytyvõramo Tupãme, ojeheja chupe; térã, ogueroviáramo Tupãme ojeheja chupe oipytyvõ chupe; ha katu ndogueroviáiramo chupe ndaipóri léi ohaviráva upévape.\n\n10 Ha katu haʼe oporojukáramo ojehavira ñemanóme; ha omondáramo ojehavira avei, ha ipokarẽramo ojehavira avei; ha ojapóramo ñemyakãratĩ ojehavira avei; heẽ, opa koʼã tembiapovaíre ojehavira.\n\n11 Oĩgui peteĩ léi opavave yvypóra ojehusgavaʼerãha hembiapovaikuére. Upevére ndaipóri léi yvypóra ogueroviáva rehe g̃uarã; upévare, ojehavira chupe umi tembiapovai ojapovaʼekuérente; upévare, opavave yvypóra oĩ peteĩchaite.\n\n12 Ha ko Anti-Cristo, hérava Korihor (ha pe léi ndaikatúi ojoko chupe), oñepyrũ omboʼe tavayguakuérape ndaiporiha mbaʼevéichagua Cristo. Ha kóicha omboʼevaʼekue heʼívo:\n\n13 O peẽ peiméva peteĩ ñehaʼarõ tavy ha vyrorei poguýpe. Mbaʼére piko pejejoko péichagua mbaʼe tavýpe? Mbaʼére piko pehaʼarõ peteĩ Cristo-pe? Avave yvypóra ikatu oikuaa mbaʼeve pe oútavagui.\n\n14 Péina ápe, koʼã mbaʼe pehenóiva profesía, pejéva omombeʼuha umi proféta marangatu, péina ápe, koʼãva niko haʼe pende rukuéra jepokuaa vyrorei.\n\n15 Mbaʼéicha piko peikuaa añeteguaha? Péina ápe, ndaikatúi peikuaa umi mbaʼe ndapehecháivagui; upévare ndaikatúi peikuaa oĩtaha peteĩ Cristo.\n\n16 Pemaʼẽ umi ouvaʼerã rehe ha peje pehechaha pene angaipa jora. Ha katu péina ápe, péva haʼe peteĩ apytuʼũ oĩvaíva rembiapokue, ha ko apytuʼũ ñeimevai ou pende rukuéra jepokuaa rupi, pendegueraháva peguerovia hag̃ua umi mbaʼe ndaipóriva.\n\n17 Ha hetave péichagua mbaʼe oñeʼẽ chupekuéra, heʼívo chupekuéra ndaikatuiha ojejapo mbaʼevéichagua expiasiõ yvyporakuéra angaipáre, ha katu kóva ko tekovépe oñemeʼẽ opavavépe ikatupyry rupi; upévare opa yvypóra oñakãrapuʼã ikatupyry rupi, ha opa yvypóra ohupyty imbarete rupi; ha ndahaʼeiha mbaʼeve ivaíva peteĩ yvypóra ojapóramo ojaposéva.\n\n18 Ha péicha haʼe omboʼe chupekuéra, ombojerévo heta korasõ, omokyreʼỹvo oñakãrapuʼã hag̃ua hembiapoñañáme; heẽ, omokyreʼỹvo heta kuña, ha avei kuimbaʼépe, ojapo hag̃ua tembiapokyʼa—heʼívo chupekuéra yvypóra omano vove, upépe opaha upéva.\n\n19 Koʼág̃a ko kuimbaʼe oho avei Jersón retãme, omboʼe hag̃ua koʼã mbaʼe Ammón tavayguakuéra apytépe, peteĩ ára haʼevaʼekue lamanita-kuéra tavayguakuéra.\n\n20 Ha katu péina ápe koʼãva iñaranduve heta nefita-kuéragui; ojagarra, ha ojokua, ha oguerahágui hikuái chupe Ammón renondépe, haʼéva peteĩ sumo sacerdote upe tavayguakuéra ári.\n\n21 Ha ojehu omosẽuka chupe upe tetãgui. Ha og̃uahẽ Gedeón retãme, ha oñepyrũ omboʼe avei chupekuéra; ha péina ápe haʼe ndaipoʼái upépe, ojagarrágui ha ojokua chupe hikuái ha ogueraha pe sumo sacerdote renondépe, ha avei pe hue guasu upe tetãme ári renondépe.\n\n22 Ha ojehu pe sumo sacerdote heʼi chupe: Mbaʼére piko reiko rembyai hína Ñandejára rape? Mbaʼére piko remboʼe ko tavayguakuérape ndaiporimoʼãiha Cristo, rembyai hag̃ua ivyʼakuéra? Mbaʼére piko reñeʼẽvai opa proféta marangatu profesiakuéra rehe?\n\n23 Koʼág̃a pe sumo sacerdote réra haʼe Giddona. Ha Korihor heʼi chupe: Namboʼéi haguére pende rukuéra jepokuaa vyrorei, ha che namboʼéi haguére ko tavayguakuérape oñemoĩ hag̃ua umi ordenánsa vyrorei poguýpe, ha jepokuaa omoĩvaʼekue sacerdote-kuéra ymaguare, ohupyty hag̃ua puʼaka ha autorida hiʼarikuéra, oguereko hag̃ua chupekuéra jeikuaaʼỹme, ani hag̃ua omopuʼã hikuái iñakã, ha katu oñemotindy hag̃ua hikuái ne ñeʼẽ heʼiháicha.\n\n24 Peje kóva haʼeha peteĩ tavayguakuéra isãsóva. Péina ápe, che haʼe peẽme oĩha hikuái ñeñapytĩmbýpe. Peje umi profesía ymaguare añeteguaha. Péina ápe, che haʼe peẽme ndapeikuaaiha añeteguápa.\n\n25 Peje kóva haʼeha peteĩ tavayguakuéra hembiapovaíva ha hoʼáva, peteĩ túva rembiapovai rupi. Péina ápe, che haʼe peẽme peteĩ mitã ndahaʼéi hembiapovaíva ituvakuéra rupi.\n\n26 Ha avei peje Cristo outaha. Ha katu péina ápe, che haʼe peẽme ndapeikuaaiha oĩtapa peteĩ Cristo. Ha avei peje haʼe ojejukataha yvóra angaipa rehe—\n\n27 Ha péicha pegueraha ko tavayguakuérape pende rukuéra jepokuaa vyrorei rapykuéri, ha peẽ peipotaháicha; ha pejopy chupekuéra, jepe ñeñapytĩmeguáicha, peñemyenyhẽ hag̃ua ipokuéra rembiapógui, upévare noñanimái omopuʼã hikuái hesa kyhyjeʼỹme, ha noñanimái ovyʼa hikuái iderécho ha imbaʼéva reheve.\n\n28 Heẽ, noñanimái hikuái oiporu pe imbaʼéva ani ombopochy hikuái isacerdotekuérape, ojopýva chupekuéra jejokuápe oipotaháicha, ha ogueroviakavaʼekue chupekuéra, ijepokuaa ha ikerarecha rupi, ha ipotapy ha techauka ha mbaʼeñemimby añeteʼỹva rupi, ndojapóiramo hikuái iñeʼẽme heʼiháicha, ombopochytaha peteĩ tekove ojeikuaaʼỹvape, heʼíva hikuái haʼeha Tupã—peteĩ tekove arakaʼeve ndojehechái ni ndojeikuaáiva, arakaʼeve ndaipóriva ni ndaiporimoʼãiva.\n\n29 Koʼág̃a pe sumo sacerdote ha hue guasu ohechávo ikorasõ atãha, heẽ, ohechávo oñeʼẽvaiha Tupã rehe jepeve, nombohovaiséi iñeʼẽ; ha katu ojokuauka hikuái chupe; ha omeʼẽ hikuái chupe tendotakuéra pópe, ha omondo hikuái chupe Zarahemla retãme, upépe oñemoĩ hag̃ua Alma renondépe, ha umi hue guasu renondépe oisãmbyhýva opa upe tetã ári.\n\n30 Ha ojehu ojeguerahávo chupe Alma ha pe hue guasu renondépe, oñeʼẽ haʼe oñeʼẽ haguéicha Gedeón retãme; heẽ, ohovénte oñemotieʼỹ meve.\n\n31 Ha oñepyrũ oñeʼẽ hatã Alma redondépe, ha oñeʼẽvai sacerdote ha mboʼeharakuérare, heʼívo hesekuéra omovãha tavayguakuérape ituvakuéra jepokuaa vyrorei rapykuéri, oñemyenyhẽ hag̃ua hikuái tavayguakuéra rembiapo reheve.\n\n32 Koʼág̃a, Alma heʼi chupe: Nde reikuaa ore noroñemyenyhẽiha ko tavayguakuéra rembiapo reheve; ha péina ápe, che ambaʼapókuri huekuéra ñeisãmbyhy ñepyrũmby guive koʼág̃a peve, che po rupiete akaru hag̃ua, jepe heta che jeʼói upe tetã tuichakue jave amboʼe hag̃ua Tupã ñeʼẽ ko tavayguakuérape.\n\n33 Ha jepe umi heta tembiapo ajapovaʼekue pe tupaópe, che arakaʼeve ndahupytýiva ni peteĩ seníne che rembiapokuére; ni avave che joykeʼykuéra, ndahaʼéiramo aguapy jave pe huekuéra apykápe; ha upéicharõ ojehepymeʼẽkuri oréve ára rombaʼapo haguérente léipe heʼiháicha.\n\n34 Ha koʼág̃a, ndorohupytýirõ mbaʼeve ore rembiapo tupaopegua rehe, mbaʼe porã piko oréve g̃uarã rombaʼapo pe tupaópe ndahaʼéiramo romboʼe hag̃ua pe añetegua, rovyʼa hag̃ua ore joykeʼykuéra vyʼápe?\n\n35 Mbaʼére piko ere romboʼeha ko tavayguakuérape rohupyty hag̃ua jehepymeʼẽ, nde ndejehegui, reikuaávo noñemeʼẽiha oréve mbaʼeve? Ha koʼág̃a, reguerovia piko nde rombotavyha ko tavayguakuérape, ha péva ogueruha tuichaite vyʼa ikorasõkuérape?\n\n36 Ha Korihor ombohovái chupe, Heẽ.\n\n37 Ha upéramo Alma heʼi chupe: Eguerovia piko nde oĩha peteĩ Tupã?\n\n38 Ha haʼe ombohovái, Nahániri.\n\n39 Koʼág̃a Alma heʼi chupe: Renega jeýta piko oĩha peteĩ Tupã, ha avei renegáta piko pe Cristo-pe? Péina ápe, che haʼégui ndéve, che aikuaa oĩha peteĩ Tupã, ha avei Cristo outaha.\n\n40 Ha koʼág̃a eguerekópa mbaʼérepa ere hag̃ua ndaiporiha Tupã, térã Cristo ndoumoʼãiha? Che haʼe ndéve ndereguerekoiha mbaʼeve, ndahaʼéiramo ne ñeʼẽ añónte.\n\n41 Ha katu, péina ápe, che aguereko opa mbaʼe testimónioramo koʼã mbaʼe añeteguaha; ha avei nde reguereko opa mbaʼe testimónioramo ndéve g̃uarã koʼãva haʼeha añetegua; ha renegáta piko umíva? Eguerovia piko koʼã mbaʼe añeteguaha?\n\n42 Péina ápe, che aikuaa regueroviaha, ha katu ndejagarra peteĩ espíritu japu rehegua, ha remombo Tupã Espíritu ndaikatuvéi peve oike ndepype; ha katu aña ipuʼaka nderehe, ha ndegueraha peteĩ ha ambue hendápe, rejapóvo ñuhã haʼe ohundi hag̃ua Tupã raʼykuérape.\n\n43 Ha koʼág̃a Korihor heʼi Alma-pe: Rehechaukáramo chéve peteĩ techauka, añekonvense hag̃ua oĩha peteĩ Tupã, heẽ, ehechauka chéve haʼe oguerekoha puʼaka, ha upéramo añekonvenséta ne ñeʼẽ añeteguaha.\n\n44 Ha katu Alma heʼi chupe: Eguerekómakuri heta techauka; eipyʼaraʼãse piko nde Tupãme? Eréta, piko ehechauka chéve peteĩ techauka, reguerekómarõ opa nde joykeʼykuéra testimónio, ha avei opa proféta marangatukuéra testimónio? Escritura-kuéra oĩ nerenondépe, heẽ, ha opa mbaʼe ohechauka oĩha peteĩ Tupã; heẽ, jepe upe yvy ha opa mbaʼe oĩva hiʼári, heẽ, ha iñemonguʼe, heẽ, ha avei opa planéta oñemonguʼéva oñemoĩ haguéicha otestifika oĩha peteĩ Apohare Ipuʼakapáva.\n\n45 Ha jepe koʼãva reiko upérupi, removãvo ko tavayguakuéra korasõ, etestifikávo ndaiporiha peteĩ Tupã? Ha renegáta gueteri piko opa koʼã testimónio jepe? Ha haʼe heʼi: Heẽ, che anegáta, nderehechaukáiramo chéve peteĩ techauka.\n\n46 Ha koʼág̃a ojehu Alma heʼi chupe: Péina ápe, che ajejopy ne korasõ atãre, heẽ, reñemoĩségui gueteri pe espíritu añeteguáva rehe, oñehundi hag̃ua ne ánga.\n\n47 Ha katu péina ápe, iporãve ne ánga oñehundi haʼerangue tembiporu egueraha hag̃ua heta ángape ñehundípe, ndejapu ha neñeʼẽrei rupi; upévare renega jeýramo, péina ápe Tupã ndeipyʼajopýta repyta hag̃ua ñeʼẽngu, anive hag̃ua arakaʼeve reipeʼa nde juru, rembotavy hag̃ua ko tavayguakuérape.\n\n48 Koʼág̃a Korihor heʼi chupe: Che nanegái Tupã oikoveha, ha katu ndagueroviái oĩha peteĩ Tupã; ha che haʼe avei, nde ndereikuaaiha oĩha peteĩ Tupã; ha nderehechaukáiramo chéve peteĩ techaukaha che ndagueroviamoʼãi.\n\n49 Koʼág̃a Alma heʼi chupe: Kóva ameʼẽta ndéve techaukaháramo, epytáta reñeʼẽʼỹre, che añeʼẽ haguéicha; ha che haʼe, Tupã rérape repytataha ñeʼẽngu, upéicha ndaikatumoʼãvéima reñeʼẽ.\n\n50 Koʼág̃a Alma heʼi vove koʼã ñeʼẽ, Korihor opyta iñeʼẽngu, ha ndaikatuvéima oñeʼẽ, Alma heʼi haguéicha.\n\n51 Ha koʼág̃a pe hue guasu ohechávo upéva, oipyso ipo ha ohai Korihor-pe, heʼívo: Reñekonvensémapa Tupã puʼakágui? Mávare piko reipota Alma ohechauka ndéve pe techauka? Reipota piko ombohasaʼasy ambuépe, ohechauka hag̃ua ndéve peteĩ techauka? Péina ápe, haʼe ohechaukáma ndéve peteĩ techauka; ha koʼág̃a reñorairõvéta gueteri piko?\n\n52 Ha Korihor oipyso ipo ha ohai, heʼívo: Che aikuaa ndaikatuiha añeʼẽ ndaikatúigui haʼe mbaʼeve; ha aikuaa mbaʼeve ndahaʼéiramo Tupã puʼaka añónte ikatuha ogueru koʼãva che ári; heẽ, ha che tapiaite aikuaákuri oĩha peteĩ Tupã.\n\n53 Ha katu péina ápe, chembotavy pe aña; ojehechaukágui chéve haʼeramoguáicha peteĩ ángel, ha heʼi chéve: Tereho ha egueru ko tavayguakuérape, haʼekuéra oñemovãgui peteĩ Tupã ojeikuaaʼỹva rapykuéri. Ha haʼe heʼi chéve: Ndaipóri peteĩ Tupã; heẽ, ha chemboʼe pe haʼevaʼerã. Ha amboʼékuri iñeʼẽ; ha amboʼékuri chupekuéra oguerohorýgui hikuái pe apytuʼũ toʼo reheguáva; ha amboʼékuri chupekuéra, jepe ahupyty peve heta poʼa, tuichaiterei, aguerovia peve umíva añeteguaha; ha pévare añemoĩ añetegua rehe; jepe agueru peve ko tuichaite ñeʼẽngái che ári.\n\n54 Koʼág̃a heʼívo koʼãva, haʼe ojerureʼasy Alma oñemboʼe hag̃ua Tupãme, ojeipeʼa hag̃ua chugui pe ñeʼẽngái.\n\n55 Ha katu Alma heʼi chupe: Ojepeʼáramo ndehegui ko ñeʼẽngái reñepyrũ jeýta removã ko tavayguakuéra korasõ; upévare, tojejapo nendive Ñandejára oipotaháicha.\n\n56 Ha ojehu pe ñeʼẽngái ndojeipeʼái Korihor-gui, ha katu oñemosẽ okápe, ha oiko peteĩgui ambue ógape ojerurévo hembiʼurã.\n\n57 Koʼág̃a ojeikuaauka opa tetãme pe mbaʼe ojehuvaʼekue Korihor-pe; heẽ, pe hue guasu omondo momarandu opa tavayguakuéra upe tetãguápe, omombeʼúvo umi ogueroviavaʼekue Korihor ñeʼẽme oñearrepentivaʼerãha pyaʼe, ani ou hiʼarikuéra upeichagua huísio.\n\n58 Ha ojehu opavave oñekonvense Korihor rembiapoñañágui; upévare opavave oñekonverti jey Ñandejára-pe; ha kóva ombopaha tembiapovai Korihor omoĩvaʼekue. Ha Korihor oho peteĩgui ambue ógape, ojerurévo tembiʼu okaru hag̃ua.\n\n59 Ha ojehu oho jave tavayguakuéra apytépe, heẽ, umi ojeivaʼekue nefita-kuéra apytégui ndive ha ojagarravaʼekue herarã zoramita, ojeguerahakágui peteĩ kuimbaʼe hérava Zoram-re—ha oho jave ijapytepekuéra, péina ápe, oity ha opyrũmba hese hikuái, jepe omano meve.\n\n60 Ha péicha jahecha mbaʼéichapa opa pe ombyaíva Ñandejára rape; ha péicha jahecha aña nomoʼãmoʼãiha taʼyrakuérape ára pahápe, ha katu ombotyryry chupekuéra pyaʼe pe añaretãme.\n\n", "alma 31": "[center][font_size=26]Ñembyaty 31[/font_size][/center]\n\n[i]Alma omotenonde peteĩ misión oguerujey hag̃ua zoramita-kuérape hoʼavaʼekue jegueroviaʼỹme—Zoramita-kuéra onega Cristo-pe, oguerovia peteĩ ñeʼẽ añeteguaʼỹ jeiporavo rehegua, ha otupaitũ hikuái ñemboʼe peteĩme—Misionero-kuéra henyhẽ Espíritu Santo-gui—Ijehasaʼasykuéra ojegueropuʼaka Cristo vyʼápe. 74 ary rupi Cristo mboyve.[/i]\n\n1 Koʼág̃a Korihor omano rire, Alma oikuaávo zoramita-kuéra ombyaiha hína Ñandejára rape, ha Zoram, haʼéva huvichakuéra, oguerahaha hína tavayguakuéra korasõ oñesũ hag̃ua taʼanga oñeʼẽʼỹva renondépe, ikorasõ oñepyrũjey ojejopy pe tavayguakuéra rembiapovaíre.\n\n2 Ojopýgui Alma-pe oikuaávo tembiapovai oĩva itavayguakuéra apytépe; upévare ikorasõ ojejopyeterei zoramita-kuéra ojei haguére nefita-kuéragui.\n\n3 Koʼág̃a zoramita-kuéra oñembyaty peteĩ tetãme ohenóiva hikuái Antiónum, opytáva Zarahemla retã kuarahyresẽ gotyo, oĩva pe yguasu rembeʼy ypýpe, Jersón retã sur gotyo, omohembeʼýva avei pe taveʼỹ oĩva súrpe, henyhẽva lamanita-kuéragui.\n\n4 Koʼág̃a nefita-kuéra okyhyjeterei zoramita-kuéra oñemongetáramo g̃uarã lamanita-kuéra ndive, ha tahaʼe upéva tuicha ñehundirã nefita-kuérape g̃uarã.\n\n5 Ha koʼág̃a, pe ñeʼẽ jehekomboʼe oguereko haguére tuicha puʼaka ogueraha hag̃ua tavayguakuérape ojapo hag̃ua pe ijojáva—heẽ, oikeve kysepukúgui iñapytuʼũnguérape, térã oimeraẽ mbaʼe ojehuvaʼekue chupekuéragui—upévare Alma ohechaporã omoĩ hikuái pyʼaraʼãme pe Tupã ñeʼẽ puʼaka.\n\n6 Upévare ojagarra Ammón, ha Aarón, ha Omner-pe; ha oheja Himni-pe Zarahemla-pegua tupaópe; ha katu ogueraha hendive umi mbohapy, ha avei Amulek ha Zeezrom-pe, oĩva Melek-pe; ha ogueraha avei mokõi itaʼýra.\n\n7 Koʼág̃a ndoguerahái hendive itaʼýra ypykuépe, hérava Helamán; ha katu umi ogueraháva hendive rerakuéra haʼe Shiblón ha Coriantón; ha koʼãva haʼe umi ohovaʼekue hendive zoramita-kuéra apytépe réra, omboʼe hag̃ua chupekuéra pe ñeʼẽ.\n\n8 Koʼág̃a zoramita-kuéra haʼe ojeivaʼekue nefita-kuéragui; upévare oñemboʼevaʼekue chupekuéra Tupã ñeʼẽ.\n\n9 Ha katu hoʼavaʼekue hikuái tuicha jejavýpe, noñehaʼãigui hikuái iñeʼẽrendu Tupã rembiapoukapykuérare, ni hembipotakuérare, Moisés léipe heʼiháicha.\n\n10 Ni ndojapói hikuái tupaopegua ojapóva, ojesarekóvo ñemboʼe ha jerurépe Tupãme opa ára, ani hag̃ua oike hikuái pyʼaraʼãme.\n\n11 Heẽ, ipahaitépe, ombyai hikuái Ñandejára rape heta mbaʼépe; upévare, ko mbaʼére, Alma ha ijoykeʼykuéra oho upe tetãme omboʼe hag̃ua chupekuéra pe ñeʼẽ.\n\n12 Koʼág̃a, og̃uahẽvo hikuái upe tetãme, péina ápe, iñemondyirã ojuhu umi zoramita-kuéra omopuʼãhague sinagogakuéra, ha oñembyatyha hikuái peteĩ ára jave, ohenóiva hikuái Ñandejára ára; ha otupaitũ hikuái Alma ha ijoykeʼykuéra ndohechái haguéicha arakaʼeve;\n\n13 Omopuʼãgui hikuái isinagóga mbytépe, peteĩ tenda akãgui ijyvatevéva; ha pe ijyvatevehápe ija peteĩ tekovénte.\n\n14 Upévare, opavave otupaitũséva ohovaʼerã ha oñemboʼy upe tenda yvatépe, ha ohupi ipo yvága gotyo, ha ojerureʼasy sapukáipe heʼívo:\n\n15 Marangatu, Tupã Marangatu; roguerovia nde haʼeha Tupã, ha roguerovia nemarangatuha, ha nde haʼehague peteĩ espíritu, ha haʼeha peteĩ espíritu, ha haʼetaha peteĩ espíritu tapiaite.\n\n16 Tupã marangatu, ore roguerovia nde oreipeʼahague ore joykeʼykuéra apytégui; ha ndorogueroviái ore joykeʼykuéra jepokuaa, oñembohasavaʼekue chupekuéra ituvakuéra imitãreko rupi; ha katu roguerovia oreiporavohague haʼe hag̃ua nde raʼykuéra marangatu; ha avei reikuaauka oréve ndaiporimoʼãiha Cristo.\n\n17 Ha katu nde peteĩnte kuehe, koʼág̃a, ha tapiaite; ha oreiporavo rojesalva hag̃ua, ha katu opa umi ojeréva ore rehe ojeiporavo oñemombo hag̃ua ne ñekoʼõi rupi añaretãme; ha kóva ko marangatu rehe, O Tupã, romeʼẽ ndéve aguyje; ha avei romeʼẽ ndéve aguyje oreiporavo haguére, ani hag̃ua rojegueraha umi ore joykeʼykuéra jepokuaa vyroreíre, omoĩva chupekuéra peteĩ Cristo jegueroviápe, ogueraháva ikorasõkuéra mombyry ndehegui, ore Tupã.\n\n18 Ha romeʼẽ jey ndéve aguyje, O Tupã, ore haʼégui peteĩ tavayguakuéra ojeiporavopyréva ha imarangatúva. Amén.\n\n19 Ha ojehu Alma ha ijoykeʼykuéra ha itaʼyrakuéra ohendu rire koʼã ñemboʼe, tuichaiterei oñemondýi.\n\n20 Péina ápe, opavave kuimbaʼe ohógui ha omeʼẽ kóva ko ñemboʼe.\n\n21 Koʼág̃a ombohéra hikuái pe tenda Rameumptom, oñehesaʼỹijóramo, heʼiséva, tenda marangatu.\n\n22 Koʼág̃a, kóva ko tenda guive omeʼẽ, opavave kuimbaʼe, peteĩchagua ñemboʼe Tupãme, omeʼẽvo aguyje Tupãme oiporavo haguére chupekuéra, ha ndoguerahái haguére chupekuéra ijoykeʼykuéra jepokuaa rapykuéri, ha ikorasõkuéra noñeñapytĩrigui oguerovia hag̃ua mbaʼe oútava, ndoikuaáivagui hikuái mbaʼeve.\n\n23 Koʼág̃a, opa tavayguakuéra omeʼẽ rire aguyje péicha, ohojey hikuái hógape, oñeʼẽveʼỹre Itupãre oñembyaty jey peve upe tenda marangatúpe, omeʼẽ hag̃ua hikuái aguyje ojepokuaaháicha.\n\n24 Koʼág̃a Alma ohechávo kóva ojejopy ikorasõ; ohechágui haʼeha hikuái peteĩ tavayguakuéra hekoñaña ha hembiapovaíva; heẽ, ohecha ikorasõkuéra oĩha óro, ha pláta, ha opáichagua mbaʼe hechapyrãvape.\n\n25 Heẽ, ha ohechágui avei ikorasõkuéra opuʼãha tuicha ñembotuicha reheve, ijorgúllo rupi.\n\n26 Ha haʼe omopuʼã iñeʼẽ yvágape, ha ojerureʼasy, heʼívo: O, arakaʼe peve piko, O Ñandejára, ehejáta ne rembiguaikuéra oikove koʼápe hoʼópe, ohecha hag̃ua tuichaite tembiapoñaña yvypóra raʼykuéra apytépe?\n\n27 Péina ápe, O Tupã, ojerureʼasy hikuái ndéve, ha ikorasõkuéra katu henyhẽ orgúllogui. Péina ápe, O Tupã, nerenói hikuái ijuru rupi, oñembotuichávo, jepe oñembovu hikuái, umi yvorapegua mbaʼerei reheve.\n\n28 Péina ápe, O che Tupã, ijao hepykuéra, ha ikuãirũ, ha ijyvajeguaka, ha imbaʼejeguaka oroguigua, ha opa imbaʼe hepykuéra oñembojeguakaha reheve; ha péina ápe, ikorasõkuéra oĩ koʼã mbaʼépe, ha jepeve ojerureʼasy ndéve hikuái ha heʼi—Romeʼẽ ndéve aguyje, O Tupã, haʼégui ore ndéve g̃uarã peteĩ tavayguakuéra jeiporavopyre, ha umi ambuéva katu oñehundíta.\n\n29 Heẽ, ha heʼi hikuái nde reikuaaukahague chupekuéra ndaiporimoʼãiha Cristo.\n\n30 O Tupã Ñandejára, arakaʼe peve piko rehejáta oĩ peichagua tekoñaña ha tekojojaʼỹ ko tavayguakuéra apytépe? O Ñandejára, emeʼẽ chéve mbarete, agueropuʼaka hag̃ua che kangykue. Chekangýgui, ha kóʼãichagua tekoñaña ko tavayguakuéra apytépe ombohasaʼasy che ánga.\n\n31 O Ñandejára, che korasõ ojejopyeterei; emoangapyhýna che ánga Cristo-pe. O Ñandejára, emeʼẽna chéve taguereko mbarete, ahasa hag̃ua ñehaʼarõkuaápe koʼã jehasaʼasy oútava che ári, ko tavayguakuéra rembiapovai rupi.\n\n32 O Ñandejára, emoangapyhýna che ánga, ha emeʼẽ chéve poʼa, ha avei umi chendive ombaʼapóvape—heẽ, Ammón, ha Aarón, ha Omner, ha avei Amulek ha Zeezrom, ha avei mokõi che raʼy—heẽ, jepe emoangapyhýna opa koʼãvape, O Ñandejára. Heẽ, emoangapyhýna hiʼangakuéra Cristo-pe.\n\n33 Emeʼẽna chupekuéra taʼimbarete hikuái, ogueropuʼaka hag̃ua ijehasaʼasy oútava hiʼarikuéra ko tavayguakuéra rembiapovai rupi.\n\n34 O Ñandejára, emeʼẽ oréve toroguereko poʼa roguerujeývo chupekuéra ndéve, Cristo-pe.\n\n35 Péina ápe, O Ñandejára, hiʼangakuéra iporãiterei, ha heta haʼekuéra haʼe ore joykeʼykuéra; upévare, emeʼẽ oréve, O Ñandejára, puʼaka ha arandu roguerujey hag̃ua ndéve koʼã, ore joykeʼykuérape.\n\n36 Koʼág̃a ojehu Alma heʼi rire koʼã ñeʼẽ, omoĩ ipo opa umi hendive oĩva ári. Ha péina ápe, omoĩvo ipo hiʼarikuéra, henyhẽ hikuái Espíritu Santo-gui.\n\n37 Ha upéva rire ojei hikuái ojuehegui, ojepyʼamongetaʼỹre hembiʼurãkuérare, ni pe hoyʼútavare, ni pe omondétavare.\n\n38 Ha Ñandejára omeʼẽ chupekuéra ani hag̃ua ohasa ñembyahýi, ni yʼuhéi; heẽ, ha omeʼẽ avei chupekuéra mbarete, ani hag̃ua ohasa mbaʼevéichagua jehasaʼasy noñemboguéiva Cristo vyʼápe. Koʼág̃a péva oikókuri Alma oñemboʼe haguéicha; ha kóva oñemboʼe haguére jeroviápe.\n\n", "alma 32": "[center][font_size=26]Ñembyaty 32[/font_size][/center]\n\n[i]Alma omboʼe imboriahúvape umi ijehasaʼasy rupi oñemomirĩvaʼekue—Jerovia haʼe pe jahechaʼỹva ñehaʼarõ ha añeteguáva—Alma otestifika angelkuéra oministraha kuimbaʼe, ha kuña, ha mitãme—Alma ombojoja pe ñeʼẽ peteĩ yvaraʼỹi rehe—Kóva oñeñotỹ ha oñemongakuaavaʼerã—Upéicha okakuaa oiko peve chugui peteĩ yvyramáta oñemonoʼõhágui pe tekove opaveʼỹva yva. 74 ary Cristo mboyve rupi.[/i]\n\n1 Ha ojehu osẽ hikuái, ha oñepyrũ omboʼe tavayguakuérape Tupã ñeʼẽ, oikévo isinagogakuérape, ha hogakuérape; heẽ, ha jepe hapekuérape omboʼe hikuái pe ñeʼẽ.\n\n2 Ha ojehu ombaʼapo heta rire hikuái ijapytepekuéra, oñepyrũ ohupyty hikuái poʼa umi imboriahúva apytépe; péina ápe, koʼãva oñemosẽgui umi sinagógagui ijao vai haguére—\n\n3 Upévare ndojehejái chupekuéra oike isinagogakuérape otupaitũ hag̃ua Tupãme, oñemaʼẽgui hesekuéra mbaʼekyʼáicha; upéicha imboriahu hikuái; heẽ, ijoykeʼykuéra ohecha chupekuéra ytýicha; upévare imboriahu hikuái mbaʼe yvoraguápe; ha avei imboriahu hikuái ikorasõme.\n\n4 Koʼág̃a, Alma omboʼe ha oñeʼẽ jave tavayguakuérape yvyty Onida ári, ou hendápe peteĩ tuicha atyguasu, haʼéva umi ñañeʼẽhague hína, umi imboriahúva ikorasõme, imboriahu haguére umi yvorapegua mbaʼépe.\n\n5 Ha ou hikuái Alma rendápe; ha peteĩ tuichavéva ijapytepekuéra heʼi chupe: Péina ápe, mbaʼépa ojapóta koʼã che joykeʼykuéra, ojehayhuʼỹva opa yvypórare imboriahu haguére, heẽ, ha avei ojehayhuʼỹve umi ore sacerdote-kuérare; oremosẽgui hikuái ore sinagogakuéragui hetaite mbaʼapópe romopuʼãvaʼekue ore pópe; ha oremosẽ hikuái oremboriahu haguére; ha ndoroguerekói peteĩ tenda rotupaitũ hag̃ua ore Tupãme; ha péina ápe, mbaʼe piko rojapóta?\n\n6 Ha koʼág̃a ohendúvo Alma upéva, ojere, ha omoĩ hova hesete, ha omaña tuicha vyʼápe; ohechágui ijehasaʼasykuéra añetehápe omomirĩha chupekuéra, ha oĩmaha hikuái ohendu hag̃uáicha pe ñeʼẽ.\n\n7 Upévare ndeʼivéima mbaʼeve pe ambue atyguasúpe; ha katu oipyso ipo, ha heʼiʼasy umi ohechávape, umi añetehápe oñembyasyvaʼekuépe, ha heʼi chupekuéra:\n\n8 Che ahecha penemarangatuha pene korasõme; ha péicharamo, pejehovasapyréva.\n\n9 Péina ápe pende joykeʼy heʼíkuri, mbaʼépa rojapóta?—roñemosẽgui ore sinagogakuéragui, upévare ndaikatúi rotupaitũ ore Tupãme.\n\n10 Péina ápe che haʼe peẽme, peimoʼã piko ndaikatuiha petupaitũ pende Tupãme ndahaʼéirõ pene sinagogakuérape añónte?\n\n11 Ha avei, che aporanduse peẽme, peimoʼã piko petupaitũvaʼerã Tupãme peteĩ ára añónte?\n\n12 Che haʼe peẽme, oĩporã peñemosẽ pende sinagogakuéragui, peñemomirĩ hag̃ua, ha peikuaa hag̃ua arandu; tekotevẽgui peikuaa arandu; ha peñemosẽ haguére, pende joykeʼykuéra napenderayhúi haguére pene mboriahuetereígui, upévare peg̃uahẽ pe korasõ ñemomirĩme; peñemomirĩmantevaʼerãgui.\n\n13 Ha koʼág̃a, pejegueraha haguére peñemomirĩ hag̃ua pejehovasapyre; oĩgui ára pe yvypóra, ojegueraháramo oñemomirĩ hag̃ua, oheka pe arrepentimiénto; ha koʼág̃a añetehápe, opa oñearrepentíva ojuhúta poriahuvereko; ha pe ojuhúva poriahuvereko ha oñehaʼãmbaitéva ipahaite peve ojesalváta.\n\n14 Ha koʼág̃a, che haʼe haguéicha peẽme, pejegueraha haguére peñemomirĩ hag̃ua pejehovasákuri, napeimoʼãi piko ojehovasaveha umi oñemomirĩva añetehápe pe ñeʼẽ rupi?\n\n15 Heẽ, pe añetehápe oñemomirĩva, ha oñearrepentíva iñangaipágui, ha oñehaʼãmbaitéva ipahaite peve, ojehovasáta—heẽ, ojehovasavéta umi ojeguerahávagui oñemomirĩ hag̃ua imboriahuetereígui.\n\n16 Upévare, ojehovasapyre umi oñemomirĩva ojeguerahaʼỹre oñemomirĩ hag̃ua; térã, ambue ñeʼẽme, ojehovasapyréva pe ogueroviáva Tupã ñeʼẽ, ha oñemongaraíva omohatãʼỹre ikorasõ, heẽ, ojeguerahaʼỹre chupe oikuaa hag̃ua pe ñeʼẽ, térã jepe ojeikuaauka chupe, oguerovia mboyve.\n\n17 Heẽ, oĩ heta heʼíva: Rehechaukáramo oréve peteĩ techauka yvágagui, upéicha añetehápe roikuaáta; ha upéicharamo rogueroviáta.\n\n18 Koʼág̃a che aporandu peẽme, péva piko haʼe jerovia? Péina ápe, che haʼe peẽme, Nahániri; pe kuimbaʼe oikuaáramo peteĩ mbaʼe, ndoguerekói mbaʼérepa ogueroviávo, oikuaámagui.\n\n19 Ha koʼág̃a, mboʼýpa oñemoñeʼẽngaive pe oikuaáva Tupã rembipota ha ndojapóiva, pe ogueroviávaguinte, térã oguerekónteva mbaʼérepa ogueroviávo, ha hoʼáva tembiapovaípe?\n\n20 Koʼág̃a ko mbaʼépe peẽ pehusgáta. Péina ápe, che haʼe peẽme, péicha haʼe peteĩme ambue mbaʼépeicha; ha opa yvypórape ojejapóta hembiapokuéicha.\n\n21 Ha koʼág̃a che haʼe haguéicha pe jerovia rehe—Jerovia ndahaʼéi jaguereko peteĩ jeikuaa porã umi mbaʼégui; upévare peguerekóramo jerovia peguereko ñehaʼarõ umi mbaʼe ndojehecháiva rehe, ha haʼéva añetegua.\n\n22 Ha koʼág̃a, péina ápe, che haʼe peẽme, ha che aipota penemanduʼa, Tupã oiporiahuverekoha opa ogueroviáva hérape; upévare haʼe oipota, peteĩháme, peguerovia, heẽ, jepe iñeʼẽ.\n\n23 Ha koʼág̃a, haʼe omombeʼu iñeʼẽ yvyporakuérape umi ángel rupi, heẽ, ndahaʼéi kuimbaʼépe añónte ha katu kuñáme avei. Koʼág̃a ndahaʼéi pévante; heta jave oñemeʼẽ mitãme ñeʼẽ, omoypytũva iñarandu ha oikuaapávape.\n\n24 Ha koʼág̃a, che joykeʼykuéra ahayhuetéva, peikuaaségui chehegui mbaʼépa pejapovaʼerã peñembohasaʼasy ha peñemosẽgui—koʼág̃a che ndaipotái peimoʼã pohusgase ndahaʼéirõ pe añeteguapeguáicha—\n\n25 Ndaʼeséigui opavave peẽ pejeguerahahague peñemomirĩ hag̃ua; añetehápe agueroviágui oĩha pende apytépe oñemomirĩneva, oimeháicha.\n\n26 Koʼág̃a, che haʼe haguéicha pe jerovia rehe—ndahaʼeiha peteĩ jeikuaa porã—péicha haʼe che ñeʼẽ ndive avei. Ndaikatúi peikuaa añeteguaha iñepyrũme, jeikuaa porã reheve, upe jerovia ndahaʼeiháicha peteĩ jeikuaa porã.\n\n27 Ha katu péina ápe, pepáy ha pemokyreʼỹramo pene apytuʼũ, jepe pemoĩ peve che ñeʼẽ pyʼaraʼãme, ha pemombaʼapóramo michĩmi jerovia, heẽ, tahaʼe jepe pegueroviasénteva, peheja ko potapy tombaʼapo pendepype, jepe peguerovia peve ha péicha pemeʼẽ peteĩ tenda che ñeʼẽ pehẽnguépe.\n\n28 Koʼág̃a, ñambojojáta pe ñeʼẽ peteĩ yvaraʼỹire. Koʼág̃a, pemeʼẽramo tenda oñeñotỹ hag̃ua peteĩ yvaraʼỹi pene korasõme, péina ápe, haʼéramo peteĩ yvaraʼỹi añetegua, térã yvaraʼỹi iporãva, ha napemombóiramo pende jeroviaʼỹ rupi, peñemoĩvo Ñandejára Espíriture, péina ápe, oñepyrũta okakuaa pene korasõme; ha peñandúvo upe kakuaa, peñepyrũta peje pende pype—Kóva haʼéne peteĩ yvaraʼỹi porã, térã pe ñeʼẽ iporã, oñepyrũgui ombotuicha che ánga; heẽ, oñepyrũ omyesakã che apytuʼũ, heẽ, oñepyrũ heterei chéve.\n\n29 Koʼág̃a péina ápe, kóva piko nomombaretemoʼãi pende jerovia? Che haʼe peẽme, Heẽ; upevére ndahaʼéi gueteri peteĩ jeikuaa porã.\n\n30 Ha katu péina ápe, pe yvaraʼỹi oñembotuichávo, hoky, ha oñepyrũ okakuaa, upéicharamo pejétamante pe yvaraʼỹi iporãha; péina ápe oñembotuicha, ha hoky, ha oñepyrũ okakuaa. Ha koʼág̃a, péina ápe, kóva piko nomombaretemoʼãi pende jerovia? Heẽ, omombaretéta pende jerovia: pejétagui aikuaa kóva haʼeha peteĩ yvaraʼỹi porã; péina ápe hokýgui ha oñepyrũgui okakuaa.\n\n31 Ha koʼág̃a, péina ápe, peikuaa porãmapa koʼág̃a haʼeha yvaraʼỹi iporãva? Che haʼe peẽme, Heẽ; opa yvaraʼỹi omeʼẽgui ambue haʼeichagua.\n\n32 Upévare, peteĩ yvaraʼỹi okakuaáramo haʼe yvaraʼỹi iporãva, ha katu ndokakuaáiramo, péina ápe naiporãi, upévare oñemombo.\n\n33 Ha koʼág̃a, péina ápe, pejapo haguére pe ñehaʼã, ha peñotỹ haguére pe yvaraʼỹi, ha kóva oñembotuichágui, ha hoky, ha oñepyrũ okakuaa, peikuaátamante pe yvaraʼỹi iporãha.\n\n34 Ha koʼág̃a, péina ápe, peikuaa porãmapa? Heẽ, peikuaa porãma koʼã mbaʼe, ha pende jerovia nombaʼapovéima; ha kóva peikuaágui, peikuaágui pe ñeʼẽ ombotuichahague pene ánga, ha avei peikuaa hokyhague, pende kuaapy oñepyrũha hesakã, ha pene apytuʼũ oñepyrũ ojeipyso.\n\n35 Upéicharamo, ndahaʼéi piko kóva añetegua? Che haʼe peẽme, Heẽ, haʼégui tesape; ha haʼéva tesape, iporã, ikatúgui ojehesaʼỹijo, upévare peikuaavaʼerã iporãha; ha koʼág̃a péina ápe, peikuaa porãmapa peñandu rire ko tesape?\n\n36 Péina ápe che haʼe peẽme, Nahániri; ni ndapehejareírivaʼerã pende jerovia, pemombaʼapo hagueréntekuri pende jerovia peñotỹ hag̃ua pe yvaraʼỹi pejapo hag̃ua pe ñehaʼã peikuaa hag̃ua pe yvaraʼỹipa iporã.\n\n37 Ha péina ápe, pe yvyramáta oñepyrũ vove okakuaa, pejéta: Ñañangareko porã hese, oñembohapo hag̃ua, okakuaa hag̃ua, ha tomeʼẽ ñandéve yva. Ha koʼág̃a péina ápe, peñangareko porãramo hese oñembohapóta, ha okakuaáta, ha omeʼẽta yva.\n\n38 Ha katu pehejareíramo pe yvyramáta, ha ndapejesarekóiramo peñangarekóvo hese, péina ápe ndahapomoʼãi; ha kuarahy aku og̃uahẽ vove ha ohapy, ipirúta ndahapóigui, ha pehekýita ha pemombóta okápe.\n\n39 Koʼág̃a, kóva ndahaʼéi pe yvaraʼỹi naiporãigui, ni pe hiʼa ndahéigui ipotapyrãva; ha katu haʼe pende yvy hatãgui, ha napeñangarekoséigui pe yvyramáta rehe, upévare ndaikatúi pehupyty pe hiʼa.\n\n40 Ha upéicha, napeñangarekóiramo pe ñeʼẽre, pemaʼẽvo tenonde gotyo tesa jeroviápe hiʼa rehe, arakaʼeve napemonoʼõmoʼãi pe yva yvyramáta tekove reheguágui.\n\n41 Ha katu peñangarekóramo pe ñeʼẽre, heẽ, ha peñangarekóramo pe yvyramáta rehe oñepyrũ jave okakuaa, tuicha jesarekópe pende jerovia rupive, ha ñehaʼarõme, pemaʼẽvo tenonde gotyo hiʼa rehe, oñembohapóta; ha péina ápe haʼéta peteĩ yvyramáta hokýva tekove opaveʼỹvape g̃uarã.\n\n42 Ha pende jesareko, ha pende jerovia ha ñehaʼarõ rupi peñangarekóvo pe ñeʼẽre, oñembohapo hag̃ua pendepype, péina ápe, pyaʼe pemonoʼõta hiʼa, iporãitereíva, ha heʼẽvéva opa mbaʼe heʼẽvagui, ha morotĩvéva opa mbaʼe morotĩvagui, heẽ, ha ipotĩvéva opa mbaʼe ipotĩvagui; ha peʼúta ko yvágui penerenyhẽ meve, upéicha napeneñembyahyimoʼãi ni napendeʼyʼuheimoʼãi.\n\n43 Upéicha, che joykeʼykuéra, pemonoʼõta pende jerovia, ha pende jesareko, ha ñehaʼarõ, ha pende gueropuʼakakuaa repymeʼẽ, pehaʼarõvo pe yvyramáta omeʼẽ peẽme hiʼa.\n\n", "alma 33": "[center][font_size=26]Ñembyaty 33[/font_size][/center]\n\n[i]Zenós omboʼékuri yvyporakuéra oñemboʼevaʼerãha ha otupaitũ opa tendápe, ha umi huísio ojeipeʼaha pe Taʼýra rupi—Zenoc omboʼevaʼekue pe poriahuvereko oñemeʼẽha pe Taʼýra rupi—Moisés omopuʼã taveʼỹme peteĩ Tupã Raʼy ñemohaʼanga. 74 ary rupi Cristo mboyve.[/i]\n\n1 Koʼág̃a Alma oñeʼẽ rire koʼã ñeʼẽ, oporanduka hikuái chupe oikuaaségui ogueroviavaʼerãpa hikuái peteĩ Tupãme, ohupyty hag̃ua hikuái pe yva haʼe oñeʼẽhague, térã mbaʼéichapa oñotỹvaʼerã hikuái pe yvaraʼỹi, térã pe ñeʼẽ oñeʼẽ haguégui, haʼe heʼivaʼekue oñeñotỹvaʼerãha ikorasõkuérape; térã mbaʼéichapa oñepyrũvaʼerã omombaʼapo hikuái ijerovia.\n\n2 Ha Alma heʼi chupekuéra: Péina ápe, pejékuri ndaikatuiha petupaitũ pende Tupãme peñemosẽgui pene sinagogakuéragui. Ha katu péina ápe, che haʼe peẽme, peimoʼãramo ndaikatuiha petupaitũ pende Tupãme, tuicha pejavy, ha pehesaʼỹijovaʼerã umi escritura; peimoʼãramo kóva haʼe umi penemboʼevaʼekue, heʼise napeikũmbyiha.\n\n3 Napenemanduʼái piko pemoñeʼẽvaʼekue Zenós, pe proféta ymaguare, heʼivaʼekue pe ñemboʼe térã ñetupaitũ rehe?\n\n4 Haʼe heʼígui: Ndeporiahuvereko, O Tupã, rehendúgui che ñemboʼe, jepe aime jave pe taveʼỹme; heẽ, ndeporiahuverekókuri añemboʼe jave umi cherayhuʼỹvare, ha nde rembojerejey chupekuéra chéve.\n\n5 Heẽ, O Tupã, ha ndeporiahuverekókuri chendive ajerureʼasy jave ndéve che kokuépe; ajerureʼasy jave ndéve che ñemboʼe rupi, ha nde cherendúkuri.\n\n6 Ha avei, O Tupã, aha jave che rógape cherendúkuri che ñemboʼépe.\n\n7 Ha aike jave che kotýpe, O Ñandejára, ha añemboʼe ndéve, nde cherendúkuri.\n\n8 Heẽ, nde ndeporiahuvereko nde raʼykuéra ndive ojerureʼasývo ndéve hikuái, oñehenduka hag̃ua nderehe ha katu yvyporakuérare nahániri, ha nde rehendúta chupekuéra.\n\n9 Heẽ, O Tupã, nde ndeporiahuverekókuri chendive, ha rehendúkuri che jerureʼasykuéra nde atyguasu mbytépe.\n\n10 Heẽ, ha avei cherendúkuri che rayhuʼỹhakuéra chemosẽ ha ndacherayhuiramoguare; heẽ, rehendúkuri che jerureʼasykuéra, ha hendy nde pochy che rayhuʼỹhakuéra rehe, ha rejúkuri chupekuéra nde pochýpe ñehundi pyaʼe reheve.\n\n11 Ha cherendúkuri che jehasaʼasy ha che rekoañete rupi; ha nde Raʼy rupi niko ndeporiahuverekókuri chendive, upévare ajerureʼasýta ndéve opa che jehasaʼasýpe, nendive oĩgui che vyʼa; reipeʼágui chehegui nde huisiokuéra nde Raʼy rupi.\n\n12 Ha koʼág̃a Alma heʼi chupekuéra: Peguerovia piko koʼã escritura umi ymaguare ohaivaʼekue?\n\n13 Péina ápe, pegueroviáramo, pegueroviavaʼerã Zenós heʼivaʼekue; ha, péina ápe haʼe heʼíkuri: Reipeʼákuri nde huisiokuéra nde Raʼy rupi.\n\n14 Koʼág̃a péina ápe, che joykeʼykuéra, aporanduse peẽme pemoñeʼẽpa umi escritura? Ha pejapóramo upéva, mbaʼéicha piko ndapegueroviái pe Tupã Raʼýpe?\n\n15 Ndojehaíri piko ndahaʼeiha Zenós añónte oñeʼẽvaʼekue koʼã mbaʼégui, ha katu avei Zenoc oñeʼẽkuri koʼã mbaʼégui.\n\n16 Ha katu péina ápe, haʼe heʼivaʼekue: Ndepochy, O Ñandejára, ko tavayguakuéra ndive, noikũmbyséigui hikuái nde poriahuvereko remeʼẽvaʼekue chupekuéra nde Raʼy rupi.\n\n17 Ha koʼág̃a, che joykeʼykuéra, pehecháma mokõiha proféta ymaguare otestifikákuri pe Tupã Raʼýgui, ha tavayguakuéra noikũmbyséigui iñeʼẽ oitaʼapi chupe hikuái omano meve.\n\n18 Ha katu péina ápe, ndaʼupévainte; ndahaʼéi koʼãva añónte oñeʼẽvaʼekue pe Tupã Raʼy rehe.\n\n19 Péina ápe, Moisés oñeʼẽvaʼekue hese; heẽ, ha péina ápe oñemopuʼãvaʼekue peteĩ ñemohaʼanga pe taveʼỹme, oimeraẽva omaʼẽva hese, oikove hag̃ua. Ha heta oĩ omaʼẽva ha oikovéva.\n\n20 Ha katu saʼi oĩ oikũmbyvaʼekue mbaʼépa heʼise umi mbaʼe, ha kóva ikorasõ atã rupi hikuái. Ha katu oĩ heta ipyʼahatãitereíva ha nomañaséiva, upévare omano hikuái. Koʼág̃a nomañaséikuri hikuái ndogueroviáigui upéva omonguerataha chupekuéra.\n\n21 O che joykeʼykuéra, peñemonguerárire pemaña haguérente peñemonguera hag̃ua, napemaña pyaʼemoʼãi piko, térã pemohatãsevéta pene korasõ jeroviaʼỹme, ha peñemoateʼỹ, ha napemañamoʼãi, péicha pemano hag̃ua?\n\n22 Péicharamo, tekoʼasy oúta pende ári; ha katu ndaʼupéichairamo, pemaʼẽ ha peñepyrũ peguerovia Tupã Raʼýpe, oútava orredimi hag̃ua itavayguakuérape, ha ohasaʼasýtava ha omanótava oexpia hag̃ua iñangaipakuéra; ha opuʼãtava omanovaʼekue apytégui, oguerútava pe jeikovejey, opa yvypóra ou hag̃ua henondépe, ojehusga hag̃ua upe ára pahápe, hembiapo haguéicha.\n\n23 Ha koʼág̃a, che joykeʼykuéra, che aipota peñotỹ koʼã ñeʼẽ pene korasõme; ha oñepyrũvo oñembotuicha, peñangareko hese pende jerovia reheve. Ha péina ápe, oikóta chugui peteĩ yvyramáta, okakuaátava pendepype tekove opaveʼỹvape g̃uarã. Ha upéramo Tupã toheja taivevýi pene mbaʼepohýi Itaʼýra vyʼapavẽ rupi. Ha añetehápe opa koʼã mbaʼe ikatu pejapo pejaposéramo. Amén.\n\n", "alma 34": "[center][font_size=26]Ñembyaty 34[/font_size][/center]\n\n[i]Amulek otestifika pe ñeʼẽ oĩha Cristo-pe salvasiõrã—Ndojejapóiramo peteĩ expiasiõ, opa yvypóra omanovaʼerã—Opa Moisés léi ohechauka pe Tupã Raʼy jehasaʼasýre—Upe ijapyraʼỹva plan rredensiõ rehegua oñemopyenda jerovia ha arrepentimiénto rehe—Peñemboʼe jehovasa yvyʼarigua, ha espíritu reheguáre—Kóva ko tekove haʼe ára yvypóra oñembosakoʼivaʼerãha oñemoĩ hag̃ua Tupã renondépe—Pembaʼapo pene salvasiõ rehe kyhyjépe Tupã renondépe. 74 ary rupi Cristo mboyve.[/i]\n\n1 Ha ojehu Alma oñeʼẽ rire chupekuéra koʼã ñeʼẽ, oguapy yvýpe, ha Amulek opuʼã ha oñepyrũ omboʼe chupekuéra, heʼívo:\n\n2 Che joykeʼykuéra, ndaikatúi aguerovia ndapeikuaaiha umi mbaʼe oñeñeʼẽvaʼekue pe Cristo jeju rehe, ore romboʼéva haʼeha Tupã Raʼy; heẽ, che aikuaa oñemboʼe porãhague peẽme koʼã mbaʼe pejei mboyve ore apytégui.\n\n3 Ha pejerure haguére che joykeʼy ahayhuetévape oikuaauka hag̃ua peẽme mbaʼépa pejapovaʼerã, pende jehasaʼasy rupi; ha haʼe heʼíkuri peẽme peteĩ mbaʼe ombosakoʼi hag̃ua pene apytuʼũ; heẽ, ha ojerure peẽme peguereko hag̃ua jerovia ha ñehaʼarõkuaa—\n\n4 Heẽ, jepe peguereko hag̃ua heta jerovia peñotỹ hag̃ua pe ñeʼẽ pene korasõme, pehecha hag̃ua pe iporãngue.\n\n5 Ha rohecha upe tuicha porandu oĩva pene apytuʼũme haʼe ha upe ñeʼẽpa oĩ Tupã Raʼýpe, térã ndaiporimoʼãipa Cristo.\n\n6 Ha avei pehechákuri che joykeʼy ohechaukahague peẽme, heta hendápe, pe ñeʼẽ oĩha Cristo-pe salvasiõrã.\n\n7 Che joykeʼy oñeʼẽkuri Zenós ñeʼẽ rehe, heʼíva pe rredensiõ ouha Tupã Raʼy rupi, ha avei Zenoc ñeʼẽre; ha avei oñeʼẽkuri Moisés rehe, ohechauka hag̃ua koʼã mbaʼe añeteguaha.\n\n8 Ha koʼág̃a, péina ápe, che atestifikáta peẽme chejehegui koʼã mbaʼe añeteguaha. Péina ápe, che haʼe peẽme, che aikuaaha Cristo outaha yvypóra raʼykuéra apytépe, ojagarra hag̃ua hiʼári itavayguakuéra rembiapovaikuéra, ha oexpiataha yvóra angaipakuéra; Tupã Ñandejára heʼígui.\n\n9 Tekotevẽgui ojejapo peteĩ expiasiõ; pe Tupã Ijapyraʼỹva plan guasúpe heʼígui, ojejapovaʼerãha peteĩ expiasiõ, upeichaʼỹramo opa yvyporakuéra omanomantevaʼerã; heẽ, opavave oñemohatã; heẽ, opavave hoʼákuri ha okañy, ha omanomantevaʼerã hikuái ndahaʼéiramo pe expiasiõ tekotevẽva ojejapo rupive.\n\n10 Tekotevẽgui ojejapo peteĩ jehasaʼasy tuicha ha ipaháva; heẽ, ndahaʼéi peteĩ kuimbaʼe jehasaʼasy, ni mymba, ni mbaʼeveichagua guyra; ndahaʼemoʼãigui peteĩ yvypóra jehasaʼasy; ha katu haʼevaʼerã peteĩ jehasaʼasy opaveʼỹva ha ijapyraʼỹva.\n\n11 Koʼág̃a ndaipóri avave yvypóra ikatúva oñohẽ huguy oexpiátava ambue angaipakuéra. Koʼág̃a, peteĩ kuimbaʼe oporojukáramo, péina ápe pe ñande léi ijojáva piko ojagarráta ijoykeʼy rekove? Che haʼe peẽme, Nahániri.\n\n12 Ha katu pe léi ojerure pe oporojukavaʼekue rekove; upévare ndaipóri mbaʼeve ndahaʼéiramo peteĩ expiasiõ opaveʼỹva oñemoĩtava yvóra angaipakuérare.\n\n13 Upévare, tekotevẽ oĩ peteĩ jehasaʼasy tuicha ha ipaháva, ha upéramo oñemoĩta, térã oñemoĩmantevaʼerã tuguy ñeñohẽ ñembopaha; upéramo oñekumplíta Moisés léi; heẽ, oñekumplipáta, opa hóta ha tílde, ha mbaʼeve ndohasareimoʼãi.\n\n14 Ha péina ápe, kóva haʼe opa upe léi heʼiséva, opa pehẽngueʼi ohechaukágui pe jehasaʼasy tuicha ha ipaháva; ha pe jehasaʼasy tuicha ha ipaháva haʼéta Tupã Raʼy, heẽ, ijapyraʼỹva ha opaveʼỹva.\n\n15 Ha péicha haʼe ogueru salvasiõ opa ogueroviátavape héra; ha upevarã ojejapo ko jehasaʼasy ipaháva, oñemombaʼapo hag̃ua pe poriahuvereko ryepy, ipuʼakáva pe hustísiare, ha omeʼẽva yvyporakuérape mbaʼéichapa oguerekovaʼerã jerovia oñearrepenti hag̃ua.\n\n16 Ha péicha upe poriahuvereko ikatu omyenyhẽ pe hustísia ojeruréva, ha oñuã yvyporakuérape jyva mbaretépe, ha katu pe nomombaʼapóiva jerovia arrepentimientorã opyta opa mbaʼe upe léi ha hustísia ojeruréva poguýpe; upévare, pe oguerekóva jerovia arrepentimientorãme g̃uarã añónte ojejapóta pe plan rredensiõ rehegua tuicha ha ijapyraʼỹva.\n\n17 Upévare Tupã toheja peẽme, che joykeʼykuéra, peñepyrũ pemombaʼapo pende jerovia peñearrepenti hag̃ua, peñepyrũ hag̃ua pehenói héra marangatu, pendeporiahuvereko hag̃ua;\n\n18 Heẽ, pejerureʼasy chupe poriahuvereko; haʼe ipuʼakapágui oporosalva hag̃ua.\n\n19 Heẽ, peñemomirĩ, ha peñemboʼe meme chupe.\n\n20 Pejerureʼasy chupe peime aja pende kokuépe, heẽ, opa pene mymbaʼaty rehe.\n\n21 Pejerureʼasy chupe pende rógape, heẽ, opa pende rogaygua rehe, pyharevekue, ha asaje, ha pyharekue.\n\n22 Heẽ, pejerureʼasy chupe penderayhuʼỹhakuéra puʼaka ñembohováire.\n\n23 Heẽ, pejerureʼasy chupe pe aña ñembohováire, haʼéva opa joja jaʼeʼỹha.\n\n24 Pejerureʼasy chupe pende kokuepegua ñemitỹngue rehe, peñakãrapuʼã hag̃ua pype.\n\n25 Pejerureʼasy pene mymbaʼaty pende kokuepegua rehe, oñembohetave hag̃ua.\n\n26 Ha katu ndahaʼéi pévante; peñohẽvaʼerã pene ánga pende kotýpe, ha pene renda ñemíme, ha pende taveʼỹme.\n\n27 Heẽ, ha ndapejerureʼasýi jave Ñandejárape, peheja tahenyhẽ pene korasõ, peñemeʼẽ memévo chupe ñemboʼépe pene ñeime porãrã, ha avei pende jerére oĩva ñeime porãrã.\n\n28 Ha koʼág̃a péina ápe, che joykeʼykuéra ahayhuetéva, che haʼe peẽme, ani peimoʼã koʼã mbaʼe haʼepáma; ha katu pejapopa rire opa koʼã mbaʼe, pemeʼẽramo pene lómo imboriahúva, ha ijopívovape, ha ndapehói hasýva ha ohasaʼasýva rendápe, ha napemeʼẽi pene mbaʼehepýgui, peguerekóramo, umi oikotevẽvape—che haʼe peẽme, ndapejapóiramo mbaʼeve koʼã mbaʼe, péina ápe, pene ñemboʼe ndahaʼéi mbaʼeve, ha ndovaléi peẽme g̃uarã mbaʼeve, ha peẽ haʼe umi hovamokõivaicha onegáva pe jerovia.\n\n29 Upévare, napenemanduʼáiramo pendeporiahuvereko hag̃ua, peẽ haʼe umi ytýicha, mbaʼapoharakuéra omombóva okápe, (ndovaléigui mbaʼeve) ha oñepyrũmbáva yvyporakuérare.\n\n30 Ha koʼág̃a, che joykeʼykuéra, che aipota, pehupyty rire hetaite testimónio, pehechávo umi escritura marangatu otestifikaha koʼã mbaʼe rehe, peju ha pemeʼẽ yva arrepentimientorã.\n\n31 Heẽ, che aipota peju ha anive pemohatã pene korasõ; ha péina ápe, koʼág̃a haʼe pe ára pejesalva hag̃ua; ha upévare, peñearrepentíramo ha napemohatãiramo pene korasõ, upepete ombaʼapóta peẽme g̃uarã upe tuicha plan rredensiõ rehegua.\n\n32 Ha péina ápe, kóva ko tekove haʼe pe ára yvypóra oñembosakoʼivaʼerãha oñemoĩ hag̃ua Tupã renondépe; heẽ, péina ápe kóva ko tekove aja haʼe ára yvypóra ojapovaʼerãha hembiapo.\n\n33 Ha koʼág̃a, che haʼe haguéicha peẽme upe mboyve, peguereko haguére hetaite testimónio, upévare, che ajerure peẽme ani pehaʼarõ ára ipahaite peve peñearrepenti hag̃ua; ha kóva ko tekove ára rire, oñemeʼẽva ñandéve ñañembosakoʼi hag̃ua ára apyraʼỹme g̃uarã, péina ápe, ndajaiporuporãiramo ñande ára kóva ko tekove aja, upéi ou pe pyhare ypytũ ndaikatuihápe ojejapo mbaʼevéichagua tembiapo.\n\n34 Ndaikatumoʼãi peje, pejegueraha vove pe ñeimevaietépe, añearrepentíta, ajerejeýta che Tupãme. Nahániri, ndaikatumoʼãi peje upéva; pe espíritu oguerekóva pende rete pesẽvo ko tekovégui, upéva upe espíritu ipuʼaka jeýtagui oguereko hag̃ua pende rete upe yvóra opaveʼỹvape.\n\n35 Ha péina ápe, pemohaʼarõramo upe ára peñearrepenti hag̃ua jepe pemano meve, péina ápe, peñemoĩ pe aña espíritu poguýpe, ha haʼe pendesella imbaʼeramoguáicha; upévare, ojei pendehegui pe Ñandejára Espíritu, ha nahendái pendepype, ha pe aña oguereko opa puʼaka penderehe; ha kóva haʼe umi iñañáva ñeime paha.\n\n36 Ha kóva che aikuaa, Ñandejára heʼígui ndoikoiha témplo kyʼápe, ha katu hekojojáva korasõme haʼe oiko; heẽ, ha avei heʼíkuri hekojojáva oguapytaha irréinope, anive hag̃uáma osẽ; ha ijaokuéra oñemomorotĩta pe Cordero ruguy rupive.\n\n37 Ha koʼág̃a, che joykeʼykuéra ahayhuetéva, che aipota penemanduʼa koʼã mbaʼére, ha pembaʼapo kyhyjépe pene salvasiõ rehe Tupã renondépe, ha anive penega pe Cristo jeju;\n\n38 Anive peñemoĩ pe Espíritu Santo rehe, ha katu pemog̃uahẽ chupe, ha pemoĩ pende ári pe Cristo réra; ha peñemomirĩ jepe yvytimbo peve, ha petupaitũ Tupãme, oimeraẽ hendápe peimehápe, espíritu ha añetépe; ha tapeiko opa ára aguyjépe, umi heta poriahuvereko ha jehovasa haʼe omoĩva pende ári rehe.\n\n39 Heẽ, ha avei haʼe peẽme, che joykeʼykuéra, peñangarekóke hag̃ua peñemboʼe memévo, ani hag̃ua pejegueraha umi aña jeipyʼaraʼã rehe, ani hag̃ua ipuʼaka pende rehe, ani hag̃ua oiko pendehegui hembiguái ára pahápe; péina ápe, haʼe ndohepymeʼẽmoʼãigui peẽme mbaʼeveichagua mbaʼe porã reheve.\n\n40 Ha koʼág̃a che joykeʼykuéra ahayhuetéva, haʼese peẽme peguereko hag̃ua ñehaʼarõkuaa, ha pegueropuʼaka hag̃ua opáichagua jehasaʼasy; ani peñemoĩ umi penemosẽva rehe penemboriahu haguére, ani hag̃ua oiko pendehegui angaipa apoha haʼekuéraicha.\n\n41 Ha katu peguereko ñehaʼarõkuaa, ha pegueropuʼaka umi jehasaʼasy, peteĩ ñehaʼarõ oñemovãʼỹvape og̃uahẽtaha ára pepytuʼutaha opa pende jehasaʼasýgui.\n\n", "alma 35": "[center][font_size=26]Ñembyaty 35[/font_size][/center]\n\n[i]Pe ñeʼẽ ñehekomboʼe ohundi zoramita-kuéra ñuhã—Omosẽ hikuái umi oñekonvertivaʼekuépe, ha umíva ojoaju Jersón-pe Ammón tavayguakuéra ndive—Alma ojepyʼapy itavayguakuéra rekoñañáre. 74 ary rupi Cristo mboyve.[/i]\n\n1 Koʼág̃a ojehu Amulek heʼipávo koʼã ñeʼẽ, ojei hikuái pe atyguasúgui ha oho Jersón retãme.\n\n2 Heẽ, ha umi ambue joykeʼykuéra, omboʼe rire pe ñeʼẽ zoramita-kuérape, oho avei Jersón retãme.\n\n3 Ha ojehu umi herakuãporãvéva zoramita-kuéra apytépe oporandu rire ojupe umi ñeʼẽ oñemboʼevaʼekue chupekuéra rehe, ipochy hikuái umi ñeʼẽ rehe, ohundígui iñuhãnguéra; upévare nohenduséi hikuái umi ñeʼẽ.\n\n4 Ha omondo ha ombyatyka hikuái opa upe tetã tuichakue jave opa tavayguakuérape, ha oporandu chupekuéra umi ñeʼẽ ojeʼevaʼekue rehe.\n\n5 Koʼág̃a itendota ha isacerdotekuéra ha imboʼeharakuéra ndohejái tavayguakuéra oikuaa pe haʼekuéra oipotáva; upévare oporandu hikuái kirirĩháme mbaʼépa heʼi opa tavayguakuéra.\n\n6 Ha ojehu oikuaa rire hikuái mbaʼépa heʼi opa tavayguakuéra, umi ohecha porãva umi ñeʼẽ heʼivaʼekue Alma ha ijoykeʼykuéra oñemosẽ hetãgui; ha heta hikuái; ha oho avei hikuái Jersón retãme.\n\n7 Ha ojehu Alma ha ijoykeʼykuéra oministra chupekuéra.\n\n8 Koʼág̃a zoramita tavayguakuéra ipochy Ammón tavayguakuéra ndive oĩva Jersón-pe, ha zoramitakuéra tendota guasu, haʼégui peteĩ kuimbaʼe iñañaitereíva, oñeʼẽ Ammón tavayguakuéra ndive omokyreʼỹvo chupekuéra omosẽ hag̃ua hikuái opa umi ijapytepekuéragui og̃uahẽva hetãme.\n\n9 Ha ojapo heta ñeʼẽpohýi hesekuéra. Ha koʼág̃a Ammón tavayguakuéra ndokyhyjéi iñeʼẽnguéragui; upévare nomosẽi chupekuéra okápe, ha katu omog̃uahẽ hikuái mayma zoramita imboriahúva oúvape hendapekuéra; ha omongaru chupekuéra, ha omonde, ha omeʼẽ chupekuéra yvy jehejapyre; ha oñangareko hesekuéra oipotaháicha hikuái.\n\n10 Koʼág̃a kóva omopuʼã zoramita-kuérape pochýpe Ammón tavayguakuéra rehe, ha oñepyrũ ojeheʼa hikuái lamanita-kuéra ndive ha omokyreʼỹ avei chupekuéra pochyrã hesekuéra.\n\n11 Ha péicha zoramita-kuéra ha lamanita-kuéra oñepyrũ oñembosakoʼi ñorairõguasurã Ammón tavayguakuéra ndive, ha avei nefita-kuéra ndive.\n\n12 Ha péicha opa pe désimo sétimo ary huekuéra ñeisãmbyhy Nefi tavayguakuéra ári.\n\n13 Ha Ammón tavayguakuéra osẽ Jersón retãgui, ha oho Melek retãme, ha omeʼẽ Jersón retãme nefita-kuéra ehérsito rendarã, oñorairõ hag̃ua lamanita-kuéra ha zoramita-kuéra ehérsito ndive; ha péicha oñepyrũ peteĩ ñorairõguasu lamanita-kuéra ha nefita-kuéra apytépe, pe désimo octávo ary huekuéra ñeisambyhýpe; ha tenondeve oñemeʼẽta peteĩ iñorairõguasukuéra ñemombeʼu.\n\n14 Ha Alma, ha Ammón, ha ijoykeʼykuéra, ha avei mokõive Alma raʼy ohojey Zarahemla retãme, haʼe rire hikuái tembiporu Tupã pópe ogueru hag̃ua heta zoramita arrepentimiéntope; ha opa ojeguerúva arrepentimiéntope oñemosẽkuri hetãgui; ha katu oguereko hikuái ijyvy jehejapyrerã Jersón retãme, ha ojagarra hikuái umi árma oñemoʼã hag̃ua ijupe, hembirekokuéra, itaʼyrakuéra, ha hetãnguéra.\n\n15 Koʼág̃a Alma, ojepyʼapy itavayguakuéra rembiapovaíre, heẽ umi ñorairõguasu rehe, ha pe tuguy ñeñohẽre, ha joavy oĩva ijapytepekuéra rehe; ha osẽvo omboʼe hag̃ua pe ñeʼẽ, térã omondóvo oñemboʼe hag̃ua pe ñeʼẽ, opa tavayguakuéra apytépe oikóva opa tavaguasúpe; ha ohechávo tavayguakuéra korasõ oñepyrũha oñemohatã, ha ipochyha pe ñeʼẽ oñemovãʼỹva rupi, ikorasõ ojepyʼapyeterei.\n\n16 Upévare, ombyatyuka itaʼyrakuéra, omeʼẽ hag̃ua opavavépe chupekuéra hembiaporã, peteĩ teĩme, umi mbaʼe haʼéva tekojoja rehegua rehe. Ha roguereko peteĩ ñemombeʼu hembiapoukapykuéragui, omeʼẽvaʼekue chupekuéra, ikuatiajehaipyrépe oĩháicha.\n\n", "alma 36": "Alma rembiapoukapykuéra itaʼýra Helamán-pe\n\nOike ñembyaty 36 ha 37.\n\n[center][font_size=26]Ñembyaty 36[/font_size][/center]\n\n[i]Alma otestifika Helamán-pe mbaʼéichapa oñekonverti ohecha rire peteĩ ángel—Haʼe ohasa peteĩ ánga oñekondenáva jehasaʼasy; haʼe ohenói Jesús réra, ha upéi heñói Tupãgui—Vyʼa heʼẽva omyenyhẽ hiʼánga—Ohecha angelkuéra aty omomorãva Tupãme—Heta oñekonvertíva oñandu ha ohecha haʼe oñandu ha ohecha haguéicha. 74 ary rupi Cristo mboyve.[/i]\n\n1 Che raʼy, ehendu che ñeʼẽ; che añeʼẽmeʼẽgui ndéve, neñeʼẽrenduháicha Tupã rembiapoukapykuérare reñakãrapuʼãtaha upe tetãme.\n\n2 Che aipota rejapo pe che ajapo haguéicha, nemanduʼávo ñande rukuéra rekoapytĩre; oĩgui hikuái ñeñapytĩmbýpe, ha avave ndaikatúi oguenohẽ chupekuéra ndahaʼéirõ pe Abraham Tupã añónte, ha Isaac Tupã, ha Jacob Tupã; ha haʼe añetehápe omosãso chupekuéra ijeikoʼasykuérape.\n\n3 Ha koʼág̃a, O che raʼy Helamán, péina ápe, nemitã niko nde, ha upévare, ajerureʼasy ndéve ehendu hag̃ua che ñeʼẽ ha eñehekomboʼe chehegui; che aikuaágui umi omoĩva ijerovia Tupã rehe ojejokotaha ijepyʼapýpe, ha ijejopy, ha ijehasaʼasýpe, ha oñemopuʼãta ára pahápe.\n\n4 Ha che ndaipotái reimoʼã che aikuaaha chejehegui—ndahaʼéi upe yvyʼariguávagui ha katu pe espíritu reheguávagui, ndahaʼéi pe apytuʼũ toʼóvagui ha katu Tupãgui.\n\n5 Koʼág̃a, péina ápe, che haʼe ndéve, nachereñóirire Tupãgui ndaikuaaivaʼerãmoʼã koʼã mbaʼe; ha katu Tupã, hiʼángel juru rupi, oikuaauka chéve koʼã mbaʼe, ndahaʼéi che cherekomarangatúgui;\n\n6 Che aikógui Mosíah raʼykuéra ndive, añehaʼãvo ahundi Tupã tupao; ha katu péina ápe, Tupã ombou hiʼángel marangatu orejoko hag̃ua tapépe.\n\n7 Ha péina ápe, haʼe oñeʼẽ oréve, haʼeramoguáicha arasunu ñeʼẽ, ha opa yvy oryrýi ore py guýpe; ha ore opavave roʼa yvýpe, Ñandejára kyhyje oúgui ore ári.\n\n8 Ha katu péina ápe, pe ñeʼẽ heʼi chéve: Epuʼã. Ha che apuʼã ha añemboʼy, ha ahecha pe ángel.\n\n9 Ha haʼe heʼi chéve: Nde ndejehegui reñehundiséramo, anive reñehaʼã rehundi Tupã tupao.\n\n10 Ha ojehu haʼa pe yvýpe; ha mbohapy ára aja ha mbohapy pyharekue ndaikatúi aipeʼa che juru, ni ndaikatúi amonguʼe che rete.\n\n11 Ha pe ángel heʼive chéve heta mbaʼe, che joykeʼykuéra ohendúva, ha katu che nahendúi umíva; che ahendúvogui umi ñeʼẽ—Nde ndejehegui reñehundiséramo, anive reñehaʼã rehundi Tupã tupao—ajejopy tuichaiterei kyhyje ha ñemondýi reheve peichahágui añehundíramo g̃uarã, ha haʼa yvýpe ha nahenduvéima.\n\n12 Ha katu chejopy peteĩ jehasaʼasy opaveʼỹva, che ánga oĩʼasyetereígui ha ojejopy opa che angaipakuéra rupi.\n\n13 Heẽ, chemanduʼa opa che angaipa ha che rembiapovaikuérare, ha umívare che ajejopy añaretã jehasaʼasy reheve; heẽ, ahecha añemoĩhague che Tupãre, ha nacheñeʼẽrenduihague hembiapoukapykuéra marangatúre.\n\n14 Heẽ, ha che ajukákuri heta itaʼýrape, jaʼeporãsérõ aguerahavaʼekue chupekuéra ñehundípe; heẽ, ha ipahaitépe tuichaiterei che rembiapovaikuéra, ha ajepyʼamongetávo ahajeytaha che Tupã renondépe che ánga ojejopy jaʼekuaaʼỹva kyhyje reheve.\n\n15 O, ajepyʼamongeta, añemosẽ ha añehundírire ánga ha tetépe, ani hag̃ua ajegueraha añemboʼy hag̃ua che Tupã renondépe, ajehusga hag̃ua che rembiapokuére.\n\n16 Ha koʼág̃a, mbohapy ára ha mbohapy pyharekue ajejopy, jepe peteĩ ánga oñekondenáva jehasaʼasy reheve.\n\n17 Ha ojehu péicha ajejopy jave ko jehasaʼasy reheve, chejopývo opa che angaipakuéra ñemomanduʼa, péina ápe, chemanduʼa avei ahenduhague che ru oprofetisáramo tavayguakuérape upe Jesucristo jeju rehe, pe Tupã Raʼy, oexpia hag̃ua yvóra angaipakuérare.\n\n18 Koʼág̃a, amoĩvo che apytuʼũ ko temiandúpe, ajerureʼasy che korasõme: O Jesús, Tupã Raʼy, cheporiahuverekóna, aimégui pe vyʼaʼỹ pahápe, ha ajejokua ñemano sã opaveʼỹvape.\n\n19 Ha koʼág̃a, péina ápe, ajepyʼamongetávo pévare, nachemanduʼavéima che jehasaʼasýre; heẽ, ndachejopyvéima che angaipakuéra ñemomanduʼa.\n\n20 Ha O, mbaʼe vyʼa tuichaite, ha tesape hechapyrãva piko haʼe pe ahecháva; heẽ, che ánga henyhẽ peteĩ vyʼa pahágui haʼe haguéicha che vyʼaʼỹ!\n\n21 Heẽ, che haʼe ndéve, che raʼy, ndaiporihague mbaʼeve imbaretevéva ni irovéva che mbaʼembyasykuéragui. Heẽ, ha avei che haʼe ndéve, che raʼy, ambue hendápe, ndaiporihague mbaʼeve imbaretevéva ha heʼẽvéva haʼe haguéicha che vyʼa.\n\n22 Heẽ, haʼetévaicha chéve ahecha, jepe ñande ru Lehi ohecha haguéicha, Tupã oguapývo ijapykajeguápe, ojerévo hese angelkuéra aty heta, opurahéi ha omomorãva Itupãme; heẽ, ha che ánga oĩseʼasy upépe.\n\n23 Ha katu péina ápe, che rete ohupytyjey imbarete, ha añemboʼy, ha haʼe tavayguakuérape chereñoihague Tupãgui.\n\n24 Heẽ, ha upe ára guive jepeve koʼág̃a peve, ambaʼapo meménte, agueru hag̃ua angakuéra oñearrepenti hag̃ua; agueru hag̃ua chupekuéra oñandu hag̃ua pe vyʼa tuichaite che añanduvaʼekue; heñói hag̃ua avei hikuái Tupãgui, ha henyhẽ hag̃ua pe Espíritu Santo-gui.\n\n25 Heẽ, ha koʼág̃a péina ápe, O che raʼy, Ñandejára omeʼẽ chéve tuichaiterei vyʼa che rembiapokuéra yvágui;\n\n26 Pe ñeʼẽ haʼe oikuaaukavaʼekue chéve rupi, péina ápe, heta heñói Tupãgui, ha oñandu che añandu haguéicha, ha ohechákuri hesa hesaitépe che ahecha haguéicha; upévare haʼekuéra oikuaa koʼã mbaʼe che añeʼẽvaʼekuégui, che aikuaaháicha; ha upe kuaapy aguerekóva ou Tupãgui.\n\n27 Ha ajejokovaʼekue opáichagua jepyʼapy ha jejopýpe, heẽ, ha opáichagua jehasaʼasýpe; heẽ, Tupã chemosãsovaʼekue kaʼirãigui, ha jejokua, ha ñemanógui; heẽ, ha amoĩ che jerovia hese, ha haʼe chemosãsóta gueteri.\n\n28 Ha che aikuaa haʼe chemopuʼãtaha ára pahápe, aiko hag̃ua hendive verapýpe; heẽ, ha che amomorãta chupe tapiaite, oguenohẽgui ñande rukuérape Egipto-gui, ha omoñapymi egipcio-kuérape Mar Rojo-pe; ha ipuʼaka rupi oguerahavaʼekue ñande rukuérape yvy ñeʼẽmeʼẽnguéme; heẽ, ha omosãsovaʼekue chupekuéra ñeñapytĩmby ha tekoʼapytĩgui heta ára.\n\n29 Heẽ, ha oguenohẽvaʼekue avei ñande rukuérape Jerusalén retãgui; ha haʼe avei, ipuʼaka opaveʼỹva rupi, omosãso chupekuéra ñeñapytĩmby ha tekoʼapytĩgui, heta ára, jepe ko ára peve; ha che añongatu meme hekoʼapytĩnguérare momanduʼa; heẽ, ha nde avei nemanduʼavaʼerã hekoʼapytĩ rehe, che ajapo haguéicha.\n\n30 Ha katu péina ápe, che raʼy, ndahaʼéi kóva añónte; nde reikuaavaʼerãgui, che aikuaaháicha, neñeʼẽrenduháicha Tupã rembiapoukapykuérare reñakãrapuʼãta upe tetãme; ha reikuaavaʼerã avei, naneñeʼẽrendúiramo Tupã rembiapoukapykuérare, reñemosẽtaha henondégui. Koʼág̃a kóva haʼe iñeʼẽme heʼiháicha.\n\n", "alma 37": "[center][font_size=26]Ñembyaty 37[/font_size][/center]\n\n[i]Umi pláncha bronce-guigua ha ambue escritura-kuéra oñeñongatu ogueraha hag̃ua angakuérape salvasiõ peve—Jaredita-kuéra oñehundivaʼekue hekoñaña rupi—Iñeʼẽmeʼẽ ha ikonvénio ñemimbykuéra oñeñomivaʼerã tavayguakuéragui—Eporandu Ñandejárape opa ne rembiaporãre—Pe Liahona ogueraha haguéicha Nefita-kuérape, upéicha avei Cristo ñeʼẽ ogueraha yvyporakuérape tekove opaveʼỹvape. 74 ary rupi Cristo mboyve.[/i]\n\n1 Ha koʼág̃a, che raʼy Helamán, che haʼe ndéve ejagarra hag̃ua umi kuatiajehaipyre oñemeʼẽvaʼekue chéve;\n\n2 Ha che avei haʼe ndéve egueraha hag̃ua peteĩ kuatiajehaipyre ko tavayguakuéra rehegua, che ajapo haguéicha, Nefi planchakuéra ári, ha eñongatu marangatúpe opa koʼã mbaʼe che añongatuvaʼekue, jepe che añongatu haguéicha; oñeñongatúgui peteĩ mbaʼe arandurã.\n\n3 Ha koʼã pláncha bronce-guigua, oguerekóva koʼã jehaipyre, oguerekóva hiʼári umi escritura marangatu ñemombeʼu, ha oguerekóva ñande rukuéra genealogía, jepe iñepyrũmby guive—\n\n4 Péina ápe, ñande rukuéra oprofetisavaʼekue, oñeñongatuvaʼerãha ha oñemeʼẽvaʼerã peteĩgui ambue ñemoñareʼatýpe, ha oñeñangareko ha oñeñongatuvaʼerã Ñandejára po rupi oho peve opa tetã, avaretã, ñeʼẽ ha tavakuérape, oikuaa hag̃ua hikuái umi mbaʼeñemimby oguerekóvagui.\n\n5 Ha koʼág̃a péina ápe, oñeñongatúramo oñongatuvaʼerã iverakue; heẽ, ha oñongatúta iverakue; heẽ, ha avei opa pláncha oguerekóva jehaipyre marangatu.\n\n6 Koʼág̃a ikatu reimoʼã koʼãva haʼeha vyrorei che ajapóva; ha katu péina ápe che haʼe ndéve, mbaʼe michĩ ha mbaʼe ndahaʼéivaicha mbaʼeve rupive ojejapo tuicha mbaʼe; ha heta hendáicha umi mbaʼe michĩva omoapañuãi iñarandúvape.\n\n7 Ha Tupã Ñandejára ombaʼapo mbaʼe michĩ reheve ojapo hag̃ua hembipota tuicha ha ijapyraʼỹva; ha mbaʼe michĩetereíva rupi Ñandejára omoapañuãi iñarandúvape ha ojapo heta ánga salvasiõ.\n\n8 Ha koʼág̃a, ko ára peve haʼékuri Tupã arandúpe koʼã mbaʼe oñeñongatuha; ha péina ápe, oipysókuri hikuái ko tavayguakuéra manduʼa, heẽ, ha okonvensékuri hetápe hape oĩvaiha, ha oguerúkuri chupekuéra Itupã jeikuaápe hiʼangakuéra salvasiõrã.\n\n9 Heẽ, che haʼe ndéve, ndahaʼéirire koʼã mbaʼe koʼã kuatiajehaipyre oguerekóva rupi, oĩva koʼã pláncha ári, Ammón ha ijoykeʼykuéra ndaikatuivaʼerãmoʼã okonvense hetaite miles lamanita-kuérape ituvakuéra jepokuaa oĩvaiha; heẽ, koʼã kuatiajehaipyre ha iñeʼẽnguéra oguerahavaʼekue chupekuéra arrepentimiéntope; térã, ogueraha chupekuéra Ñandejára Itupã jeikuaápe, ha ovyʼa hag̃ua Jesucristo Irredentórpe.\n\n10 Ha máva piko oikuaa ndahaʼemoʼãipa upéva rupi ojeguerútaha heta miles chupekuéra, heẽ, ha avei heta miles ñande joykeʼykuéra, umi Nefita, ipyʼahatãvape, koʼág̃a omohatãva ikorasõkuéra angaipa ha tembiapovaípe, oikuaa hag̃ua hikuái Irredentórgui?\n\n11 Koʼág̃a neʼĩra gueteri ojehechaukapa chéve koʼã mbaʼeñemimby; upévare ajejokóta.\n\n12 Ha iporãntema haʼéramo oñeñongatuha peteĩ mbaʼe arandurã, Tupã oikuaáva; haʼe omotenondégui arandúpe opa hembiapo, ha hapekuéra naikarẽi, ha hape haʼe peteĩ ñembojere ijapyraʼỹva.\n\n13 O nemanduʼáke, nemanduʼáke, che raʼy Helamán, noñemovãiha Tupã rembiapoukapykuéra. Ha haʼe heʼíkuri: Peneñeʼẽrendúramo che rembiapoukapykuérare peñakãrapuʼãta upe tetãme—ha katu napeneñeʼẽrendúiramo hembiapoukapykuérare peñemosẽta henondégui.\n\n14 Ha koʼág̃a nemanduʼáke, che raʼy, Tupã omeʼẽhague ndéve koʼã mbaʼe imarangatúva, haʼe oñongatuvaʼekue marangatúpe, ha oñangareko ha oñongatútava avei peteĩ hembipota arandurã, ohechauka hag̃ua ipuʼaka ñemoñareʼaty oútavape.\n\n15 Ha koʼág̃a péina ápe, haʼe ndéve pe espíritu profesía rehegua rupive, rejapyharáramo Tupã rembiapoukapykuéra, péina ápe, koʼã mbaʼe imarangatúva ojeipeʼáta ndehegui Tupã puʼaka rupive, ha reñemeʼẽta Satanápe, nemonguʼe hag̃ua mbaʼe ratykuéicha yvytúpe.\n\n16 Ha katu neñeʼẽrendúramo Tupã rembiapoukapykuérare, ha rekumplíramo koʼã mbaʼe imarangatúva Ñandejára heʼiháicha ndéve, (rehovaʼerãgui Ñandejárape opa mbaʼe umívare rejapótavare) péina ápe, mbaʼevéichagua puʼaka yvy térã añaretãmegua ikatúta oipeʼa ndehegui koʼãva, Tupã ipuʼakapágui okumpli hag̃ua opa iñeʼẽ.\n\n17 Haʼe okumplítagui opa ñeʼẽmeʼẽ ojapóva ndéve, okumplígui iñeʼẽmeʼẽ ojapovaʼekue ñande rukuérape.\n\n18 Oñeʼẽmeʼẽgui chupekuéra oñongatutaha koʼã mbaʼe peteĩ hembipota arandurã, ohechauka hag̃ua ipuʼaka ñemoñareʼaty oútavape.\n\n19 Ha koʼág̃a péina ápe, okumplíkuri peteĩ tembipota, jepe heta miles lamanita-kuéra oñemoĩjey pe añetegua jeikuaápe; ha umívape haʼe ohechaukákuri ipuʼaka, ha avei ohechaukáta gueteri umíva rupi ipuʼaka ñemoñareʼaty oútavape; upévare oñeñongatúta koʼãva.\n\n20 Upévare haʼe ndéve, che raʼy Helamán, rejesareko hag̃ua rekumplívo opa che ñeʼẽ, ha rejesareko hag̃ua neñeʼẽrendúvo Tupã rembiapoukapykuérare umíva ojehaiháicha.\n\n21 Ha koʼág̃a, añeʼẽta ndéve umi veinticuatro pláncha rehe, reñongatuvaʼerã, umi mbaʼeñemimby ha tembiapo ypytũ rehegua, ha hembiapo ñeminguéra, térã pe tavayguakuéra oñehundivaʼekue rembiapo ñeminguéra, ojehechauka hag̃ua ko tavayguakuérape; heẽ, opa ijejukakuéra, ha ñemonda, ha ipokarẽ, ha opa hembiapoñaña ha hembiapokyʼakuéra, ikatu hag̃ua ojehechauka ko tavayguakuérape; heẽ, ha reñongatuvaʼerã koʼã intérprete.\n\n22 Ha katu péina ápe, Ñandejára ohechákuri itavayguakuéra oñepyrũha ombaʼapo pytũmbýpe, heẽ, ojapo jejuka ha tembiapokyʼa ñemi; upévare Ñandejára heʼíkuri, noñearrepentíramo oñehunditaha chupekuéra yvy ape árigui.\n\n23 Ha heʼi Tupã: Che ambosakoʼíta che rembiguái Gazelem-pe g̃uarã, peteĩ ita, omimbítava pytũmbýpe omeʼẽ peve tesakã, ahechauka hag̃ua che tavayguakuéra chepytyvõvape, ahechauka hag̃ua chupekuéra ijoykeʼykuéra rembiapo, heẽ, hembiapo ñeminguéra, hembiapokuéra ypytũmegua, ha hekoñaña ha hekokyʼakuéra.\n\n24 Ha koʼág̃a, che raʼy, oñembosakoʼivaʼekue koʼã intérprete oñekumpli hag̃ua Tupã ñeʼẽ, haʼe oñeʼẽvaʼekue, heʼívo:\n\n25 Che aguenohẽta pytũmbýgui tesakãme opa hembiapo ñemi ha hembiapokyʼakuéra; ha noñearrepentíriramo hikuái ahundíta chupekuéra yvy ape árigui; ha aguenohẽta tesakãme opa imbaʼeñemi ha hembiapokyʼakuéra, opa tetãme ára pahápe ohupytýtava upe tetã.\n\n26 Ha koʼág̃a, che raʼy, jahecha noñearrepentirihague hikuái; upévare oñehundi chupekuéra, ha koʼág̃a peve oñekumplíkuri Tupã ñeʼẽ; heẽ, hembiapokyʼa ñeminguéra osẽkuri pytũmbýgui ha ojeikuaaukákuri ñandéve.\n\n27 Ha koʼág̃a, che raʼy, haʼe ndéve ejoko hag̃ua opa iñeʼẽmeʼẽnguéra, ha ikonveniokuéra, ha iñemopeteĩ hembiapokyʼa ñeminguérape; heẽ, ha opa hechaukahakuéra ha hechapyrãkuéra reñongatúta ko tavayguakuéragui, ani hag̃ua oikuaa hikuái, ani peichahágui hoʼa avei hikuái pytũmbýpe ha oñehundi.\n\n28 Ha péina ápe, oĩ peteĩ ñeʼẽngái opa ko tetã ári, outaha peteĩ ñehundi opavave umi ojapóva tembiapo ypytũ ári, Tupã puʼaka rupi, hiʼajupa vove hikuái; upévare che ndaipotái ko tavayguakuéra oñehundi.\n\n29 Upévare reñomíta ko tavayguakuéragui koʼã plan ñemi iñeʼẽmeʼẽnguéra ha ikonveniokuéra rehegua, ha hekoñañakuéra ha ijejukakuéra ha hembiapokyʼakuérante reikuaaukáta chupekuéra; ha remboʼéta chupekuéra ani hag̃ua ohayhu koʼã tekoñaña ha tembiapokyʼa ha jejuka; ha remboʼevaʼerã avei chupekuéra koʼã tavayguakuéra oñehundihague hekoñaña ha hembiapokyʼa ha jejukakuéra rupi.\n\n30 Ha péina ápe, ojuka hikuái opa Ñandejára proféta ouvaʼekue ijapytepekuéra oñemoñeʼẽ hag̃ua chupekuéra hembiapovaikuérare; ha umi ojukavaʼekue hikuái ruguy ojerureʼasy Ñandejára Itupãme ovenga hag̃ua chupekuéra umi ijukaharégui; ha péicha Tupã huisiokuéra oguejy koʼã tembiapo ypytũ ha tembiapoñemi apohakuéra ári.\n\n31 Heẽ, ha oñemoñeʼẽngái ko tetã tapiaite g̃uarã umi tembiapo ypytũ ha tembiapovaiñemi apohára rupi, jepe oñehundi peve, noñearrepentíriramo hikuái hiʼajupa mboyve.\n\n32 Ha koʼág̃a, che raʼy, nemanduʼa koʼã ñeʼẽ haʼevaʼekue ndéve rehe; ani remombeʼu umi plan ñemi koʼã tavayguakuérape, ha katu emboʼe chupekuéra oguereko hag̃ua jehayhuʼỹ opaveʼỹva pe angaipa ha tembiapovai rehe.\n\n33 Ehekomboʼe chupekuéra pe arrepentimiénto, ha jerovia Ñandejára Jesucristo rehe; emboʼe chupekuéra oñemomirĩ hag̃ua ha ipyʼaguapy ha imirĩ hag̃ua ikorasõme; emboʼe chupekuéra ipuʼaka hag̃ua opa aña jeipyʼaraʼã rehe, ijerovia reheve Ñandejára Jesucristo-re.\n\n34 Emboʼe chupekuéra ani hag̃ua ikaneʼõ tembiapo porãgui, ha katu taipyʼaguapy ha taimirĩ hikuái ikorasõme; koʼãva ojuhúta haguére pytuʼu hiʼángape g̃uarã.\n\n35 O, nemanduʼáke, che raʼy, ha eñehekomboʼe arandúpe ndepyahu aja; heẽ, eñehekomboʼe ndepyahu aja neñeʼẽrenduvaʼerãha Tupã rembiapoukapykuérare.\n\n36 Heẽ, ha ejerureʼasy Tupãme opa mbaʼe reikotevẽvare; heẽ, opa ne rembiapo tahaʼe Ñandejárape, ha opa tenda rehohápe tahaʼe Ñandejárape; heẽ, eheja opa ne remiandu toho Ñandejára gotyo; heẽ, eheja ne korasõ mborayhukuéra toĩ Ñandejára ndive tapiaite peve.\n\n37 Eporandu Ñandejárape opa ne rembiapópe, ha haʼe neisambyhýta mbaʼeporãrã; heẽ, reñenóvo pyharekue eñeno Ñandejárape, haʼe oñangareko hag̃ua nderehe reke jave; ha repuʼãvo pyharevekue tahenyhẽ ne korasõ aguyjégui Tupãme; ha rejapóramo koʼã mbaʼe, reñemopuʼãta ára pahápe.\n\n38 Ha koʼág̃a, che raʼy, aguereko peteĩ mbaʼe haʼevaʼerã pe ñande rukuéra ohenóiva esfera, térã director rehe—térã haʼekuéra ohenoivaʼekue Liahona, oñehesaʼỹijóvo heʼiséva, brújula; ha Ñandejára ombosakoʼivaʼekue.\n\n39 Ha péina ápe, avave kuimbaʼe ndaikatúi péicha ombaʼapo porãite. Ha péina ápe, oñembosakoʼivaʼekue ohechauka hag̃ua ñande rukuérape tape ohovaʼerãháre hikuái taveʼỹre.\n\n40 Ha ombaʼapo chupekuéra g̃uarã ojerovia haguéicha hikuái Tupãre; upévare, oguerekóramo hikuái jerovia oguerovia hag̃ua Tupã ikatuha ojapo umi ju ohechauka pe tape ohovaʼerãha hikuái, péina ápe, upéicha oiko; upévare ojejapo chupekuéra ko milágro, ha avei heta ambue milágro ojejapovaʼekue ára ha ára Tupã puʼaka rupive.\n\n41 Upevére, ojejapógui koʼã milágro mbaʼe michĩ rupive ojehechaukákuri chupekuéra tembiapo hechapyrãva. Ha katu iñateʼỹ hikuái, ha hesarái hikuái omombaʼapo hag̃ua ijerovia ha ijesareko ha upéva rupi umi tembiapo techapyrãva opa, ha noñemotenondéi hikuái ijeguatápe;\n\n42 Upévare, hiʼare hikuái pe taveʼỹme, térã ndoguatái hikuái kareʼỹme, ha ohasa hikuái ñembyahýi ha yʼuhéi, hembiapovai rupi.\n\n43 Ha koʼág̃a, che raʼy, aipota reikũmby koʼã mbaʼe haʼeha peteĩ ñemohaʼanga; ñande rukuéra imbeguégui ojesareko hag̃ua pe brújula rehe (koʼág̃a koʼã mbaʼe yvyʼariguákuri) haʼekuéra noñakãrapuʼãikuri; jepe upéicha avei haʼe umi mbaʼe espíritu reheguáva ndive.\n\n44 Ha katu péina ápe, ndahasyiete niko jajesareko hag̃ua pe Cristo ñeʼẽ rehe, ohechaukátava ndéve peteĩ tape ikareʼỹva pe vyʼapavẽ opaveʼỹvape, haʼe haguéicha ñande rukuérape ojesareko ko brújula rehe, ohechaukáva chupekuéra peteĩ tape ikareʼỹva pe yvy ñeʼẽmeʼẽngue gotyo.\n\n45 Ha koʼág̃a che haʼe, ndaipóri piko koʼã mbaʼépe peteĩ ñemohaʼanga? Ha añetehápe ogueru haguéicha ko director ñande rukuérape, pe yvy ñeʼẽmeʼẽnguépe, ojapo haguére hikuái heʼíva ipype, péicha Cristo ñeʼẽ, jajapóramo pe heʼíva, ñandegueraháta ko yvytupaʼũ mboypýrigui oĩháme vyʼaʼỹ peteĩ yvy jehejapyre iporãvévape.\n\n46 O che raʼy, ani ñaneateʼỹ pe tape ndahasýi haguére; péicha ojehúgui ñande rukuérape; péicha oñembosakoʼígui chupekuéra g̃uarã, oikove hag̃ua omañáramo; péicha avei ñanendive. Pe tape oñembosakoʼíma, ha ñamañaséramo ikatúta jaikove tapiaite peve.\n\n47 Ha koʼág̃a, che raʼy, eñangareko koʼã mbaʼe marangatúre, heẽ, eñehaʼãke tereho Tupãme reikove hag̃ua. Tereho ko tavayguakuéra apytépe ha emombeʼu pe ñeʼẽ, ha ne akãguapy. Che raʼy, jajoecha peve.\n\n", "alma 38": "Alma rembiapoukapykuéra itaʼýra Shiblón-pe.\n\nOike ñembyaty 38.\n\n[center][font_size=26]Ñembyaty 38[/font_size][/center]\n\n[i]Shiblón hekojojágui oñemuña—Pe salvasiõ oĩ Cristo-pe, haʼéva yvóra rekove ha resape—Ejoko opa ne rembipotakuéra. 74 ary rupi Cristo mboyve.[/i]\n\n1 Che raʼy, ehendu che ñeʼẽ, che haʼégui ndéve, jepe haʼe haguéicha Helamán-pe, neñeʼẽrenduháicha Tupã rembiapoukapykuérare reñakãrapuʼãta upe tetãme; ha naneñeʼẽrendúiramo Tupã rembiapoukapykuérare reñemosẽta henondégui.\n\n2 Ha koʼág̃a, che raʼy, ajerovia aguerekotaha tuicha vyʼa nde rupive, neñemovãʼỹ ha ndejeroviarekóre Tupã ndive; ha reñepyrũ haguéicha rejerovia Ñandejára nde Tupã rehe ndepyahu aja, jepe upéicha aipota neñeʼẽrendu rehóvo hembiapoukapykuérare; ojehovasapyrégui upe oñehaʼãmbaitéva ipahaite peve.\n\n3 Che haʼe ndéve, che raʼy, aguerekomahákuri tuicha vyʼa nderehe, nde jeroviareko ha nde jesareko, ha ne ñehaʼarõkuaa ha nde pyʼaporã rupi zoramita-kuéra apytépe.\n\n4 Aikuaágui reimehague jejokuapýpe; heẽ, ha avei aikuaa rejeʼitaʼapihague ñeʼẽ rupi; ha nde regueropuʼakákuri ñehaʼarõkuaa reheve opa koʼã mbaʼe Ñandejára oĩgui nendive; ha koʼág̃a reikuaa Ñandejára nemosãsohague.\n\n5 Ha koʼág̃a che raʼy, Shiblón, aipota nemanduʼa, rejeroviaháicha Tupãre reñemosãsóta ndejepyʼapy, ha jejopy, ha ndejeikoʼasykuéragui, ha reñemopuʼãta ára pahápe.\n\n6 Koʼág̃a, che raʼy, che ndaipotái reimoʼã aikuaaha koʼã mbaʼe chejehegui, ha katu Tupã Espíritu oĩva chepype oikuaauka chéve koʼã mbaʼe; ha nachereñóirire Tupãgui ndaikuaaivaʼerãmoʼã koʼã mbaʼe.\n\n7 Ha katu péina ápe, Ñandejára iporiahuvereko tuichápe ombou hiʼángelpe omombeʼu hag̃ua chéve ambopahavaʼerãha ñehundi rembiapo itavayguakuéra apytépe; heẽ, ha ahechákuri peteĩ ángel che rova renondépe, ha oñeʼẽ chéve, ha iñeʼẽ haʼe arasunúicha, ha omboryrýi opa pe yvy.\n\n8 Ha ojehu mbohapy arakue ha mbohapy pyharekue aimékuri tuichaitereivéva ánga vyʼaʼỹ ha jepyʼapýpe; ha ndahaʼéi, ajerureʼasy peve poriahuverekóre Ñandejára Jesucristo-pe, ahupytýkuri che angaipa jora. Ha katu péina ápe, ajerureʼasy chupe ha ajuhu pyʼaguapy che ángape g̃uarã.\n\n9 Ha koʼág̃a, che raʼy, haʼékuri ndéve kóva reñemoarandu hag̃ua, reikuaa hag̃ua chehegui ndaiporiha ambue mbaʼéichapa ni mbaʼerupive yvypóra ikatuha ojesalva, ndahaʼéiramo Cristo-pe ha hese rupive. Péina ápe, haʼe niko pe yvóra rekove ha resape. Péina ápe, haʼe niko pe ñeʼẽ añetegua ha tekojoja rehegua.\n\n10 Ha koʼág̃a, reñepyrũ haguéicha remboʼe pe ñeʼẽ, péicha aipota remboʼeve rehóvo; ha aipota rejesareko ha neakãguapy opa mbaʼépe.\n\n11 Eñehaʼãke ani eñembotuicha pe orgúllope; heẽ, eñehaʼã ani ejerovia ne arandúre, ni nembareteitereígui.\n\n12 Eiporu pyʼaguasu, ha katu ani ñembotuicha; ha eñehaʼã avei ejejoko opa ne rembipotápe, nerenyhẽ hag̃ua mborayhúgui; eñehaʼã emombia ateʼỹ.\n\n13 Ani reñemboʼe zoramita-kuéraicha, ehechágui haʼekuéra oñemboʼeha oñehenduka hag̃ua yvyporakuérare, ha oñemomorã hag̃ua iñarandu haguére hikuái.\n\n14 Ani ere: O Tupã, che ameʼẽ ndéve aguyje oreporãvégui ore joykeʼykuéragui; ha katu ere: O Ñandejára, eperdona che rembiapovai, ha nemanduʼa che joykeʼykuérare poriahuverekópe—heẽ, ehechakuaa nderekojojaʼỹ Tupã renondépe opa ára.\n\n15 Ha Ñandejára tohovasa ne ánga, ha tanemog̃uahẽ ára pahápe irréinope, eguapy hag̃ua pyʼaguapýpe. Koʼág̃a tereho, che raʼy, ha emboʼe upe ñeʼẽ ko tavayguakuérape. Neakãguapýke. Che raʼy, jajoecha peve.\n\n", "alma 39": "Alma rembiapoukapykuéra itaʼýra Coriantón-pe.\n\nOike ñembyaty 39 guive 42 peve avei.\n\n[center][font_size=26]Ñembyaty 39[/font_size][/center]\n\n[i]Pe angaipa meña rehegua haʼe peteĩ tembiapokyʼa—Coriantón angaipakuéra rupi zoramita-kuéra nohenduséi pe ñeʼẽ—Cristo rredensiõ ombaʼapo jepe osalva hag̃ua umi ijeroviarekovaʼekue haʼe ou mboyve. 74 ary rupi Cristo mboyve.[/i]\n\n1 Ha koʼág̃a, che raʼy, aguerekove mbaʼe haʼevaʼerã ndéve haʼevaʼekuégui nde joykeʼýpe; ha katu péina ápe, nde piko nderehechái nde joykeʼy ñemovãʼỹ, ijeroviareko, ha ijesareko iñeʼẽrendu hag̃ua Tupã rembiapoukapykuérare? Péina ápe, nomeʼẽi piko ndéve haʼe peteĩ techapyrã iporãva?\n\n2 Nde nderejesarekoietékuri che ñeʼẽre nde joykeʼy ojapo haguéicha, zoramita tavayguakuéra apytépe. Koʼág̃a kóva haʼe pe aguerekóva nderehe; nde reñembotuichákuri ne mbarete ha ne arandúre.\n\n3 Ha ndahaʼéi kóvante, che raʼy. Nde rejapókuri chéve g̃uarã ipohyietereíva; rehejágui pe ministério, ha reho Sirón retãme lamanita-kuéra rembeʼýpe, pe kuña rekovai Isabel rapykuéri.\n\n4 Heẽ, haʼe omondákuri heta korasõ; ha katu ndahaʼéi upéva rehénte, nde rejapovaʼerã avei upéicha, che raʼy. Nde rejesarekovaʼerãmoʼãkuri pe ministério oñemeʼẽvaʼekue ndéve rehe.\n\n5 Ndereikuaái piko nde, che raʼy, koʼã mbaʼe haʼeha peteĩ tembiapokyʼa Ñandejára resa renondépe; heẽ, ijejaʼeʼỹvéva opa angaipágui ndahaʼéiramo tuguy ipotĩva ñeñohẽ térã pe Espíritu Santo ñenega?\n\n6 Ha péina ápe, renegáramo pe Espíritu Santo oiko rire ndepype, ha reikuaa renegaha hína, péina ápe, péva haʼe angaipa noñeperdonáiva; heẽ, ha pe oporojukáva Tupã resape ha jeikuaa rehe, hasy chupe g̃uarã ohupyty perdón; heẽ, che haʼe ndéve, che raʼy, hasy chupe g̃uarã ohupyty perdón.\n\n7 Ha koʼág̃a, che raʼy, toipota Tupã ani oime rejapo raʼe ko tembiapovaiete. Ha nañeʼẽveivaʼerãmoʼã ne rembiapovai rehe, ajopy hag̃ua ne ánga, ndahaʼéirire ne ñeime porãrã.\n\n8 Ha katu péina ápe, ndaikatúi reñomi ne rembiapovaikuéra Tupãgui; ha nereñearrepentíriramo opuʼãta nderehe testimónioramo ára pahápe.\n\n9 Koʼág̃a che raʼy, aipota reñearrepenti ha reheja ne angaipakuéra, ha anive ejegueraha nde resa oipotáva rehe, ha katu ejejoko opa koʼã mbaʼégui; ha rejapoʼỹramo péva mbaʼevéicharamo nderehupytymoʼãi Tupã rréino. O, nemanduʼáke, ha ejepyʼamoĩ, ha ejejoko koʼã mbaʼégui.\n\n10 Ha haʼe ndéve reñeʼẽmeʼẽ hag̃ua eporandutaha nde joykeʼykuéra kakuaavévape ne rembiapokuéra rehegua; ha katu péina ápe, nde ndepyahu, ha reikotevẽ oñangareko nderehe nde joykeʼykuéra. Ha ejapysaka iñemoñeʼẽnguérare.\n\n11 Ani ejeguerahauka mbaʼeve mbaʼerei ha vyrorei rehe; ani eheja aña ogueraha jey ne korasõ umi kuña rekovai rapykuéri. Péina ápe, O che raʼy, tuichaite tembiapovai piko reguerúkuri zoramita-kuéra ári; ohechávogui hikuái pe nde rejapóva ndogueroviaséi che ñeʼẽ.\n\n12 Ha koʼág̃a Ñandejára Espíritu heʼi chéve: Ere nde raʼykuérape tojapo pe iporãva, ani hag̃ua omovã hetágui ikorasõ oñehundi peve; upévare che haʼe ndéve, che raʼy, Tupã kyhyjépe, ejejoko hag̃ua ne rembiapovaikuéragui;\n\n13 Ejere hag̃ua Ñandejára gotyo opa ne apytuʼũ, puʼaka, ha mbarete reheve; anive emovã ambue korasõ ojapo hag̃ua tembiapoñaña; ka katu ehojey hendapekuéra, ha ehechakuaa ne rembiapovaikuéra ha umi tekoñaña rejapovaʼekue.\n\n14 Ani eheka mbaʼehepy ni umi yvorapegua mbaʼerei; péina ápe, ndaikatúigui egueraha umíva nendive.\n\n15 Ha koʼág̃a, che raʼy, haʼese ndéve peteĩ mbaʼe pe Cristo jeju rehe. Péina ápe, haʼe ndéve, haʼe haʼeha pe oútava oipeʼa hag̃ua angaipakuéra yvóragui; heẽ, haʼe ou omombeʼu hag̃ua itavayguakuérape umi mbaʼe porã salvasiõ rehegua.\n\n16 Ha koʼág̃a, che raʼy, kóva haʼékuri pe ministério reñehenói haguépe, remombeʼu hag̃ua koʼã mbaʼe porã ko tavayguakuérape, embosakoʼi hag̃ua iñapytuʼũnguéra; térã pe salvasiõ ou hag̃ua chupekuéra, ombosakoʼi hag̃ua hikuái itaʼyrakuéra apytuʼũ ohendu hag̃ua pe ñeʼẽ ára haʼe ou vove.\n\n17 Ha koʼág̃a ambopyʼaguapyʼimíta ne apytuʼũ ko mbaʼe rehe. Péina ápe, remombaʼeguasu mbaʼérepa ojeikuaavaʼerã koʼã mbaʼégui upe mboyvete. Péina ápe, che haʼe ndéve, naiporãi piko Tupãme g̃uarã peteĩ ánga ko árape iporãtaháicha chupe g̃uarã ára haʼe ou vovépe?\n\n18 Natekotevẽi piko ojeikuaauka pe plan rredensiõ rehegua ko tavayguakuérape ha upéicha avei itaʼyrakuérape?\n\n19 Hasy piko Tupãme ombou hiʼángel ko árape omombeʼu hag̃ua koʼã mbaʼe porã ñandéve ha upéicha avei ñande raʼykuérape, ojapotaháicha ára haʼe ou vovépe?\n\n", "alma 40": "[center][font_size=26]Ñembyaty 40[/font_size][/center]\n\n[i]Cristo ojapo opa yvypóra jeikovejey—Hekojojáva omanovaʼekue oho paraísope ha umi hekoñañáva ypytũ okapeguápe ohaʼarõ hag̃ua ára oikovejey hag̃ua—Opa mbaʼe oñemoĩjeýta oĩ haguéicha ha oĩporãmbáta pe jeikovejeýpe. 74 ary rupi Cristo mboyve.[/i]\n\n1 Koʼág̃a che raʼy, péina ápe peteĩ mbaʼe haʼesevéva ndéve; ahechágui ne apytuʼũ ojepyʼapyha umi omanovaʼekue jeikovejey rehe.\n\n2 Péina ápe, che haʼe ndéve, ndaiporiha jeikovejey—térã, ambue ñeʼẽme, haʼese, ko omanokuaáva noñemoĩmoʼãi ñemanoveʼỹramo, ko ñembyai noñemoĩmoʼãi ñembyaiʼỹramo—ndahaʼéiramo Cristo jeju rire peve.\n\n3 Péina ápe, haʼe ojapo omanovaʼekue jeikovejey. Ha katu péina ápe, che raʼy, pe jeikovejey neʼĩra gueteri og̃uahẽ. Koʼág̃a, aikuaaukáta ndéve peteĩ mbaʼeñemimby; upevére, oĩ heta mbaʼeñemimby oñeñomíva, avave ndoikuaáiva ndahaʼéirõ Tupã añónte. Ha katu ahechauka ndéve peteĩ mbaʼe aporanduvaʼekue jesarekópe Tupãme aikuaa hag̃ua—pe jeikovejey rehegua.\n\n4 Péina ápe, oñemoĩvaʼekue peteĩ ára opavave opuʼãvaʼerãhápe omanovaʼekue apytégui. Koʼág̃a, arakaʼépa oúta ko ára avave ndoikuaái; ha katu Tupã oikuaa upe ára oñemoĩvaʼekue.\n\n5 Koʼág̃a, oĩtapa peteĩha, térã mokõiha, térã mbohapyha ára yvyporakuéra opuʼãtaha omanovaʼekue apytégui, ndahaʼéi mbaʼeve; Tupã oikuaapágui opa mbaʼe; ha iporãntema chéve aikuaa upeichataha—oĩha peteĩ ára oñemoĩvaʼekue opavave opuʼãtaha omanovaʼekue apytégui.\n\n6 Koʼág̃a, oĩmantevaʼerã peteĩ paʼũ pe ára oñemanoha ha pe ára ojeikovejeyha mbytépe.\n\n7 Ha koʼág̃a che aporanduse mbaʼépa oiko yvyporakuéra ángagui ko ára ñemanoha guive pe ára oñemoĩvaʼekue ojeikovejey hag̃ua peve?\n\n8 Koʼág̃a, ndahaʼéi mbaʼeve oĩvéramo peteĩ áragui oñemoĩvaʼekue yvyporakuéra oikovejey hag̃ua; ndaʼopavavéi omanógui peteĩ ára jave, ha péva ndahaʼéi mbaʼeve; opa mbaʼe haʼe peteĩ árante Tupãme g̃uarã, ha yvypórape g̃uarãnte ojeipapa ára.\n\n9 Upévare, oñemoĩvaʼekue yvyporakuérape peteĩ ára oikovejey hag̃ua omanovaʼekue apytégui; ha oĩ peteĩ paʼũ pe ára ñemanoha ha pe jeikovejeyha mbytépe. Ha koʼág̃a, ko ára paʼũ rehe, mbaʼépa oiko yvyporakuéra ángagui, haʼe pe mbaʼe aporanduvaʼekue jesarekópe Ñandejárape aikuaa hag̃ua, ha péva haʼe pe mbaʼe che aikuaáva.\n\n10 Ha og̃uahẽ vove ára opavave opuʼãjeyha, upéramo oikuaáta hikuái Tupã oikuaaha opa ára oñemoĩvaʼekue yvypórape.\n\n11 Koʼág̃a, pe ánga ñeime rehegua pe ñemano ha jeikovejey paʼũme—péina ápe, ojeikuaauka chéve peteĩ ángel rupive, opa yvyporakuéra espíritu, ojeívo ko tete omanokuaávagui, heẽ, opa yvypóra espíritu, tahaʼe hekoporã térã hekoñañáva, ojeguerahajey upe Tupãme omeʼẽvaʼekue chupekuéra tekove.\n\n12 Ha upérõ ojehúta, umi hekojojavaʼekue espíritu oñemog̃uahẽta peteĩ vyʼa ñeimépe, hérava paraíso, peteĩ pytuʼu ñeimépe, peteĩ ñeime pyʼaguapýpe, opytuʼutahápe hikuái opa ijehasaʼasy ha jepyʼapy, ha vyʼaʼỹgui.\n\n13 Ha upéramo ojehúta, umi iñañáva espíritu, heẽ, umi hiʼañáva—péina ápe, ndoguerekói hikuái pe Ñandejára Espíritugui tenda ni pehẽngue; péina ápe, oiporavo haguére hikuái tembiapo ñaña iporãvarangue; upévare pe aña espíritu oike ipypekuéra, ha oñemombaʼe hogakuérare—ha koʼãva oñemosẽta ypytũ okapeguápe; oĩta tasẽ, ha pyahẽvai, ha tãi ñembopu, ha kóva hembiapovaikuéra rupi, ojeguerahágui chupekuéra ñeñapytĩmbýpe aña oipotaháicha.\n\n14 Koʼág̃a péva haʼe umi iñañáva angakuéra ñeime, heẽ, pytũmbýpe, ha peteĩ ñeimevai, ha ñanemongyhyjéva ñehaʼaharõme pe Tupã pochy hendypáva ou hiʼarikuéra; ha péicha opyta hikuái ko ñeimépe, umi hekojojáva oĩháicha upe paraísope, ára oikovejey peve hikuái.\n\n15 Koʼág̃a, oĩ oimoʼãva ko vyʼápe ñeime ha pe ánga tekoʼasýpe ñeime, jeikovejey mboyve, haʼeha upe peteĩha jeikovejey. Heẽ, che haʼe ikatuha oñehenói upévape peteĩ jeikovejey, ko espíritu térã ánga ñemopuʼã, ha iñemoĩ vyʼa térã tekoʼasýpe, umi ñeʼẽ ojeʼevaʼekuépe heʼiháicha.\n\n16 Ha péina ápe, ojeʼevaʼekue avei, oĩha jeikovejey peteĩha, peteĩ jeikovejey opa umi oĩvaʼekue, oĩva, térã oĩtavagui, Cristo oikovejey peve omanovaʼekue apytégui.\n\n17 Koʼág̃a, nañaimoʼãi ñande ko jeikovejey peteĩha, oñeñeʼẽ haguégui péicha, haʼeha pe angakuéra jeikovejey ha iñemohenda vyʼa térã tekoʼasýpe. Ndaikatúi reimoʼã kóva heʼiseha.\n\n18 Péina ápe, che haʼe ndéve, Nahániri; ha katu heʼise ánga ha rete ñembojoaju, umi oikovevaʼekue Adán ára guive Cristo jeikovejey peve.\n\n19 Ha katu umi ánga ha retekuéra oñeñeʼẽhague hína oñembojoajupataha peteĩ jave, iñaña térã hekojojáva, che ndaʼéi; iporãntema chéve haʼe opavave opuʼãtaha; térã ambue ñeʼẽme, ijeikovejeykuéra oikotaha umi omanótava Cristo jeikovejey rire mboyve.\n\n20 Koʼág̃a, che raʼy, ndaʼéi ijeikovejeykuéra ouha Cristo jeikovejeýpe; ha katu, haʼe chejehegui, umi hekojojáva ánga ha rete oñembojoajutaha, ára Cristo oikovejey vove, ha ojupi vove yvágape.\n\n21 Ha katu upévapa oikóta ára haʼe oikovejey vove térã upe rire, upéva che ndaʼéi, ha katu che haʼe, oĩha peteĩ paʼũ pe tete ñemano ha jeikovejey mbytépe, ha peteĩ ánga ñeime vyʼa térã tekoʼasýpe upe ára peve Tupã omoĩvaʼekue opuʼã hag̃ua hikuái omanovaʼekue apytégui, ha ojoaju hag̃ua, pe ánga ha tete, ha ojegueraha oñemboʼy hag̃ua Tupã renondépe, ha ojehusga hag̃ua hembiapokuérare.\n\n22 Heẽ, kóva rupi ojejapo umi mbaʼe ñemoĩjey ojeʼevaʼekue profetakuéra juru rupive.\n\n23 Pe ánga oñemoĩjeýta tetépe, ha pe tete ángape; heẽ, ha opa tete pehẽngue ha kangue ojoajuha oñemoĩjeýta hetépe; heẽ, ni peteĩ akãrague nokañymoʼãi akãgui; ha katu opa mbaʼe oñemoĩporãmbajeýta koʼág̃a oĩháicha.\n\n24 Ha koʼág̃a, che raʼy, kóva haʼe pe ñemoĩjey oñemombeʼuvaʼekue profetakuéra juru rupive—\n\n25 Ha upéramo umi hekojojáva omimbíta Tupã rréinope.\n\n26 Ha katu péina ápe, peteĩ ñemanovaite ou umi iñañávape; omanógui hikuái umi mbaʼe haʼéva tekojoja reheguápe; ikyʼágui hikuái, ha mbaʼeve ikyʼáva ndaikatúi ohupyty pe Tupã rréino; ha katu oñemosẽ hikuái okápe, ha oñemoĩ ohupyty hag̃ua ojapovaʼekue térã hembiapokuéra yva, ivaivaʼekue; ha hoyʼu hikuái peteĩ káli iróva ratykue.\n\n", "alma 41": "[center][font_size=26]Ñembyaty 41[/font_size][/center]\n\n[i]Pe jeikovejeýpe yvyporakuéra oikovejey peteĩ ñeime vyʼa opaveʼỹvape térã peteĩ tekoʼasy opaveʼỹvape—Tekoñaña ndahaʼeivaʼekue arakaʼeve vyʼapavẽ—Yvyporakuéra hoʼoñeiméva oĩ Tupãʼỹre yvórape—Pe ñemoĩjeýpe opavave yvypórape oñemeʼẽjey umi heko ha ijepokuaa ohupytyvaʼekue hekove ñemanokuaápe. 74 ary rupi Cristo mboyve.[/i]\n\n1 Ha koʼág̃a, che raʼy, aguereko peteĩ mbaʼe haʼe hag̃ua ndéve pe ñemoĩjey oñeñeʼẽvaʼekue rehe; péina ápe, oĩ tekove omokarẽva umi escritura, ha oñemovã mombyry koʼã mbaʼe rupi. Ha che ahecha ne apytuʼũ ojepyʼapyhague avei ko mbaʼe rehe. Ha katu péina ápe, amyesakãta ndéve upéva.\n\n2 Che haʼe ndéve, che raʼy, pe plan ñemoĩjey rehegua oñeikotevẽha Tupã hustísiape; tekotevẽgui opa mbaʼe oñemoĩjey hendaitépe. Péina ápe, tekotevẽ ha ijoja, Cristo puʼaka ha jeikovejeypeguáicha, pe yvypóra ánga toñemoĩjey hetépe, ha hetépe toñemoĩjey ipehẽnguekuéra.\n\n3 Ha tekotevẽ Tupã hustísiape yvyporakuéra ojehusga hembiapokuére; ha hembiapokue iporãramo ko tekovépe, ha iporãramo ikorasõ oipotáva, toñemoĩjey avei chupekuéra pe iporãvape ára pahápe.\n\n4 Ha hembiapokuéra ivaíramo oñemoĩjeýta chupekuéra mbaʼevairã. Upévare, opa mbaʼe oñemoĩjeýta hendaitépe, opa mbaʼe oĩvaʼerãháicha—pe ñemanokuaa opuʼãta ñemanoʼỹme, ñembyai ñembyaiʼỹme—oñemopuʼã peteĩ vyʼa opaveʼỹvape ohupyty hag̃ua Tupã rréino, térã peteĩ tekoʼasy opaveʼỹvape ohupyty hag̃ua aña rréino, peteĩva peteĩ hendápe, ha ambuéva ambue hendápe—\n\n5 Peteĩme oñemopuʼã vyʼápe oipota haguéicha vyʼa, térã pe iporãvape oipota haguéicha iporãva; ha ambuévape mbaʼevaípe oipota haguéicha ivaíva; ha ojapose haguéicha ivaíva opa ára péicha ohupytýta avei hepymeʼẽ ivaívagui og̃uahẽ vove pyhare.\n\n6 Ha péicha oiko ambue hendápe. Oñearrepentíramo iñangaipágui, ha oipotáramo hekojojáva hiʼára paha peve, upéicha avei ojehepymeʼẽta chupe tekojojápe.\n\n7 Koʼãva haʼe Ñandejára orredimíva; heẽ, koʼãva haʼe umi ojejoráva, umi oñemosãsóva pe pyhare ypytũ opaveʼỹvagui; ha péicha ojejoko térã hoʼa hikuái; ha katu péina ápe, haʼe hikuái hue ijupekuéra g̃uarã, tahaʼe ojapo hag̃ua iporãva térã ivaíva.\n\n8 Koʼág̃a, Tupã rembipota ndaikatúi oñemovã; upévare, oñembosakoʼivaʼekue upe tape opavave oipotáva oiko hag̃ua ipype ha ojesalva hag̃ua.\n\n9 Ha koʼág̃a péina ápe, che raʼy, anive reñehaʼã reñemoĩ Tupãre umíva umi doctrina-pe, koʼág̃a peve reñehaʼã haguéicha rejapóvo angaipa.\n\n10 Ani reimoʼã, oñeñeʼẽ haguére pe ñemoĩjey rehe, reñemoĩjeytaha angaipágui vyʼápe. Péina ápe, che haʼe ndéve, pe tekoñaña ndahaʼeivaʼekue arakaʼeve vyʼapavẽ.\n\n11 Ha koʼág̃a, che raʼy, opa yvypóra oĩva peteĩ ñeime natural-pe, térã haʼese, peteĩ toʼo ñeimépe, oĩ hikuái vyʼaʼỹ pahápe ha tembiapovai sãme; oĩ hikuái Tupãʼỹre yvórape, ha ojapo hikuái ndahaʼéiva Tupã reko; upévare, oĩ hikuái peteĩ ñeime oñemoĩvape upe vyʼa reko rehe.\n\n12 Ha koʼág̃a péina ápe, heʼise piko pe ñemoĩjey, jajagarra peteĩ mbaʼe iñeime natural-gui ha ñamoĩ peteĩ ñeime ndahaʼéiva natural-pe, térã ñamoĩ peteĩ ñeime oñemoĩvape heko natural-re?\n\n13 O, che raʼy, ndahaʼéi upéicha; ha katu pe ñeʼẽ ñemoĩjey heʼise oñemeʼẽjey ivaíva ivaíva rehe, térã hoʼóva toʼópe, térã aña reheguáva añáme; iporãva iporãvape, hekojojáva hekojojáva rehe, ijojáva ijojáva rehe, iporiahuverekóva iporiahuverekóva rehe.\n\n14 Upévare, che raʼy, eñehaʼã ndeporiahuvereko nde joykeʼykuéra ndive; ejapo hustísia, ehusga hustísia reheve, ha ehusga tekojojápe, ha ejapo pe iporãva opa ára; ha rejapóramo opa koʼã mbaʼe, upéicharamo rehupytýta nde repymeʼẽ; heẽ, pe poriahuvereko oñemoĩjeýta ndéve g̃uarã; pe hustísia oñemoĩjeýta ndéve g̃uarã; oñemoĩjeýta ndéve peteĩ huísio ijojáva; ha ojehepymeʼẽjeýta ndéve iporãvape.\n\n15 Ha ndehegui osẽva niko ou jeýta ndéve, ha oñemeʼẽ jeýta ndéve; upévare pe ñeʼẽ ñemoĩjey okondenave iñangaipávape, ha mbaʼevépe ndohustifikái chupe.\n\n", "alma 42": "[center][font_size=26]Ñembyaty 42[/font_size][/center]\n\n[i]Ko ñemanokuaápe ñeime haʼe peteĩ pyʼaraʼãrã ñeime ohejáva yvypórape toñearrepenti ha tombaʼapo Tupãme g̃uarã—Pe jeʼa ogueruvaʼekue ñemano yvyʼarigua ha espíritu rehegua opa yvyporakuéra ári—Pe rredensiõ ou arrepentimiénto rupive—Tupãite voi oexpia angaipakuéra yvorapeguáre—Pe poriahuvereko haʼe umi oñearrepentívape g̃uarã—Opavave hembýva opyta Tupã hustísiape—Poriahuvereko ou pe expiasiõ rupi—Umi oñearrepenti añetéva añónte ojesalváta. 74 ary rupi Cristo mboyve.[/i]\n\n1 Ha koʼág̃a, che raʼy, che ahecha oĩveha peteĩ mbaʼe ojopýva ne apytuʼũ, ndaikatúiva reikũmby—ha haʼe pe Tupã hustísia iñangaipávape jehavira rehegua; reimoʼãgui ndaijojaiha oñemoĩ pe iñangaipávape peteĩ tekoʼasy ñeimépe.\n\n2 Koʼág̃a péina ápe, che raʼy, che amyesakãta ndéve koʼã mbaʼe. Péina ápe, Tupã Ñandejára omosẽ rire ñande ru ypykuérape upe jardín Edén-peguágui, oñemitỹ hag̃ua pe yvy, ojejapo haguégui hikuái—heẽ, oguenohẽ yvypórape, ha omoĩ keruvinkuéra upe jardín Edén-pegua kuarahyresẽ rembeʼýpe, ha peteĩ kysepuku hendýva ojeréva opárupi, oñongatu hag̃ua pe yvyramáta tekove rehegua—\n\n3 Koʼág̃a, jahecha pe yvypóra haʼehague Tupãicha, oikuaávo iporã ha ivaíva; ha ani hag̃ua oipyso ipo, ha hoʼu avei pe yvyramáta tekove reheguágui, ha hoʼu ha oikove tapiaite, Tupã Ñandejára omoĩ keruvinkuéra ha pe kysepuku hendýva, ani hag̃ua hoʼu hiʼágui—\n\n4 Ha péicha jahecha, oñemeʼẽhague yvypórape peteĩ ára oñearrepenti hag̃ua; heẽ, peteĩ ára jeipyʼaraʼãrã, peteĩ ára oñearrepenti hag̃ua ha ombaʼapo hag̃ua Tupãme g̃uarã.\n\n5 Ha péina ápe, Adán oipysórire ipo upe jave, ha hoʼu pe yvyramáta tekove reheguágui, oikovevaʼerãmoʼã tapiaite, Tupã ñeʼẽme heʼiháicha, oguereko mboyve peteĩ ára oñearrepenti hag̃ua; heẽ, ha avei Tupã ñeʼẽ opytavaʼerãmoʼã mbaʼevéicharamo, ha pe tuicha plan salvaciõ rehegua opareivaʼerãmoʼã.\n\n6 Ha katu péina ápe, ojeʼevaʼekue yvypórape omanovaʼerãha—upévare, ojeipeʼaháicha chupekuéra pe yvyramáta tekove reheguágui, péicha ojeipeʼáta chupekuéra yvy ape árigui—ha pe yvypóra okañy tapiaite peve g̃uarã, heẽ, oiko chugui yvypóra hoʼapyréva.\n\n7 Ha koʼág̃a, rehecha koʼãva rupi ñande ru ypykuéra ojeipeʼahague Ñandejára renondégui yvy arigua ha espíritu reheguávape; ha péicha jahecha oikohague chuguikuéra yvypóra isãsóva oho hag̃ua oipotáva rapykuéri.\n\n8 Koʼág̃a péina ápe, naiporãikuri pe yvypóra oñembohasa ko yvyʼarigua ñemanógui, upéva ohundimoʼã haguére pe plan guasu vyʼa rehegua.\n\n9 Upévare, pe ánga arakaʼeve ndaikatúigui omano, ha jeʼa oguerúgui opa yvyporakuéra ári peteĩ ñemano espíritu ha yvyʼariguáva, péva heʼise, ojeipeʼa chupekuéra Ñandejára renondégui, pévare oñeikotevẽ pe yvypóra oñeipysyrõ ko ñemano espíritu reheguávagui.\n\n10 Upévare, oikógui chuguikuéra tekove hoʼoñeiméva, oñemeʼẽva hoʼo oipotávape, ha iñañáva, ijeheguiete, ko ñeime jeipyʼaraʼãrã haʼe chupekuéra g̃uarã peteĩ ñeime oñembosakoʼi hag̃ua; haʼe peteĩ ñeime ñembosakoʼirã.\n\n11 Ha koʼág̃a nemanduʼáke, che raʼy, ndahaʼéirire upe plan rredensiõ rehegua rupive (oñemboykérõ upéva) hiʼangakuéra hekoʼasyvaʼerãmoʼã haʼekuéra omano vove, ojeipeʼágui chupekuéra Ñandejára renondégui.\n\n12 Ha koʼág̃a, ndaiporimoʼãikuri mbaʼéichapa oñepysyrõ hag̃ua yvypórape ko jeʼa ñeimégui, haʼete voi ogueruvaʼekue hiʼári naiñeʼẽrendúigui;\n\n13 Upévare, pe hustísia heʼiháicha, upe plan rredensiõ rehegua ndaikatumoʼãikuri ojejapo, ndahaʼéiramo pe yvypóra oñearrepentíramomante ko jeipyʼaraʼãrãme ñeimépe; heẽ, ko ñembosakoʼirãme ñeimépe; ha upeichaʼỹramo, pe poriahuvereko ndaikatumoʼãikuri ojapo mbaʼeve ohundiʼỹramo pe hustísia rembiapo. Koʼág̃a pe hustísia rembiapo ndaikatúikuri oñehundi; upéicharire, Tupã ndahaʼeveimavaʼerãmoʼã Tupã.\n\n14 Ha péicha jahecha opa yvyporakuéra hoʼahague, ha oĩha pe hustísia pópe; heẽ, Tupã hustísia, ogueraháva chupekuéra ojeipeʼa hag̃ua tapiaite g̃uarã henondégui.\n\n15 Ha koʼág̃a, ndaikatúikuri ojejapo upe plan poriahuvereko rehegua ndojejapóiramo peteĩ expiasiõ; upévare Tupãite voi oexpia yvóra angaipakuéra, ojapo hag̃ua upe plan poriahuvereko rehegua, omyenyhẽ hag̃ua pe hustísia ojeruréva, Tupã haʼe hag̃ua peteĩ Tupã hekoporãmbaitéva, Tupã ijojáva, ha avei Tupã iporiahuverekóva.\n\n16 Koʼág̃a, pe arrepentimiénto ndaikatúikuri og̃uahẽ yvyporakuérape ndaipóriramo peteĩ jehavira, haʼéva avei opaveʼỹva pe ánga rekovéicha, oñemoĩva ombohováivo upe plan vyʼa rehegua, haʼéva avei opaveʼỹva pe ánga rekovéicha.\n\n17 Koʼág̃a, mbaʼéichapa ikatútaraʼe pe yvypóra oñearrepenti ndojapóiramo angaipa? Mbaʼéichapa ikatútaraʼe ojapo angaipa ndaipóririre léi? Mbaʼéichapa ikatútaraʼe oĩ peteĩ léi ndaipóriramo peteĩ jehavira?\n\n18 Koʼág̃a, oñemoĩkuri peteĩ jehavira, ha oñemeʼẽ peteĩ léi ijojáva, oguerúva pyʼa ñembyasy yvypórape.\n\n19 Koʼág̃a, noñemeʼẽirire peteĩ léi—pe yvypóra oporojukáva omanovaʼerã—okyhyjevaʼerãmoʼã piko omanotaha oporojukáramo?\n\n20 Ha avei, ndaipóririre mbaʼevéichagua léi oñemoĩva pe angaipa rehe yvyporakuéra ndokyhyjeivaʼerãmoʼã ojapo hag̃ua angaipa.\n\n21 Ha noñemeʼẽirire mbaʼevéichagua léi, mbaʼépa ikatútaraʼe ojapo pe hustísia yvyporakuéra ojapóramo angaipa, térã pe poriahuvereko, ndoguerekomoʼãigui hikuái derécho ojerurévo tekovekuérare?\n\n22 Ha katu oñemeʼẽvaʼekue peteĩ léi, ha oñemoĩ peteĩ jehavira, ha oñemeʼẽkuri peteĩ arrepentimiénto; ha poriahuvereko ojerure upe arrepentimiénto; ndaʼupéichairamo, pe hustísia ojerure pe tekovére ha okumpliuka pe léi, ha pe léi ojerure peteĩ jehavira; ndaupéichairamo, hustísia rembiapokuéra oñehundíta, ha Tupã ndahaʼemoʼãvéima Tupã.\n\n23 Ha katu Tupã haʼe gueteri Tupã, ha poriahuvereko ojerure pe oñearrepentíva rehe, ha poriahuvereko ou pe expiasiõ rupive; ha pe expiasiõ rupive omanomavaʼekue oikovejey; ha omanomavaʼekue jeikovejey ogueraha yvyporakuérape Tupã renondépe; ha péicha oñemoĩjey hikuái henondépe, ojehusga hag̃ua hembiapokuére, pe léi ha hustísiape heʼiháicha.\n\n24 Ha katu péina ápe, pe hustísia omombaʼapo opa iderécho, ha avei pe poriahuvereko ojerure imbaʼéva rehe; ha péicha, avave ndojesalvái ndahaʼéiramo pe añetehápe oñembyasýva.\n\n25 Mbaʼépa, reimoʼã piko nde pe poriahuvereko ikatuha omonda upe hustísiape? Che haʼe ndéve, Nahániri; ni michĩmi. Upéicharire, Tupã ndahaʼeveimavaʼerãmoʼã Tupã.\n\n26 Ha péicha Tupã ojapo hembipotakuéra tuicha ha ijapyraʼỹva, oñembosakoʼivaʼekue yvóra ñepyrũmby guive. Ha péicha ou yvypóra salvasiõ ha rredensiõ, ha avei iñehundi ha hekoʼasy.\n\n27 Upévare, O che raʼy, opavave ouséva ikatu ou ha hoyʼu oipotaháicha y tekove reheguágui; ha opavave ndouséivape ndojeʼéi ou hag̃ua; ha katu ára pahápe oñemoĩjeýta chupe hembiapokuéicha.\n\n28 Ojaposéramokuri pe ivaíva, ha noñearrepentíriramo oikove aja, péina ápe, pe ivaíva oñemeʼẽjeýta chupe, pe Tupã ñemoĩjeýpe heʼiháicha.\n\n29 Ha koʼág̃a, che raʼy, che ndaipotavéima reheja ndejopy koʼã mbaʼe, ha eheja tandejopy ne angaipakuérante, pe pyʼapy reheve ndeguerahátava arrepentimiéntope.\n\n30 O che raʼy, che aipota anive renega pe Tupã hustísia. Anive reñehaʼã eñemoĩporã ni michĩmi ne angaipakuérare, renegávo Tupã hustísia; ha katu eheja pe Tupã hustísia, ha iporiahuvereko, ha ipyʼaporã tomyenyhẽ ne korasõ; ha eheja upéva tanemomirĩ yvytimbo peve.\n\n31 Ha koʼág̃a, O che raʼy, reñehenói Tupãgui remboʼe hag̃ua Tupã ñeʼẽ ko tavayguakuérape. Ha koʼág̃a, che raʼy, tereho, emombeʼu pe ñeʼẽ añete ha akãguapýpe, egueru hag̃ua angakuéra arrepentimiéntope, pe tuicha plan poriahuvereko rehegua ikatu hag̃ua ojerure hesekuéra. Ha tomeʼẽ ndéve Tupã che añeʼẽ haguéicha. Amén.\n\n", "alma 43": "[center][font_size=26]Ñembyaty 43[/font_size][/center]\n\n[i]Alma ha itaʼyrakuéra omboʼe pe ñeʼẽ—Zoramita-kuéra ha ambue nefita-kuéra ojeivaʼekuégui oiko lamanita-kuéra—Lamanita-kuéra ou ñorairõguasúpe nefita-kuéra rehe—Moroni oʼarma nefita-kuérape árma omoʼãva chupekuérape—Ñandejára ohechauka Alma-pe Lamanita-kuéra plan—Nefita-kuéra omoʼã hogakuéra, hekosãsokuéra, hogaguakuéra, ha irreligionkuéra—Moroni ha Lehi ehersitokuéra omongora lamanita-kuérape. 74 ary rupi Cristo mboyve.[/i]\n\n1 Ha koʼág̃a ojehu Alma raʼykuéra osẽ tavayguakuéra apytépe, omboʼe hag̃ua chupekuéra pe ñeʼẽ. Ha Alma, avei, haʼete, ndaikatúi opytuʼu, ha osẽ avei.\n\n2 Koʼág̃a ndoroʼemoʼãvéima mbaʼeve hekomboʼekuérare, ndahaʼéiramo omboʼehague hikuái pe ñeʼẽ, ha pe añetegua, pe espíritu profesía ha rrevelasiõ rehegua heʼiháicha; ha omboʼe hikuái pe Tupã orden marangatúre oñehenoihague rupi chupekuéra.\n\n3 Ha koʼág̃a che ahajey peteĩ ñemombeʼúpe ñorairõguasu nefita ha lamanita-kuéra apytépe rehegua, désimo octávo ary huekuéra ñeisambyhýpe.\n\n4 Ha katu péina ápe, ojehu zoramita-kuéragui oiko lamanita-kuéra; upévare, oñepyrũvo pe désimo octávo ary nefita-kuéra tavayguakuéra ohecha lamanita-kuéra ouha hiʼári; upévare oñembosakoʼi hikuái ñorairõguasurã; heẽ, ombyaty hikuái ijehersitokuéra Jersón retãme.\n\n5 Ha ojehu lamanita-kuéra ou imilkuéra reheve; ha og̃uahẽ hikuái Antiónum retãme, haʼéva zoramita-kuéra retã; ha peteĩ kuimbaʼe hérava Zerahemna haʼékuri imburuvicha.\n\n6 Ha koʼág̃a, amalekita-kuéra, ijehegui, iñañavégui ha oporojukasevégui lamanita-kuéragui, upévare, Zerahemna ohenói mburuvicha guasu lamanita-kuéra ári, ha opavave haʼe amalekita ha zoramita.\n\n7 Koʼág̃a ojapo upéva oñongatu hag̃ua ijehayhuʼỹ oguerekóva nefita-kuéra rehe, omoĩ hag̃ua chupekuéra ipoguýpe ojapo hag̃ua hikuái ojaposéva.\n\n8 Ha katu péina ápe, pe haʼe oipotáva niko haʼe omokyreʼỹ lamanita-kuérape pochyrã nefita-kuéra rehe; ha kóva haʼe ojapo ohupyty hag̃ua tuicha puʼaka hiʼarikuéra, ha avei oguereko hag̃ua puʼaka nefita-kuéra ári omoĩvo chupekuéra ñeñapytĩmbýpe.\n\n9 Ha koʼág̃a, nefita-kuéra oipotáva niko haʼe omoʼã ijyvy, ha hogakuéra, ha hembireko, ha itaʼyrakuéra, omoʼã hag̃ua chupekuéra ihayhuʼỹhakuéra pógui; ha avei omoʼã hag̃ua iderécho ha iñemeʼẽmbyrekuéra, heẽ, ha avei hekosãso, otupaitũ hag̃ua hikuái Tupãme ojaposeháicha.\n\n10 Oikuaágui hoʼáramo hikuái lamanita-kuéra pópe, oimeraẽva otupaitũramo Tupãme espíritu ha añetépe, pe Tupã añetegua ha oikovévape, lamanita-kuéra ohunditaha chupe.\n\n11 Heẽ, ha oikuaa avei hikuái jehayhuʼỹete oguerekóva lamanita-kuéra ijoykeʼykuérare, haʼéva Anti-Nefi-Lehi tavayguakuéra, oñehenoivaʼekue Ammón tavayguakuéra—ha koʼãva ndojagarraséikuri umi árma, heẽ, ojapovaʼekue hikuái peteĩ konvénio ha ndojapyharaséi umíva—upévare, hoʼáramo hikuái lamanita-kuéra pópe oñehundíta.\n\n12 Ha nefita-kuéra ndohejamoʼãi oñehundi hikuái; upévare omeʼẽ chupekuéra yvy ijehejapyrerã.\n\n13 Ha Ammón tavayguakuéra omeʼẽ nefita-kuérape heta imbaʼehepykuéragui omongaru hag̃ua ijehersitokuéra; ha péicha nefita-kuéra oñemoĩmante, haʼekuéra año, lamanita-kuérare, haʼéva Lamán ha Lemuel raʼykuéra aty, ha Ismael raʼykuéra, ha opavave osẽvaʼekue nefita-kuéragui, haʼéva amalekita ha zoramita-kuéra, ha umi rréi Noé sacerdote-kuéra ñemoñare.\n\n14 Koʼág̃a koʼã ñemoñarekuéra hetaiterei, haimete, nefita-kuéraicha; ha péicha nefita-kuéra oñemoĩmante oñorairõ ijoykeʼykuéra ndive, oñeñohẽ peve tuguy.\n\n15 Ha ojehu oñembyatývo lamanita-kuéra ehérsito Antiónum retãme, péina ápe, nefita-kuéra ehérsito oñembosakoʼíma hína oñemoĩ hag̃ua hesekuéra Jersón retãme.\n\n16 Koʼág̃a, nefita-kuéra mburuvicha, térã pe kuimbaʼe oñehenoivaʼekue haʼe hag̃ua nefita-kuéra mburuvicha guasu—koʼág̃a pe mburuvicha guasu oisãmbyhy opa nefita-kuéra ehérsitope—ha héra haʼe Moroni;\n\n17 Ha Moroni ojagarrapa pe ñeisãmbyhy, ha iñorairõkuéra ñemboguata. Ha haʼe oguereko veinticinco arýnte oñehenoiramoguare mburuvicha guasu nefita-kuéra ehérsito ári.\n\n18 Ha ojehu haʼe ojejuhu lamanita-kuéra ehérsito ndive Jersón rembeʼýpe, ha itavayguakuéra oñeʼarma kysepukúpe, simitárra, ha opáichagua árma ñorairõguasurã reheve.\n\n19 Ha lamanita-kuéra ehérsito ohechávo Nefi tavayguakuéra, térã Moroni, ombosakoʼihague itavayguakuérape pytiʼamoʼãha ha moʼãha jyvaregua reheve, ha avei tetemoʼãha omoʼã hag̃ua hikuái iñakã, ha avei oñemonde hikuái ao anambusúpe—\n\n20 Koʼág̃a Zerahemna ehérsito noñembosakoʼíri mbaʼeve koʼã mbaʼe reheve; oguerekókuri hikuái ikysepuku ha isimitárrante, ihuʼy ha ijyvyrapã, ijita ha hiʼondakuéra; ha ijopívo hikuái, ndahaʼéiramo peteĩ pire ogueraháva hikuái ilómore añónte; heẽ, opavave haʼekuéra ijopívo, ha zoramita ha amalekita-kuéra katu nahániri.\n\n21 Ha katu noñeʼarmái hikuái pytiʼamoʼãha, ni tetemoʼãha reheve—upévare, okyhyjeterei hikuái nefita-kuéra ehérsitogui hiʼarmadurakuéra rupi, jepe hetaitereive hikuái nefita-kuéragui.\n\n22 Péina ápe, koʼág̃a ojehu noñanimái oñemoĩvo hikuái nefita-kuéra rehe pe Jersón retã rembeʼýpe; upévare osẽ hikuái Antiónum retãgui pe taveʼỹme, ha ojapo hikuái peteĩ ñembojere pe taveʼỹre, amo pe ysyry Sidón ykua yvúpe, og̃uahẽ hag̃ua Manti retãme ha ojagarra hag̃ua hikuái upe tetã; noimoʼãigui hikuái Moroni ehersitokuéra oikuaataha moõ gotyopa ohóraʼe hikuái.\n\n23 Ha katu ojehu, osẽmívo hikuái pe taveʼỹme Moroni omondo omaʼẽñemíva taveʼỹme omaʼẽñemi hag̃ua hendakuérare; ha Moroni, avei, oikuaágui Alma profesiakuéra, ombou hendápe kuimbaʼekuéra, ojerure hag̃ua chupe oporandu hag̃ua Ñandejárape moõ gotyopa ohovaʼerã nefita-kuéra ehérsito oñemoʼã hag̃ua lamanita-kuéragui.\n\n24 Ha ojehu Ñandejára ñeʼẽ ou Alma-pe, ha haʼe omombeʼu umi Moroni mombeʼuhárape, lamanita-kuéra ehérsito ojereha hína pe taveʼỹre, og̃uahẽ hag̃ua Manti retãme, omoñepyrũ hag̃ua peteĩ ñorairõ pe tavayguakuéra ikangyvehápe. Ha umi mombeʼuhára oho ha omeʼẽ pe marandu Moroni-pe.\n\n25 Koʼág̃a Moroni, ohejávo mbovymi ijehérsito Jersón retãme, ani peichahágui oĩ umi lamanita-kuéra apytégui oikéva upe tetãme ha ojagarra pe tavaguasu, ojagarra ijehérsito rembyre ha oho Manti retãme.\n\n26 Ha haʼe ojapouka opa tavayguakuéra upe tetãmegua toñembyaty ñorairõrã lamanita-kuéra ndive, omoʼã hag̃ua ijyvykuéra ha hetã, iderécho ha hekosãsokuéra; upévare oĩ hikuái ñembosakoʼípe ára lamanita-kuéra og̃uahẽtahápe g̃uarã.\n\n27 Ha ojehu Moroni ojapouka ijehérsito okañy yvytypaʼũ oĩva ysyry Sidón rembeʼy ypýpe, oĩva ysyry Sidón kuarahyreike gotyo pe taveʼỹme.\n\n28 Ha Moroni omoĩ omaʼeñemíva ijerére, oikuaa hag̃ua arakaʼépa og̃uahẽta lamanita-kuéra ehérsito.\n\n29 Ha koʼág̃a, Moroni oikuaágui lamanita-kuéra ojaposéva, ha pe haʼekuéra ojaposéva haʼe ohundi ijoykeʼykuérape, térã ipuʼaka hesekuéra ha ogueraha chupekuéra ñeñapytĩmbýpe omopuʼã hag̃ua hikuái ijupe g̃uarã peteĩ rréino opa upe tetãme;\n\n30 Ha haʼe oikuaávo avei nefita-kuéra oipotáva haʼeha ijyvy, ha hekosãso, ha itupao ñeñongatúnte, upévare noimoʼãi angaipaha omoʼã chupekuéra ñembotavy rupi; upévare, oikuaa umi omaʼẽñemíva rupi moõ gotyopa ohóta lamanita-kuéra.\n\n31 Upévare, haʼe ombojaʼo ijehérsito ha ogueru peteĩ ijapyteguigua pe yvytypaʼũme, ha omokañy chupekuéra kuarahyresẽ gotyo, ha yvyty Ripla sur gotyo;\n\n32 Ha hembyre omokañy yvytypaʼũme kuarahyreike gotyo, ysyry Sidón kuarahyreike gotyo, ha upéicha, Manti retã rembeʼy peve.\n\n33 Ha omohendávo upéicha ijehérsito haʼe oipotaháicha, haʼe oñembosakoʼíkuri ojotopa hag̃ua hendivekuéra.\n\n34 Ha ojehu lamanita-kuéra ojupi pe yvyty nórtepe, okañyháme peteĩ Moroni ehérsito aty.\n\n35 Ha lamanita-kuéra ohasa rire yvyty Ripla, ha oikévo pe yvytypaʼũme, ha oñepyrũvo ohasa pe ysyry Sidón, upe ehérsito súrpe okañýva hína yvytýpe, oñeisambyhýva peteĩ kuimbaʼe hérava Lehi rehe, ha haʼe ogueraha ijehersitokuéra kuarahyreikére gotyo ha ombojere lamanita-kuérape hapykuépe.\n\n36 Ha ojehu lamanita-kuéra, ohechávo nefita-kuéra ouha chupekuéra hapykuéguio, ojerejey hikuái ha oñepyrũ oñorairõ Lehi ehérsito ndive.\n\n37 Ha oñepyrũ pe jejuka ambue henda gotyo, ha katu ivaive lamanita-kuéra apytépe, hete opívokuéra noñemoʼãigui umi ñenupãʼatã nefita-kuéra omeʼẽvagui chupekuéra ikysepuku ha isimitárra reheve, ojukáva chupekuéra haimete peteĩ teĩ ñenupãme.\n\n38 Ha ambue hendápe katu, sapyʼa pyʼa hoʼa jepi peteĩ kuimbaʼe nefita-kuéra apytégui, kysepuku rupi ha huguypágui, oñemoʼãgui hete pehẽnguekuéra tekoverã, térã umi hete tekoverã pehẽnguekuéra oñemoʼã lamanita-kuéra ñenupãgui ipytiʼamoʼãhakuéra, ijyvaregua moʼãhakuéra ha iñakãmoʼãhakuéra rupi; ha upéicha nefita-kuéra ogueru ñemano lamanita-kuéra apytépe.\n\n39 Ha ojehu lamanita-kuéra tuicha oñemondýi, upe ñehundi guasu oĩva ijapytepekuéra rupi, jepe oñepyrũ meve okañy hikuái Sidón ysyry gotyo.\n\n40 Ha omuña chupekuéra Lehi ha kuimbaʼekuéra oĩva hendive; ha ojegueraha hikuái Lehi rehe ysyry Sidón ykuéra peve, ha ohasa hikuái ysyry Sidón rupi. Ha Lehi ojoko ijehérsito ysyry Sidón rembeʼýpe, ani hag̃ua ohasa hikuái.\n\n41 Ha ojehu Moroni ha ijehérsito ohug̃uaitĩ lamanita-kuérape pe yvytypaʼũme, ysyry Sidón mboypýri, ha oñepyrũ hoʼa hiʼarikuéra ha ojuka chupekuéra.\n\n42 Ha lamanita-kuéra okañyjey chuguikuéra, Manti retã gotyo; ha ojotopajey hikuái Moroni ehersitokuéra ndive.\n\n43 Koʼág̃a ko árape lamanita-kuéra oñorairõ mbarete; heẽ, arakaʼeve ndojeikuaaivaʼekue lamanita-kuéra oñorairõha puʼaka tuichaite ha kyhyjeʼỹme, nahániri, ni iñepyrũmby guive jepeve.\n\n44 Ha omokyreʼỹ chupekuéra zoramita ha amalekita-kuéra, haʼéva itendota guasu ha imburuvichakuéra, ha avei Zerahemna, haʼéva imburuvicha guasu, térã tendota guasu ha mburuvicha; heẽ, oñorairõ dragõicha hikuái, ha heta nefita-kuéra omano iporupikuéra, heẽ, ombojaʼógui mokõi hendápe heta iñakãmoʼãhakuéra, ha ojapyhara heta ipytiʼamoʼãhakuéra, ha hetágui oikytĩ hikuái ijyva; ha péicha lamanita-kuéra oipyʼajopy chupekuéra ipochyvaietépe.\n\n45 Upevére, omokyreʼỹ nefita-kuérape peteĩ mbaʼe iporãvéva, noñorairõigui hikuái mbarete ni puʼaka rekávo, ha katu oñorairõ hikuái hóga ha hekosãso rehe, hembireko ha itaʼyrakuérare, ha opa mbaʼe oguerekóvare hikuái, heẽ, iñemboʼe tupaitũrã rehe ha itupaokuéra rehe.\n\n46 Ha ojapo hikuái pe haʼekuéra oñandúva haʼeha hembiaporã Itupã ndive g̃uarã; Ñandejára heʼíguikuri chupekuéra, ha ituvakuérape avei, péicha: Ndapejapóiramo peẽ pe ñemyrõ peteĩha, ni mokõiha, ndapehejamoʼãi pejejuka penderayhuʼỹhakuéra po rupi.\n\n47 Ha avei, Ñandejára heʼivaʼekue: Pemoʼãta pende rogayguakuéra tuguy ñeñohẽ meve jepeve. Upévare péva rupi nefita-kuéra oñorairõ lamanita-kuéra ndive, oñemoʼã hag̃ua ijupe, ha hogaguakuérape, ha ijyvy, ha hetã, ha iderécho, ha irreligionkuéra.\n\n48 Ha ojehu Moroni kuimbaʼekuéra ohechávo lamanita-kuéra ñarõ ha pochy, haimete ojevy ha okañy chuguikuéra. Ha Moroni, ohechávo pe ojaposéva hikuái, omondo ha omokyreʼỹ ikorasõkuéra koʼã pyʼamongeta reheve—heẽ, ijyvykuéra pyʼamongeta reheve, isãsokuéra, heẽ, iñemosãso ñeñapytĩmbýgui.\n\n49 Ha ojehu ohojey hikuái lamanita-kuéra ári, ha ojerureʼasy hikuái peteĩ ñeʼẽme Ñandejára Itupãme, hekosãso rehe ha iñemosãso ñeñapytĩmbýgui rehe.\n\n50 Ha oñepyrũ oñemoĩ hikuái lamanita-kuéra rehe puʼakápe; ha pe ára oñemboʼe jave hikuái Ñandejárape hekosãsóre, lamanita-kuéra oñepyrũ oñani henonderãkuéra; ha oñani hikuái jepe Sidón ykuéra peve.\n\n51 Koʼág̃a, lamanita-kuéra hetave, heẽ, mokõi jey ohasave hetaitereivépe nefita-kuéragui; upevére, oñemuña chupekuéra oñembyaty peve hikuái peteĩ atýpe pe yvytypaʼũ, ysyry Sidón rembeʼy ári.\n\n52 Upévare Moroni ehersitokuéra ojere hesekuéra, heẽ, jepeve mokõive ysyry rembeʼy rupi, péina ápe, kuarahyresẽ gotyo oĩgui Lehi ehersitokuéra.\n\n53 Upévare Zerahemna ohechávo Lehi kuimbaʼekuérape oĩva pe ysyry Sidón kuarahyresẽ gotyo, ha Moroni ehersitokuérape ysyry kuarahyreike gotyo, ha nefita-kuéra ojereha hesekuéra, ojagarra chupekuéra kyhyjevai.\n\n54 Koʼág̃a Moroni, ohechávo ikyhyjevaikuéra, heʼi kuimbaʼekuéra oĩvape hendive anive hag̃ua oñohẽ huguykuéra.\n\n", "alma 44": "[center][font_size=26]Ñembyaty 44[/font_size][/center]\n\n[i]Moroni heʼi lamanita-kuérape ojapo hag̃ua hikuái peteĩ konvénio pyʼaguapyrã térã oñehundíta chupekuéra—Zerahemna ombotove pe jerure, ha ñorairõ oñepyrũjey—Moroni ehersitokuéra ipuʼaka lamanita-kuérare. 74–73 ary rupi Cristo mboyve.[/i]\n\n1 Ha ojehu opyta hikuái ha ojei ag̃uimi chuguikuéra. Ha Moroni heʼi Zerahemna-pe: Péina ápe, Zerahemna, ore noroñohẽsevéima yvyporakuéra ruguy. Nde reikuaa peimeha ore pópe, upevére ndoporojukasevéima.\n\n2 Péina ápe, ndorojúi roñorairõ hag̃ua penendive roñohẽ hag̃ua pende ruguy rohekávo puʼaka; ni noromoĩséi pe ñeñapytĩmby júgo avave ári. Ha katu upévare peẽ pejúkuri orerehe; heẽ, ha pendepochy orendive ore religión rupi.\n\n3 Ha katu koʼág̃a, pehecha Ñandejára oĩha orendive; ha pehecha penemeʼẽha oréve ore pópe. Ha koʼág̃a aipota peikũmby koʼãva ojejapoha orendive ore religión ha ore jerovia Cristo rehe rupi. Ha koʼág̃a pehecháma ndaikatuiha pehundi ko ore jerovia.\n\n4 Koʼág̃a, pehecha kóva haʼeha Tupã jerovia añetegua; heẽ, pehecha Tupã oremoʼãta, ha oñangarekotaha orerehe, ha oreñongatúta, orejeroviareko aja hese, ha ore jeroviáre, ha ore religión-re; ha arakaʼeve Ñandejára ndohejamoʼãi roñehundi ndahaʼéiramo roʼa haguére tembiapovaípe ha ronega ore jerovia.\n\n5 Ha koʼág̃a, Zerahemna, che haʼe ndéve, pe Tupã ipuʼakapáva rérape, omombaretevaʼekue ore jyva rohupyty hag̃ua puʼaka pende ári, ore jerovia rupi, ha ore religión, ha ore ñemboʼe tupaitũrã, ha ore tupao rupi, ha pe ñangareko marangatu roguerekóva rupi ore rembirekokuéra ha ore raʼykuéra ndive, pe tekosãso orembojoajúva ore yvy ha ore retã rehe; heẽ, ha avei oreñeʼẽrendu haguére Tupã ñeʼẽ marangatúre, omeʼẽva oréve opa ore vyʼapavẽ; ha opa mbaʼe rohayhúvare—\n\n6 Heẽ, ha ndahaʼéi pévante; che haʼe peẽme, peikoveseháicha, pemeʼẽ hag̃ua oréve pene árma ñorairõguasurã, ha noroñohẽmoʼãi pende ruguy, ha katu rohejáta peẽme peikove, pehóramo pende rape rupi ha anivéma peju ñorairõguasúpe orerehe.\n\n7 Ha koʼág̃a, ndapejapóiramo kóva, péina ápe, peime ore pópe, ha haʼéta che ehersitokueraguápe hoʼa hag̃ua pende ári, ha omoĩ hag̃ua pende retére ñemano jekutu, péicha peñehundi hag̃ua; ha upéramo jahecháta mávapa oguereko puʼaka ko tavayguakuéra ári; heẽ, jahecháta mávapa ojegueraháta ñeñapytĩmbýpe.\n\n8 Ha koʼág̃a Zerahemna ohendúvo koʼã ñeʼẽ oñemotenonde ha omeʼẽ ikysepuku ha isimitárra, ha ijyvyrapã Moroni pópe, ha heʼi chupe: Péina ápe, koʼápe oĩ ore árma ñorairõguasurã; romeʼẽta ndéve, ha katu ndorojapomoʼãi peteĩ ñeʼẽmeʼẽ nendive, roikuaáva ndorojapomoʼãiha, ha avei ore raʼykuéra; ha katu ejagarra ore árma ñorairõguasurã, ha eheja toroho pe taveʼỹme; ndaupéichairamo rojokóta ore kysepuku, ha ore puʼakáta penderehe, ỹramo romanóta.\n\n9 Péina ápe, ore ndahaʼéi pende jerovia rehegua; ndorogueroviái haʼeha Tupã oremeʼẽvaʼekue pende pópe; ha katu roguerovia haʼeha pende katupyry peneñongatuvaʼekue ore kysepukúgui. Péina ápe, haʼe pende pytiʼamoʼãha ha pende retemoʼãhakuéra peneñongatuvaʼekue.\n\n10 Ha koʼág̃a Zerahemna oñeʼẽmbávo koʼã ñeʼẽ, Moroni omeʼẽjey ikysepuku ha umi árma ñorairõguasurã, oñemeʼẽvaʼekue chupe, Zerahemna-pe, heʼívo: Péina ápe, ñamohuʼãta ko ñorairõ.\n\n11 Koʼág̃a che ndaikatúi ajevy umi ñeʼẽ añeʼẽvaʼekuégui, upévare Ñandejára oikoveháicha, ndapehomoʼãi pejapoʼỹramo peteĩ ñeʼẽmeʼẽ ndapejumoʼãveimaha ñorairõme orerehe. Koʼág̃a peimémaramo ore pópe roñohẽta pende ruguy yvýpe, térã pejapóta pe haʼevaʼekue peẽme.\n\n12 Ha koʼág̃a Moroni heʼívo koʼã ñeʼẽ, Zerahemna ojagarra ikysepuku, ha ipochy Moroni ndive, ha ojeity hiʼári ojuka hag̃uáicha Moroni-pe; ha katu omopuʼãvo ikysepuku, péina ápe, peteĩ Moroni soldádo oity hiʼári peteĩ ñenupã oitýva chugui yvýpe ikysepuku, ha omopẽ hiʼýva; ha avei oikutu Zerahemna-pe ha oikytĩ chugui iñakãpire ha upéva hoʼa yvýpe. Ha Zerahemna ojei chuguikuéra isoldadokuéra apytépe.\n\n13 Ha ojehu pe soldádo oĩva upépe, pe oikytĩvaʼekue Zerahemna akãpire, omopuʼã yvýgui ipire iñakãraguégui, ha omoĩ ikysepuku apýrare, ha oipyso haʼekuéra gotyo, heʼívo chupekuéra ñeʼẽ sapukáipe:\n\n14 Jepe hoʼa haguéicha yvýpe ko akãpire, haʼéva pende ruvicha mbaʼe, péicha peʼáta peẽ yvýpe pemeʼẽʼỹramo pene armakuéra ñorairõguasurã ha peho mboyve pejapo peteĩ konvénio pyʼaguapyrã.\n\n15 Koʼág̃a oĩ heta, ohendúvo koʼã ñeʼẽ ha ohechávo pe akãpire kysepuku ári, ojejopýva kyhyje reheve; ha heta ohasa ha oity hiʼárma ñorairõguasurã Moroni py gotyo, ha ojapo peteĩ konvénio pyʼaguapyrã. Ha opavave ojapóvape konvénio ojeheja oho taveʼỹme.\n\n16 Koʼág̃a ojehu Zerahemna oñekoʼõieterei, ha omokyreʼỹ pochyrã isoldádo rembyrépe, oñorairõ mbareteve hag̃ua hikuái nefita-kuéra ndive.\n\n17 Ha koʼág̃a, Moroni ipochy, lamanita-kuéra ñemohatã rupi; upévare heʼi itavayguakuérape hoʼa hag̃ua hiʼarikuéra ha ojuka hag̃ua chupekuéra. Ha ojehu oñepyrũ hikuái ojuka chupekuéra; heẽ, ha lamanita-kuéra oñorairõ imbarete ha ikysepukukuéra reheve.\n\n18 Ha katu péina ápe, ipire ijopívo ha iñakãnguéra oñemoʼãʼỹva opyta nefita-kuéra kysepuku rãimbe jehupytýpe. Heẽ, péina ápe ojekutuvaipa ha ojeipyʼajopy chupekuéra, heẽ, ha pyaʼeterei hoʼa hikuái nefita-kuéra kysepuku renondépe; ha oñepyrũ ojeity chupekuéra, jepe oprofetisa haguéicha pe Moroni soldádo.\n\n19 Koʼág̃a Zerahemna, ohechávo opavave oñehundi potaiteha, ojerureʼasy Moroni-pe, oñeʼẽmeʼẽvo chupe haʼe ha itavayguakuéra ojapotaha konvénio hendivekuéra, ohejáramo hikuái hekove umi hembývape, arakaʼeve ndoumoʼãveimaha hikuái ñorairõguasu reheve hesekuéra.\n\n20 Ha ojehu Moroni ombopaha jey pe jejuka tavayguakuéra apytépe. Ha ojagarra lamanita-kuéra árma ñorairõguasurã; ha ojapo rire hikuái peteĩ konvénio hendive pyʼaguapyrã, ojeheja chupekuéra osẽ taveʼỹme.\n\n21 Koʼág̃a, ndojeipapái heʼõnguekuéra hetaitereígui; heẽ, heʼõnguekuéra hetaiterei, péicha nefita ha lamanita-kuéra apytépe.\n\n22 Ha ojehu oity hikuái umi heʼõnguekuéra ysyry Sidón ykuérape, ha ojegueraha chupekuéra ha ojepoi yguasu ipypukuvehápe.\n\n23 Ha nefita-kuéra ehérsito, térã Moroni mbaʼéva, ohojey ha og̃uahẽ hóga ha hetãmekuéra.\n\n24 Ha péicha opa upe désimo octávo ary huekuéra ñeisãmbyhy Nefi tavayguakuéra ári. Ha péicha opa Alma kuatiajehaipyre, ojehaivaʼekue Nefi pláncha ári.\n\n", "alma 45": "Nefi tavayguakuéra, ha iñorairõguasu ha iñesẽnguéra ñemombeʼu, Helamán ára aja, Helamán kuatiajehaipyrépe heʼiháicha, haʼe ohaivaʼekue hiʼára aja.\n\nOike ñembyaty 45 guive 62 peve avei.\n\n[center][font_size=26]Ñembyaty 45[/font_size][/center]\n\n[i]Helamán oguerovia Alma ñeʼẽ—Alma oprofetisa nefita-kuéra ñehundi—Haʼe ohovasa ha omoñeʼẽngái upe tetã—Ikatu oime Alma ojegueraharaʼe pe espíritu rehe, ojegueraha haguéicha Moisés—Hetave upe ñesẽ tupaógui. 73 ary rupi Cristo mboyve.[/i]\n\n1 Péina ápe, koʼág̃a Nefi tavayguakuéra ovyʼaiterei, Ñandejára omosãso jey haguére chupekuéra ihayhuʼỹhakuéra pógui; upévare omeʼẽ hikuái aguyje Ñandejára Itupãme; heẽ, ha oajuna ha oñemboʼe heta hikuái, ha otupaitũ hikuái Tupãme peteĩ vyʼa tuichaitereíva reheve.\n\n2 Ha ojehu pe désimo novéno ary huekuéra ñeisambyhýpe Nefi tavayguakuéra ári, Alma ou itaʼýra Helamán rendápe ha heʼi chupe: Regueroviápa umi ñeʼẽ haʼevaʼekue ndéve koʼã kuatiajehaipyre ojehaivaʼekuére?\n\n3 Ha Helamán heʼi chupe: Heẽ, che aguerovia.\n\n4 Ha Alma heʼi jey chupe: Regueroviápa Jesucristo, pe ouvaʼerãme?\n\n5 Ha haʼe heʼi: Heẽ, che aguerovia opa ñeʼẽ nde erevaʼekue.\n\n6 Ha Alma heʼi jey chupe: Neñeʼẽrendútapa che rembiapoukapykuérare?\n\n7 Ha haʼe heʼi: Heẽ, cheñeʼẽrendúta ne rembiapoukapykuérare opa che korasõ reheve.\n\n8 Ha upémarõ heʼi chupe Alma: Ejehovasapyréva nde; ha Ñandejára nemoakãrapuʼãta ko tetãme.\n\n9 Ha katu péina ápe, che aguereko peteĩ mbaʼe aprofetisa hag̃ua ndéve; ha katu che aprofetisátava ndéve neremombeʼumoʼãi; heẽ, pe che aprofetisátava ndéve ndojeikuaaukamoʼãi, jepe oñekumpli peve upe profesía; upévare ehai umi ñeʼẽ haʼétava.\n\n10 Ha koʼãva haʼe umi ñeʼẽ: Péina ápe, che ahecha kóva ko tavayguakuéra, nefita-kuéra, pe espíritu rrevelasiõ rehegua oĩva chepype rupi, cuatrocientos arýpe ára Jesucristo ojehechauka rire chupekuéra, hoʼáta jeroviaʼỹme.\n\n11 Heẽ, ha upéramo ohecháta hikuái ñorairõguasu ha mbaʼasyvai, heẽ, ñembyahýi ha tuguy ñeñohẽ, jepe Nefi tavayguakuéra ojejukapa peve—\n\n12 Heẽ, ha kóva hoʼátagui hikuái jegueroviaʼỹme ha hoʼáta hikuái tembiapo ypytũme, ha tekotieʼỹ, ha opáichagua tembiapovaípe; heẽ, che haʼe ndéve, iñangaipátagui hikuái tuichaite tesape ha jeikuaa rehe, heẽ, che haʼe ndéve, upe ára guive, nomanombajepemoʼãi pe irundy ñemoñare ou mboyve ko tuichaite tembiapovai.\n\n13 Ha og̃uahẽ vove upe ára guasu, péina ápe, pyaʼe og̃uahẽ ára umi koʼág̃a haʼéva, térã, umi koʼág̃a ojeipapáva Nefi tavayguakuéra apytépe ñemoñare, ndojeipapamoʼãveimaha Nefi tavayguakuéra apytépe.\n\n14 Ha katu umi opytáva, ha noñehundíriva upe ára tuicha ha oporomondyietévape, ojeipapáta lamanita-kuéra apytépe, ha haʼéta haʼekuéraicha, maymáva, ndahaʼéiramo mbovymi oñehenóitava Ñandejára remimboʼe; ha koʼãvape lamanita-kuéra omuñáta jepe ojejukapa peve. Ha koʼág̃a, pe tembiapovai rupi, kóva ko profesía oñekumplíta.\n\n15 Ha Koʼág̃a, ojehu Alma heʼi rire koʼã mbaʼe Helamán-pe, haʼe ohovasa chupe, ha avei ambue itaʼyrakuérape; ha haʼe avei ohovasa pe yvy hekojojavakuéra ñeimeporãrã.\n\n16 Ha haʼe heʼi: Péicha heʼi Tupã Ñandejára—Oñemoñeʼẽngáita pe yvy, heẽ, kóva ko yvy, oñehundi hag̃ua opa tetã, avaretã, ñeʼẽ, ha tavaygua, hembiapo ñañáva, hiʼajupa vove hikuái; ha che haʼe haguéicha ojehúta; kóva haʼégui Tupã ñeʼẽngái ha jehovasa upe tetã ári, Ñandejára ndaikatúigui ohechaporã ni michĩmi pe angaipa.\n\n17 Ha koʼág̃a, Alma heʼipávo koʼã ñeʼẽ ohovasa tupaópe, heẽ, opa opytávape jerovia ñemovãʼỹme upe ára guive tenondeve peve.\n\n18 Ha Alma ojapo rire upéva osẽ Zarahemla retãgui, ohoramoguáicha Melek retãme. Ha ojehu ndojeikuaavéiva mbaʼeve chugui arakaʼeve; ha iñemano térã iñeñotỹgui mbaʼeve ndoroikuaái.\n\n19 Péina ápe, kóva katu roikuaa, haʼékuri peteĩ yvypóra hekojojáva; ha ojeʼe pe tupaópe haʼe ojeguerahahague pe Espíriture, térã oñeñotỹhague Ñandejára póre, jepe Moiséicha. Ha katu péina ápe, umi escritura heʼi Ñandejára ojagarrahague Moisés-pe imbaʼerã; ha roʼe avei ore oiménehague omog̃uahẽ Alma-pe avei pe espíritu-pe, imbaʼerã; upévare, upe mbaʼére mbaʼeve ndoroikuaái iñemano ha iñeñotỹgui.\n\n20 Ha koʼág̃a ojehu oñepyrũvo désimo novéno ary huekuéra ñeisãmbyhy Nefi tavayguakuéra ári, Helamán osẽkuri tavayguakuéra apytépe omboʼe hag̃ua chupekuéra upe ñeʼẽ.\n\n21 Ha katu péina ápe, iñorairõkuéra rupi lamanita-kuéra ndive ha umi heta osẽvaʼekue ha pe joavy oĩvaʼekue tavayguakuéra apytépe rupive, oñeikotevẽkuri oñemboʼe ijapytepekuéra pe Tupã ñeʼẽ, heẽ, ha oñemoĩ peteĩ mbaʼe ojejapovaʼerã opa upe tupaópe.\n\n22 Upévare, Helamán ha ijoykeʼykuéra osẽ omopuʼã jey hag̃ua pe tupao opa upe tetãme, heẽ, ha opa tavaguasu oĩva opavave tetã haʼévape Nefi tavayguakuéra mbaʼe. Ha ojehu ohenói hikuái sacerdote ha mboʼeharakuéra opavave tetã javeve, opa tupao ári.\n\n23 Ha koʼág̃a ojehu Helamán ha ijoykeʼykuéra ohenói rire sacerdote ha mboʼeharakuéra umi tupao ári oñepyrũ peteĩ joavy ijapytepekuéra, ha nohenduséi hikuái Helamán ha ijoykeʼykuéra ñeʼẽ;\n\n24 Ha katu ijorgullóso hikuái, oñembotuichávo ikorasõme, imbaʼerepy heta haguére hikuái; upévare oñembopirapire heta hikuái hesa renondépe, ha nohenduséi umi ñeʼẽ, oguata kareʼỹ hag̃ua hikuái Tupã renondépe.\n\n", "alma 46": "[center][font_size=26]Ñembyaty 46[/font_size][/center]\n\n[i]Amalickíah oporombotavy ojupi hag̃ua rréiramo—Moroni omopuʼã pe sãso poyvi—Haʼe omokyreʼỹ tavayguakuérape omoʼã hag̃ua irreligión—Umi ogueroviáva añetehápe oñehenói cristiano—Peteĩ José ñemoñare rembyre oñeñongatúta—Amalickíah ha umi osẽvaʼekue okañy Nefi retãme—Umi noipytyvõiva upe sãsorã ojejuka. 73 ary rupi Cristo mboyve.[/i]\n\n1 Ha ojehu opa nohenduséiva Helamán ha ijoykeʼykuéra ñeʼẽ oñembyaty oñemoĩ hag̃ua hesekuéra.\n\n2 Ha koʼág̃a péina ápe, oñekoʼõieterei hikuái, ojukase peve hikuái chupekuéra.\n\n3 Koʼág̃a, umi oñekoʼõietéva ijoykeʼykuéra ndive mburuvicha haʼe peteĩ kuimbaʼe tuicha ha imbaretéva; ha héra Amalickíah.\n\n4 Ha Amalickíah haʼese rréi; ha umi tavayguakuéra oñekoʼõiva oipota avei chupe irreirã; ha koʼãva haʼe memékuri umi hue michĩvéva upe tetãmegua, ha oheka hikuái puʼaka.\n\n5 Ha omokyreʼỹkuri chupekuéra Amalickíah ñembojuruheʼẽ, oipytyvõramo ha ohupíramo chupe hikuái irréiramo haʼe omoĩtaha chupekuéra oisãmbyhy hag̃ua tavayguakuéra ári.\n\n6 Péicha ogueraha chupekuéra Amalickíah osẽ hag̃ua hikuái, Helamán ha ijoykeʼykuéra ñehekomboʼe jepevéramo, heẽ, tuicha oñangarekóramojepekuri hikuái pe tupao rehe, haʼégui hikuái sumo sacerdote upe tupaópe.\n\n7 Ha oĩ heta pe tupaópe ogueroviavaʼekue umi Amalickíah ñeʼẽ ñembojuruheʼẽ, upévare osẽ hikuái pe tupaógui jepe; ha upéicha Nefi tavayguakuéra mbaʼéva oĩ ñemomýi ha ñeimevaípe, upevére tuichaite puʼaka ohupytyvaʼekue hikuái lamanita-kuéra ári, ha tuicha vyʼa oñanduvaʼekue hikuái oñemosãso haguére chupekuéra Ñandejára po rupive.\n\n8 Ha péicha jahecha mbaʼéichapa yvypóra raʼykuéra pyaʼete hesarái Ñandejára Itupãgui, heẽ, mbaʼéichapa ipyaʼete hikuái ojapo hag̃ua tembiapovai, ha ojegueraha hag̃ua aña rehe.\n\n9 Heẽ, ha jahecha avei tuicha tekoñaña ikatúva ojapo peteĩ kuimbaʼe hembiapovaitereíva yvypóra raʼykuéra apytépe.\n\n10 Heẽ, jahecha ko Amalickíah, haʼégui peteĩ kuimbaʼe ikatupyrýva mbaʼevairã ha peteĩ kuimbaʼe oñeʼẽva heta ñembojuruheʼẽ reheve, omokyreʼỹ heta tavayguakuéra korasõ hekoñaña hag̃ua; heẽ, ha oñehaʼã hag̃ua ohundi Tupã tupao, ha ohundi hag̃ua hikuái pe tekosãso pyenda Tupã omeʼẽvaʼekue chupekuéra, térã jehovasapy Tupã ombouvaʼekue yvy ape ári hekojojakuérava ñeimeporãrã.\n\n11 Ha koʼág̃a ojehu Moroni, haʼéva nefita-kuéra ehérsito mburuvicha guasu, ohendúvo koʼã ñesẽgui, ipochy Amalickíah ndive.\n\n12 Ha ojehu omondoro ijao; ha ojagarra peteĩ ipehẽngue, ha ohai hiʼári—Ore Tupã manduʼa rehe, ore religión, ha tekosãso, ha ore pyʼaguapy, ore rembireko, ha ore raʼykuéra rehe—ha omoĩ peteĩ yvyrarakã apýrare.\n\n13 Ha haʼe omoĩ iñakãmoʼãha ha ipytiʼamoʼãha, ha hetemoʼãhakuéra, ha omoĩ ilómore iñarmadurakuéra; ha ojagarra pe yvyrarakã, oguerekóva ijapýrare pe ijao oñemondorovaʼekue, (ha haʼe ombohéra sãso poyvi) ha haʼe oñesũ yvy peve, ha oñemboʼe mbarete Itupãme umi tekosãso jehovasapy oguejy hag̃ua ijoykeʼykuéra ári, oĩ aja peteĩ cristiano aty ohupyty hag̃ua upe tetã—\n\n14 Opavave Cristo-pe oguerovia añetéva, haʼéva pe Tupã tupaopegua, upéicha oñehenóigui umi ndahaʼéiva tupaopeguáre.\n\n15 Ha umi tupaopegua ijeroviareko; heẽ, opavave umi oguerovia añetéva Cristo-pe, vyʼápe, ojagarra hikuái hiʼári Cristo réra, térã cristiano oñehenoiháicha chupekuéra, oguerovia haguére hikuái Cristo oútavape.\n\n16 Ha upévare, upe árape, Moroni oñemboʼe oñemoʼã hag̃ua cristiano-kuéra jerovia, ha upe tetã sãso.\n\n17 Ha ojehu oñohẽ rire hiʼánga Tupãme, ombohéra opa tenda oĩvape tetã Desolación sur gotyo, heẽ, peteĩ ñeʼẽme, opa upe tetãme, nórte ha súrpe—Peteĩ tetã ojeiporavopyréva, ha tetã hekosãsóva.\n\n18 Ha haʼe heʼi: Añetehápe Tupã ndohejamoʼãi ore, ndorojehayhúiva rojagarra haguére ore ári Cristo réra, rojeity ha roñehundi, rogueruʼỹramo upéva ore ári ore rembiapovai rupi.\n\n19 Ha Moroni heʼívo koʼã ñeʼẽ, oho tavayguakuéra apytépe, ombovevévo yvytúre ijao pehẽngue omondorovaʼekue, opavave ohecha hag̃ua pe mbaʼe ohaivaʼekue upe pehẽngue oñemondoro haguépe, ha ojerureʼasy ñeʼẽ sapukáipe, heʼívo:\n\n20 Péina ápe, opavave umi ohejaséva ko poyvi tetã ári, peju Ñandejára mbarete reheve, ha pejapo konvénio pejokotaha pende derécho, ha pene religión, Tupã Ñandejára penderovasa hag̃ua.\n\n21 Ha ojehu Moroni heʼipa rire koʼã ñeʼẽ, péina ápe, tavayguakuéra ou pyaʼe omoĩvo ilómore iñarmadurakuéra, omondoróvo ijaokuéra techaukarã, térã konvénioramo, ndohejamoʼãiha hikuái Ñandejára Itupãme; térã, ambue ñeʼẽme, ojapyharáramo hikuái Tupã rembiapoukapykuéra, térã hoʼáramo hikuái tembiapovaípe, ha otĩramo hikuái ojagarra hag̃ua hiʼári Cristo réra, Ñandejára omondorotaha chupekuéra haʼekuéra omondoro haguéicha ijaokuéra.\n\n22 Koʼág̃a kóva haʼe upe konvénio ojapovaʼekue hikuái, ha haʼekuéra oity ijaokuéra Moroni py gotyo, heʼívo: Rojapo konvénio ore Tupã ndive, roñehunditaha, jepe ore joykeʼykuéraicha oĩva yvy norteguápe, roʼáramo tembiapovaípe; heẽ, haʼe ikatu orereity orerayhuʼỹha pýpe, roity haguéicha jepe ore aokuéra nde py gotyo oñepyrũmba hag̃ua hesekuéra, roʼáramo tembiapovaípe.\n\n23 Moroni heʼi chupekuéra: Péina ápe, ñande peteĩ Jacob ñemoñare rembyre; heẽ, ñande haʼe peteĩ José ñemoñare rembyre, ijao ijoykeʼykuéra omondorovaʼekue heta pehẽnguépe; heẽ, ha koʼág̃a péina ápe, ñanemanduʼáke ñaneñeʼẽrendu hag̃ua Tupã rembiapoukapykuérare, térã ñande aokuéra oñemondoróta ñande joykeʼykuérare, ha jajeitýta kaʼirãime, térã jajehepymeʼẽta, térã jajejukáta.\n\n24 Heẽ, ñañongatu ñande rekosãso José rembyréicha; heẽ, ñanemanduʼa Jacob ñeʼẽre, haʼe omano mboyve, péina ápe, haʼe ohechágui José ao rembyre pehẽngue oñeñongatuhague ha noñembyairihague. Ha haʼe heʼi—Ko che raʼy ao rembyre oñeñongatuhaguéicha, péicha Tupã oñongatúta peteĩ che raʼy ñemoñare rembyre, ha ojagarráta imbaʼerã, ha José ñemoñare rembyre katu omanóta, ijao rembyréicha jepe.\n\n25 Koʼág̃a péina ápe, kóva nombovyʼái che ánga; upevére, che ánga ovyʼa che raʼy rehe, pe iñemoñare pehẽngue Tupã ojagarrátava imbaʼerã rehe.\n\n26 Koʼág̃a péina ápe, péicha oñeʼẽkuri Jacob.\n\n27 Ha koʼág̃a máva piko oikuaáta José ñemoñare rembyre, omanótava ijaóicha, ndahaʼéipa koʼã osẽvaʼekue ñande apytégui? Heẽ, ha jepe haʼéta ñandete voi ndajapytáiramo ñemovãʼỹme Cristo jeroviápe.\n\n28 Ha koʼág̃a ojehu Moroni heʼívo koʼã ñeʼẽ oho, ha avei omondo opa tetã renda ñesẽ oĩháme, ha ombyaty opa tavayguakuéra oñongatuséva hekosãso, oñemoĩ hag̃ua Amalickíah rehe ha umi osẽvaʼekue rehe, oñehenóiva amalickiahita-kuéra.\n\n29 Ha ojehu Amalickíah ohechávo Moroni tavayguakuéra hetaveha amalickiahita-kuéragui—ha haʼe avei ohecha itavayguakuéra ndojeroviaiha hína pe mbaʼe omotenondevaʼekue hikuái ijojaha—upévare, okyhyjégui ndohupytýiramo g̃uarã pe oipotáva, ojagarra itavayguakuéra ohosévape ha oho Nefi retãme.\n\n30 Koʼág̃a, Moroni ohecha naiporãiha lamanita-kuéra oñemombareteve; upévare oñandu ojokovaʼerãha Amalickíah tavayguakuérape, térã ojagarra chupekuéra ha ombojevy jey, ha ojukauka Amalickíah-pe; heẽ, oikuaágui haʼe omokyreʼỹtaha pochyrã hesekuéra lamanita-kuérape, ha ojapotaha ou hag̃ua hikuái ñorairõme hesekuéra; ha oikuaa Amalickíah ojapotaha upéva ohupyty hag̃ua imbaʼepota.\n\n31 Upévare Moroni ohecha oĩ porãha ojagarra ijehersitokuéra, oñembyatyvaʼekue, ha oñearmavaʼekue, ha ojapovaʼekue konvénio oñongatutaha hikuái pe pyʼaguapy—ha ojehu ojagarra ijehérsito ha oho hogaaokuéra reheve pe taveʼỹme, ojoko hag̃ua Amalickíah rape taveʼỹme.\n\n32 Ha ojehu ojapo oipotaháicha, ha oho pe taveʼỹme, ha ojoko Amalickíah ehersitokuéra.\n\n33 Ha ojehu Amalickíah oñani mbovymi ijehersitokuéra ndive, ha hembyrekuéra oñemeʼẽ Moroni pópe ha ojegueraha jey Zarahemla retãme.\n\n34 Koʼág̃a, Moroni oñehenóivo hue guasukuéra rehe ha tavayguakuéra ñeʼẽ rupi, upévare haʼe oguereko puʼaka haʼe oipotaháicha nefita-kuéra ehérsito apytépe, omoĩ ha omombaʼapo hag̃ua autorida hiʼarikuéra.\n\n35 Ha ojehu opa amalickiahita ndojaposéiva konvénio ojokóvo pe sãsorã, oguereko hag̃ua hikuái peteĩ ñeisãmbyhy isãsóva, haʼe ojapo upévape tojejuka; ha mbovy oĩ orrechasáva pe konvénio sãsorã.\n\n36 Ha ojehu avei, ojapo oñemboveve pe sãso poyvi opa tórre ári oĩva opa upe tetãme, haʼéva nefita-kuéra mbaʼe; ha péicha Moroni oñotỹ pe sãso poyvi nefita-kuéra apytépe.\n\n37 Ha oñepyrũjey oguereko hikuái pyʼaguapy upe tetãme; ha péicha oñongatu hikuái pyʼaguapy upe tetãme opapota peve désimo novéno ary huekuéra ñeisãmbyhy.\n\n38 Ha Helamán ha umi sumo sacerdotekuéra oñongatu avei orden upe tupaópe; heẽ, irundy ary aja jepe oguereko hikuái heta pyʼaguapy ha vyʼa upe tupaópe.\n\n39 Ha ojehu oĩ heta omanóva, oguerovia atãvo Ñandejára Jesucristo orredimihague hiʼangakuéra; upéicha osẽ hikuái vyʼápe yvóragui.\n\n40 Ha oĩ omanóva akãnundúgui, oĩ memévajepi ary pukukue upe tetãme—ha katu ndahetái omanovaʼekue akãnundúgui, iporãitereígui umi pohã ñana ha hapokuéra Tupã ombosakoʼivaʼekue omonguera hag̃ua umi mbaʼasy oguerúva, ohupytýva yvyporakuérape umi arapytu ñemboheko rupi—\n\n41 Ha katu oĩ heta omanóva tujágui; ha umi omanovaʼekue Cristo jeroviápe ovyʼa ipype, roimoʼãvaʼerãháicha.\n\n", "alma 47": "[center][font_size=26]Ñembyaty 47[/font_size][/center]\n\n[i]Amalickíah oiporu ñuhã, jejuka, ha japu haʼe hag̃ua lamanita-kuéra rréi—Nefita-kuéra osẽvaʼekue iñañave ha iñarõve lamanita-kuéragui. 72 ary Cristo mboyve.[/i]\n\n1 Koʼág̃a jahajeýta ñande kuatiajehaipyrépe Amalickíah ha umi okañyvaʼekuépe hendive taveʼỹme; ha, péina ápe, haʼe ojagarrákuri umi ohovaʼekue hendivépe, ha oho Nefi retãme lamanita-kuéra apytépe, ha omokyreʼỹ lamanita-kuérape pochyrã nefita-kuéra rehe, upéicha rupi lamanita-kuéra rréi omondo peteĩ momarandu opa hetã tuichakue, opa itavayguakuéra apytépe, oñembyaty jey hag̃ua hikuái oho hag̃ua ñorairõme nefita-kuéra rehe.\n\n2 Ha ojehu pe momarandu oho rire opavave ijapytepekuéra okyhyjeterei hikuái; heẽ, okyhyje hikuái ombopochýramo g̃uarã upe rréipe, ha avei okyhyje hikuái oho hag̃ua ñorairõme nefita-kuéra rehe ani ojeipeʼa chuguikuéra hekove. Ha ojehu ndoipotái hikuái, térã hetave ijapytepekuéra naiñeʼẽrenduséi upe rréi rembiapoukapykuérare.\n\n3 Ha koʼág̃a ojehu pe rréi oñekoʼõi naiñeʼẽrendúi haguére hikuái; upévare omeʼẽ Amalickíah-pe oisãmbyhy hag̃ua umi ijehérsito apytégui iñeʼẽrenduvaʼekue hembiapoukapykuérare, ha heʼi chupe toho ha tojopy chupekuéra ojagarra hag̃ua umi árma.\n\n4 Koʼág̃a péina ápe, kóva haʼe Amalickíah oipotáva; haʼégui peteĩ kuimbaʼe ikatupyrýva mbaʼevairã upévare ojapo ikorasõme peteĩ plan oipeʼa hag̃ua lamanita-kuéra rréipe ijapykajeguágui.\n\n5 Ha koʼág̃a haʼe ohupytýkuri puʼaka oisãmbyhy hag̃ua umi lamanita-kuéra rréi ndive oĩvape; ha oheka oñemoĩporã umi naiñeʼẽrendúiva ndive; upévare oho tenda hérava Onida-pe, upépe okañýgui opa lamanita-kuéra; oikuaágui hikuái oñemoag̃uiha hína pe ehérsito, ha oimoʼãgui hikuái ouha ohundi hag̃ua chupekuéra, upévare okañy hikuái Onida-pe, oĩháme umi árma.\n\n6 Ha ohenóikuri hikuái peteĩ kuimbaʼe haʼe hag̃ua rréi ha mburuvicha hiʼarikuéra, omoĩvo hikuái iñapytuʼũmekuéra peteĩ mbaʼe ñemovãʼỹ ndojejopymoʼãiha chupekuéra oñemoĩ hag̃ua nefita-kuéra rehe.\n\n7 Ha ojehu oñembyatýkuri hikuái peteĩ yvyty hérava Antipas ruʼãme, oñembosakoʼívo ñorairõrã.\n\n8 Koʼág̃a, ndahaʼéi Amalickíah oikeséva ñorairõme hendivekuéra heʼi haguéicha upe rréi; ha katu péina ápe, pe haʼe oipotáva haʼe oñemoĩporã lamanita-kuéra ehérsito ndive, oisãmbyhy hag̃ua chupekuéra ha oipeʼa hag̃ua ijapykajegua upe rréigui ha ojagarra hag̃ua upe rréino.\n\n9 Ha péina ápe, ojehu ojapo ijehérsito omoĩ hogaaokuéra pe yvytypaʼũ oĩva yvyty Antipas ypýpe.\n\n10 Ha ojehu og̃uahẽvo pyhare omondo peteĩ aty ñemi yvyty Antipas-pe, ojerurévo umi oĩva pe yvyty ruʼã ári mburuvichápe, hérava Lehonti, oguejy hag̃ua pe yvyty rembeʼýpe, haʼe oñeʼẽségui hendive.\n\n11 Ha ojehu Lehonti oikuaávo pe momarandu noñanimái oguejývo pe yvyty guýpe. Ha ojehu Amalickíah omondojey chupe mokõiha momarandu, ojerurévo chupe oguejy hag̃ua. Ha ojehu Lehonti ndoguejyséi; ha haʼe omondo mbohapyha jey.\n\n12 Ha ojehu Amalickíah ohechávo ndaikatuiha omboguejy Lehonti-pe pe yvytýgui, haʼe ojupi pe yvyty ruʼãme, haimete Lehonti ñu meve; ha omondo jey irundyha momarandu Lehonti-pe, oipotágui haʼe oguejy, ha togueru hendive iñangarekoharakuéra.\n\n13 Ha ojehu Lehonti oguejývo iñangarekoharakuéra ndive oĩháme Amalickíah, ko Amalickíah heʼi chupe oguejy hag̃ua pyharekue ijehérsito reheve, ha omongora hag̃ua oĩháme umi rréi omeʼẽvaʼekue chupe oisãmbyhy hag̃ua, ha omeʼẽtaha chupekuéra Lehonti pópe, haʼe omoĩramo chupe (Amalickíah) mburuvicha mokõiháramo opa upe ehérsito ári.\n\n14 Ha ojehu Lehonti oguejy ijehersitokuéra ndive ha omongora hikuái Amalickíah ehersitokuérape, ha upéicha opuʼã mboyve hikuái koʼẽtĩvo ojeréma hesekuéra Lehonti ehersitokuéra.\n\n15 Ha ojehu ñemongorápe ojejuhúvo hikuái, ojerureʼasy Amalickíah-pe oheja hag̃ua chupekuéra ojoaju hikuái ijoykeʼykuéra ndive, ani hag̃ua oñehundi chupekuéra. Koʼág̃a péva haʼe pe mbaʼe Amalickíah oipotavaʼekue.\n\n16 Ha ojehu omeʼẽ ijehersitokuérape, oñemoĩvo upe rréi heʼivaʼekuére. Koʼág̃a kóva haʼe Amalickíah oipotavaʼekue, ojapo hag̃ua haʼe ojaposéva oipeʼávo ijapykajeguágui upe rréipe.\n\n17 Koʼág̃a haʼékuri lamanita-kuéra jepokuaa, ojejukáramo huvicha guasukuéra, ohenói hikuái pe mburuvicha mokõihápe hendaguépe mburuvicha guasúramo.\n\n18 Ha ojehu Amalickíah ojapouka peteĩ hembiguáipe tomeʼẽ saʼi saʼi venéno Lehonti-pe, omano meve.\n\n19 Koʼág̃a, Lehonti omano rire, lamanita-kuéra ohenói Amalickíah-pe imburuvicha ha tendota guasúramo.\n\n20 Ha ojehu Amalickíah oho ijehersitokuéra reheve (ohupytýgui oipotavaʼekue) Nefi retãme, Nefi tavaguasúpe, haʼéva hína tavaguasu oñemombaʼeguasuvéva.\n\n21 Ha pe rréi osẽ iñangarekoharakuéra reheve ohug̃uaitĩ hag̃ua chupe, oimoʼãgui haʼe Amalickíah okumplihague hembiapoukapykuéra, ha Amalickíah ombyatyhague tuichaite ehérsito oho hag̃ua hikuái ñorairõme nefita-kuéra rehe.\n\n22 Ha katu péina ápe, osẽvo pe rréi ohug̃uaitĩ hag̃ua chupe Amalickíah ojapouka hembiguaikuéra tosẽ ojotopa hag̃ua pe rréi ndive. Ha oho ha oñesũ hikuái upe rréi renondépe, omomorãramog̃uáicha hikuái chupe tuicha haguére.\n\n23 Ha ojehu upe rréi oipyso ijyva omopuʼã hag̃ua chupekuéra, ojejepokuaaháicha lamanita-kuéra apytépe, ojehechauka hag̃ua pyʼaguapy, jepokuaa ojagarravaʼekue hikuái nefita-kuéragui.\n\n24 Ha ojehu omopuʼã vove yvýgui upe peteĩme, péina ápe haʼe oikutu rréipe ikorasõme; ha haʼe hoʼa yvýpe.\n\n25 Koʼág̃a pe rréi rembiguaikuéra oñani; ha Amalickíah rembiguaikuéra osapukái, heʼívo:\n\n26 Péina ápe, umi rréi rembiguaikuéra oikutu chupe ikorasõme, ha hoʼa ha haʼekuéra oñani; péina ápe, peju ha pehecha.\n\n27 Ha ojehu Amalickíah heʼi ijehersitokuérape oho hag̃ua ha ohecha mbaʼépa ojehu rréipe; ha og̃uahẽvo hikuái upe tendápe, ha ojuhúvo pe rréi huguypaha, Amalickíah ojapo oñekoʼõietereiramoguáicha, ha heʼi: Opavave ohayhuvaʼekue upe rréipe, tosẽ, ha tomuña hembiguaikuérape ojuka hag̃ua chupekuéra.\n\n28 Ha ojehu opavave ohayhuvaʼekue pe rréipe, ohendúvo koʼã ñeʼẽ, osẽ ha omuña umi rréi rembiguáipe.\n\n29 Koʼág̃a, umi rréi rembiguái ohechávo omuñaha chupekuéra peteĩ ehérsito, henyhẽ jey hikuái kyhyjégui, ha okañy taveʼỹme, ha og̃uahẽ hikuái Zarahemla retãme ha ojoaju Ammón tavayguakuéra ndive.\n\n30 Ha pe ehérsito omuñavaʼekue chupekuéra ojevyjey, ohorei rire hapykuerikuéra; ha péicha Amalickíah, ijapu rupi, oñemombaʼe tavayguakuéra korasõre.\n\n31 Ha ojehu upe koʼẽme oike Nefi tavaguasúpe ijehersitokuéra ndive, ha ojagarra upe tavaguasu.\n\n32 Ha koʼág̃a ojehu pe rréina, ohendúvo rréi ojejukahague—Amalickíah omondóguikuri peteĩ aty omombeʼu hag̃ua rréinape ojejukahague rréi hembiguaikuérare, ha haʼe omuñahague chupekuéra ijehérsito reheve, ha katu reihague, okañýgui haʼekuéra—\n\n33 Upévare, pe rréina oikuaávo ko marandu ombohovái Amalickíah-pe, ojerurévo chupe operdona hag̃ua hekove umi yvypóra tavaguasuguápe; ha avei heʼika chupe ou hag̃ua hendápe; ha avei ojerure chupe ogueru hag̃ua testígo hendive pe rréi ñemano rehegua.\n\n34 Ha ojehu Amalickíah ogueraha pe tembiguái ojukavaʼekue upe rréipe, ha opavave oĩvaʼekue hendive, ha oike hikuái rréina oĩháme, pe tenda haʼe oguapyhápe; ha opavave haʼekuéra otestifika chupe hembiguaikuéra ojukahague rréipe; ha haʼekuéra heʼi avei: Oñani hikuái; ndotestifikái piko kóva hesekuéra? Ha péicha omoañete hikuái rréinape upe rréi jejuka reheguáre.\n\n35 Ha ojehu Amalickíah oñehaʼã oñemoĩporã pe rréina ndive, ha ojagarra chupe hembirekorã; ha péicha ijapu rupi, ha hembiguaikuéra katupyry pytyvõ rupi, haʼe ohupyty upe rréino; heẽ, ojeikuaa chupe rréiramo opa upe tetãme, opa lamanita tavayguakuéra apytépe, haʼéva lamanita, ha lemuelita ha ismaelita-kuéra, ha opa nefita-kuéragui osẽvaʼekue, Nefi rreinádo guive ko ára peve.\n\n36 Koʼág̃a koʼã osẽvaʼekue, oguerekóvo nefita-kuéra tekomboʼe ha kuaapy, heẽ, oñehekomboʼégui chupekuéra peteĩcha Ñandejára jeikuaápe, upevére, mbaʼeguasu ñamombeʼu, ndaʼaréi osẽ rire hikuái ipyʼahatãve ha ipireʼatãve hikuái, ha iñarõve, iñañave ha hesaiteve lamanita-kuéragui—oñapymi meve hikuái lamanita-kuéra jepokuaápe; oñemeʼẽvo tekoreípe, ha opáichagua tekotieʼỹme; heẽ, hesaraipaitévo Ñandejára Itupãgui.\n\n", "alma 48": "[center][font_size=26]Ñembyaty 48[/font_size][/center]\n\n[i]Amalickíah omokyreʼỹ lamanita-kuérape nefita-kuéra rehe—Moroni ombosakoʼi itavayguakuérape omoʼã hag̃ua Cristiano-kuéra mbaʼéva—Moroni hory pe tekosãso ha ñemosãsóme ha haʼe peteĩ Tupã rehegua kuimbaʼe ipuʼakapáva. 72 ary rupi Cristo mboyve.[/i]\n\n1 Ha koʼág̃a ojehu, Amalickíah ohupytymívo pe rréino oñepyrũ omokyreʼỹ lamanita-kuéra korasõ Nefi tavayguakuéra rehe; heẽ, ohenói kuimbaʼekuérape itórre guive oñeʼẽ hag̃ua lamanita-kuérape, nefita-kuérare.\n\n2 Ha péicha haʼe omokyreʼỹ ikorasõkuéra nefita-kuérare, upéichagui opávo pe désimo novéno ary huekuéra ñeisãmbyhy, ojapóvo hembipota ko ára peve, heẽ, oñemoĩvo chupe lamanita-kuéra rréiramo, orreinasékuri avei opa upe tetã ári, heẽ, ha opa tavayguakuéra oĩva upe tetã ári, nefita ha lamanita-kuérava.\n\n3 Upévare haʼe ohupytýkuri hembipota, omohatãgui lamanita-kuéra korasõ ha omoypytũ iñapytuʼũnguéra, ha omokyreʼỹkuri chupekuéra pochyrã, ombyaty peve peteĩ ehérsito guasu oho hag̃ua ñorairõme nefita-kuéra rehe.\n\n4 Heʼímagui haʼe ijupe, hetaitereígui itavayguakuéra, ipuʼakataha nefita-kuérare ha oguerahataha chupekuéra ñeñapytĩmbýpe.\n\n5 Upéicha haʼe ohenói mburuvicha guasu zoramita-kuéra apytépegui, koʼãva oikuaavégui nefita-kuéra mbaretégui, ha tenda okañyha hikuái, ha itavaguasukuéra renda ikangyvehápe; upévare haʼe ohenói chupekuéra mburuvicha guasúramo ijehérsito ári.\n\n6 Ha ojehu omopuʼã hikuái henda, ha oho hikuái Zarahemla retã gotyo pe taveʼỹme.\n\n7 Koʼág̃a, ojehu péicha Amalickíah ohupyty aja ohóvo puʼaka pokarẽ ha mbotavy rupi, Moroni katu, ambue hendápe, ombosakoʼi oikóvo tavayguakuéra apytuʼũ ijeroviareko hag̃ua hikuái Ñandejára Itupã ndive.\n\n8 Heẽ, haʼe omombaretékuri oikóvo nefita-kuéra ehérsito, ha omopuʼã moʼãha michĩmi, térã tenda oñemoʼã hag̃ua hikuái; omopuʼãvo tápia yvyguigua ijehérsito jerére, ha omopuʼã avei tápia itágui omongora hag̃ua chupekuéra, itavaguasukuéra jerére ha hetãnguéra rembeʼýpe; heẽ, opa pe tetã jerére.\n\n9 Ha umi tendamoʼãha ikangyvehápe omoĩ hetave kuimbaʼekuéra; ha upéicha omoʼã ha omombarete upe tetã nefita-kuéra mbaʼéva.\n\n10 Ha kóicha haʼe oñembosakoʼíkuri omoʼã hag̃ua hekosãso, hetã, hembireko, ha itaʼyrakuéra, ha ipyʼaguapy, ha upéicha oikove hag̃ua hikuái Ñandejára Itupãme g̃uarã, ha oñongatu hag̃ua ihayhuʼỹhakuéra ohenóiva cristiano-kuéra mbaʼéva.\n\n11 Ha Moroni haʼékuri peteĩ yvypóra imbarete ha ipuʼakapáva; peteĩ kuimbaʼe oikũmby porãmbáva; heẽ, peteĩ yvypóra ndahorýiva tuguy ñeñohẽme; peteĩ kuimbaʼe hiʼánga horýva hetã ha ijoykeʼykuéra rekosãso ha ñemosãsóme, ñeñapytĩmby ha tekoʼapytĩgui;\n\n12 Heẽ, peteĩ yvypóra ikorasõ renyhẽva aguyjégui Itupãme, hetaite mbaʼeporã ha jehovasa omeʼẽva rehe haʼe itavayguakuérape; peteĩ yvypóra ombaʼapoitereíva itavayguakuéra ñeimeporã ha ñemoʼãrãre.\n\n13 Heẽ, ha haʼe peteĩ yvypóra oñemovãʼỹva Cristo jeroviápe, ha haʼe oñeʼẽmeʼẽvaʼekue omoʼãtaha itavayguakuérape, iderécho, ha hetã, ha irreligión, jepe oñohẽ meve huguy.\n\n14 Koʼág̃a oñemboʼevaʼekue nefita-kuérape oñemoʼã hag̃ua ihayhuʼỹhakuéragui, jepe tekotevẽramo tuguy ñeñohẽ meve; heẽ, ha oñemboʼevaʼekue avei chupekuéra arakaʼeve nombopochyivaʼerãha hikuái avavépe, heẽ, ha arakaʼeve nomopuʼãivaʼerãha kysepuku ndahaʼéiramo ihayhuʼỹhakuéra rehe, térã omoʼã hag̃ua hikuái hekove.\n\n15 Ha kóva haʼevaʼekue ijeroviakuéra, ojapóramo hikuái upéicha Tupã omoakãrapuʼãta chupekuéra upe tetãme, térã ambue ñeʼẽme, ijeroviarekóramo hikuái iñeʼẽrendúvo Tupã rembiapoukapykuérare haʼe omoakãrapuʼãta chupekuéra upe tetãme; heẽ, omomarandúta chupekuéra okañy, térã oñembosakoʼi hag̃ua ñorairõguasurã, mbaʼevaípe oĩháicha hikuái.\n\n16 Ha avei, Tupã oikuaaukataha chupekuéra moõpa ohovaʼerã oñemoʼã hag̃ua ihayhuʼỹhakuéragui, ha ojapóvo upéva, Ñandejára omosãsóta chupekuéra; ha kóva haʼe Moroni jerovia, ha ikorasõ oñemboverapy umívape; ndahaʼéi tuguy ñeñohẽme ha katu mbaʼeporã apópe, omoʼãvo itavayguakuérape, heẽ, iñeʼẽrendúvo Tupã rembiapoukapykuérare, heẽ, ha oñemoĩvo tembiapovai rehe.\n\n17 Heẽ, añetehápe, añetehápe che haʼe peẽme, opavave yvypóra haʼérire, ha haʼéramo, ha ikatúramo haʼe tapiaite, Moroni-chagua, péina ápe, añaretãmegua puʼakakuéra ojeityvyrovaʼerãmoʼã tapiaite; heẽ, pe aña ndoguerekoivaʼerãmoʼã puʼaka arakaʼeve yvypóra raʼykuéra korasõ ári.\n\n18 Péina ápe, haʼevaʼekue haʼe peteĩ kuimbaʼe Ammón chagua, Mosíah raʼy, heẽ, ha jepe ambue Mosíah raʼykuéraicha, heẽ, ha avei Alma ha itaʼyrakuéraicha, opavave haʼekuéra haʼevaʼekuégui Tupã rehegua kuimbaʼe.\n\n19 Koʼág̃a péina ápe, Helamán ha ijoykeʼykuéra ombaʼapo avei tavayguakuérape g̃uarã Moroni ojapoháicha; omboʼégui hikuái Tupã ñeʼẽ, ha omongarai hikuái arrepentimientorã opavave yvypóra ohendusévape iñeʼẽ.\n\n20 Ha péicha osẽkuri hikuái, ha tavayguakuéra oñemomirĩ umi iñeʼẽ rupi, oñemoĩporãiterei peve hikuái Ñandejára ndive, ha péicha oñemosãso chupekuéra ñorairõguasu ha joavýgui ijapytepekuéra, heẽ, jepe irundy ary pukukue aja.\n\n21 Ha katu, che haʼe haguéicha, pe désimo novéno ary pahávo, heẽ, pyʼaguapy oĩjepevérõ ijapytepekuéra, ndojaposéiramo jepe hikuái, oñorairõmante ijoykeʼykuéra, lamanita-kuéra ndive.\n\n22 Heẽ, ha ipahápe, iñorairõguasu lamanita-kuéra ndive ndopái heta ary pukukue aja, jepe heta ndojaposéi hikuái.\n\n23 Koʼág̃a, ombyasyeterei hikuái omopuʼã haguére hiʼárma lamanita-kuéra rehe, ndahorýigui hikuái tuguy ñeñohẽme; heẽ, ha ndahaʼéi upévante—ombyasyetereígui hikuái haʼekuéra rupi oñemondotaha hetaite ijoykeʼykuéra ko yvóragui peteĩ yvóra opaveʼỹvape, oñembosakoʼiʼỹre hikuái oñemoĩ hag̃ua Itupã renondépe.\n\n24 Upevére, ndaikatúi oheja hikuái ojeipeʼa hekovekuéra, hembireko ha itaʼyrakuéra ojejukavai hag̃ua umi peteĩ ára haʼevaʼekuére ijoykeʼykuéra heko ñarõitéva, heẽ, ha osẽvaʼekue itupaógui, ha ohovaʼekue ijapytepekuéragui ha osẽvaʼekue ohundi hag̃ua chupekuéra ojoajúvo hikuái lamanita-kuéra ndive.\n\n25 Heẽ, ndaikatúi oheja hikuái ijoykeʼykuéra hory nefita-kuéra ruguy rehe, oĩ aja iñeʼẽrendúva Tupã rembiapoukapykuérare, Ñandejára ñeʼẽmeʼẽ haʼéguikuri, iñeʼẽrendúramo hembiapoukapykuérare oñakãrapuʼãtaha hikuái upe tetãme.\n\n", "alma 49": "[center][font_size=26]Ñembyaty 49[/font_size][/center]\n\n[i]Lamanita-kuéra ojasuruvaʼekue ndaikatúi ojagarra Ammoníah ha Noé tavaguasukuéra ñemoʼãpyréva—Amalickíah omoñeʼẽngái Tupãme ha oñeʼẽmeʼẽ hoyʼutaha Moroni ruguy—Helamán ha ijoykeʼykuéra omombareténte hína pe tupao. 72 ary rupi Cristo mboyve.[/i]\n\n1 Ha koʼág̃a ojehu pe undésimo jasy desimonovéno arýpe, ára diez jasy jave, ojehecha lamanita-kuéra ehérsito oñemoag̃uiha hína Ammoníah retã gotyo.\n\n2 Ha péina ápe, pe tavaguasu oñemopuʼãjeykuri, ha Moroni omoĩkuri peteĩ ehérsito pe tavaguasu rembeʼy ypýpe, ha omopuʼãkuri hikuái peteĩ moʼãha yvyguigua oñemoʼã hag̃ua hikuái lamanita-kuéra huʼy ha itágui; péina ápe, oñorairõgui hikuái ita ha huʼy reheve.\n\n3 Péina ápe, che haʼékuri Ammoníah tavaguasu oñemopuʼãjey hague. Che haʼe peẽme, heẽ, oñemopuʼãjeyhague peteĩ pehẽngue, ha lamanita-kuéra ohundíguikuri peteĩ árape tavayguakuéra hembiapovai rupi, oimoʼã hikuái haʼejeýta hiʼupy hasyʼỹva chupekuéra g̃uarã.\n\n4 Ha katu péina ápe, tuichaite niko ipoʼaʼỹ; péina ápe, nefita-kuéra omopuʼãguikuri peteĩ moʼãha yvyguigua ijererekuéra, ijyvatetereígui lamanita-kuéra ndaikatúi ojapi porã chupekuéra ijita ha ihuʼykuéra reheve, ni ndaikatúi hoʼa hikuái hiʼarikuéra ndahaʼéirõ pe okẽ rupive.\n\n5 Koʼág̃a ko árape umi lamanita-kuéra mburuvicha guasu omombaʼeguasueterei, nefita-kuéra arandu ombosakoʼi haguére umi henda ñemoʼãha.\n\n6 Koʼág̃a lamanita-kuéra mburuvicha oimoʼãkuri, hetaiterei haguére hikuái, heẽ, oimoʼãkuri horytaha hikuái hoʼávo hiʼarikuéra ojapóma haguéicha; heẽ, ha oñembosakoʼíkuri avei hikuái tetemoʼãha, ha pytiʼamoʼãha reheve; ha oñembosakoʼíkuri avei hikuái ao mymba pirégui reheve; heẽ, ao iñanambusuetereíva omoʼã hag̃ua hete opívo.\n\n7 Ha oñembosakoʼívo hikuái upéicha oimoʼã ndahasymoʼãi chupekuéra ipuʼaka hesekuéra ha ojopytaha ijoykeʼykuérape pe ñeñapytĩmby júgo poguýpe, térã ojukáta ha ojukavaitaha chupekuéra haʼekuéra oipotaháicha.\n\n8 Ha katu péina ápe, omombaʼeguasuve hag̃ua hikuái, haʼekuéra oñembosakoʼíkuri ojotopa hag̃ua hendivekuéra, arakaʼeve ndojeikuaái haguéicha Nefi raʼykuéra apytépe. Koʼág̃a oñembosakoʼíkuri hikuái oñorairõ hag̃ua lamanita-kuéra ndive, Moroni heʼihaguéicha chupekuéra.\n\n9 Ha ojehu lamanita-kuéra, térã amalickiahita-kuéra, omombaʼeguasueterei ohechávo mbaʼéichapa oñembosakoʼi hikuái ñorairõguasurã.\n\n10 Koʼág̃a, pe rréi Amalickíah oguejýrire Nefi retãgui, ijehérsito renonderã, ikatumbaʼékuri ojapo lamanita-kuéra oñemoĩ nefita-kuéra rehe pe Ammoníah retãme; péina ápe, ndahaʼéigui chupe mbaʼeve itavayguakuéra ruguy.\n\n11 Ha katu péina ápe, Amalickíah haʼete ndoʼúi ñorairõme. Ha péina ápe, imburuvicha guasukuéra noñanimái oñemoĩvo nefita-kuérare Ammoníah tavaguasúpe, Moroni omoambuégui umi mbaʼe nefita-kuéra apytépe, upéicha lamanita-kuéra ojecha poʼaʼỹme umi henda ñemoʼãha rupi ha ndaikatúi oñemoĩ hikuái hesekuéra.\n\n12 Upévare oho hikuái pe taveʼỹme, ha omopuʼã hikuái hendag̃ua ha oguata Noé retã gotyo, oimoʼãgui péva haʼeha tenda mokõiha iporãvéva ou hag̃ua hikuái nefita-kuérare.\n\n13 Ndoikuaáigui hikuái Moroni omombaretehague, térã omopuʼãhague tenda ñemoʼãha, opa tavaguasúpe opa tetã jerépe; upévare, oguata hikuái tenonde gotyo Noé retã gotyo peteĩ ñeʼẽme; heẽ, imburuvicha guasukuéra oñemotenonde ha oñeʼẽmeʼẽ ohunditaha tavayguakuéra upe tavaguasuguápe.\n\n14 Ha katu péina ápe, iñemondyirã, pe Noé tavaguasu, haʼevaʼekue peteĩ tenda naimbaretéiva, koʼág̃a, Moroni rupive, oñemombaretékuri, heẽ, jepe imbareteve Ammoníah tavaguasúgui.\n\n15 Ha koʼág̃a, péina ápe, koʼãvape Moroni iñarandúkuri; oimoʼãguikuri oñemondyitaha hikuái Ammoníah tavaguasúpe; ha Noé tavaguasu haʼéguikuri upe mboyve tenda ikangyvéva upe tetãme, upévare oguatákuri hikuái upépe oñorairõ hag̃ua; ha péicha oikókuri haʼe oipota haguéicha.\n\n16 Ha péina ápe, Moroni ohenóikuri Lehi-pe haʼe hag̃ua mburuvicha guasu upe tavaguasupegua kuimbaʼekuéra ári; ha haʼe pe Lehi oñorairõvaʼekue lamanita-kuéra ndive pe yvytypaʼũme ysyry Sidón kuarahyresẽ gotyo.\n\n17 Ha koʼág̃a péina ápe ojehu, lamanita-kuéra ohechávo Lehi oisãmbyhyha pe tavaguasu ojehechajey hikuái poʼaʼỹme, okyhyjetereígui hikuái Lehi-gui; upevére imburuvicha guasukuéra oñeʼẽmeʼẽkuri oñemoĩtaha pe tavaguasu rehe; upévare, ogueru hikuái ijehérsito.\n\n18 Koʼág̃a péina ápe, lamanita-kuéra ndaikatúikuri oike henda moʼãhakuérape ndahaʼéiramo pe okẽ rupi, ijyvatetereígui pe tápia oñemopuʼãvaʼekue, ha pe yvykua pypuku ojejoʼovaʼekue ijerére, pe okẽme añónte nahániri.\n\n19 Ha péicha nefita-kuéra oñembosakoʼíkuri ohundi hag̃ua oimeraẽva oñehaʼãva ojupi oike hag̃ua oimeha rupirei upe tenda moʼãháme, ojapívo chupekuéra ita ha ihuʼýpe.\n\n20 Ha péicha oĩkuri hikuái ñembosakoʼípe, heẽ, peteĩ ikuimbaʼekuéra imbaretevéva aty, ikysepuku ha hiʼondakuéra reheve, oipyʼajopy hag̃ua opavave oñehaʼãvape oike hag̃ua henda moʼãhakuérape upe okẽ rupi; ha péicha oĩkuri hikuái ñembosakoʼípe oñemoʼã hag̃ua lamanita-kuéragui.\n\n21 Ha ojehu umi lamanita-kuéra mburuvicha ogueraha ijehersitokuéra upe tenda okẽ renondépe, ha oñepyrũ oñorairõ hikuái nefita-kuéra ndive, oike hag̃ua henda moʼãhakuérape; ha katu péina ápe, ojerrechasa chupekuéra heta ára aja, upéicha rupi ojejuka hikuái tuicha jejukavaípe.\n\n22 Koʼág̃a ohechávo hikuái ndaikatuiha ipuʼaka nefita-kuérare pe okẽ rupive, oñepyrũ ojoʼo hikuái itapiakuéra yvyguigua ojapo hag̃ua peteĩ tape ohasa hag̃ua ijehersitokuéra, oñorairõ hag̃ua hendivekuéra peteĩcha; ha katu péina ápe, koʼã mbaʼe ojaposévape oñehundi chupekuéra umi ita ha huʼykuéra ojapíva hikuái hesekuéra rupi; ha omyenyhẽrangue ijyvykuakuéra oitývo umi tápia yvyguigua, haʼekuéra omyenyhẽ heʼõnguekuéra ha hete jekutupyrévape.\n\n23 Ha péicha nefita-kuéra ipuʼaka opa mbaʼépe ihayhuʼỹhakuérare; ha péicha lamanita-kuéra oñehaʼãkuri ohundi nefita-kuérape omanomba peve opa imburuvicha guasukuéra; heẽ, ha oĩvékuri mil-gui omanovaʼekue lamanita-kuéra apytépe; ha, ambue hendápe katu, nomanóikuri ni peteĩ ánga nefita-kuérava.\n\n24 Oĩkuri cincuenta rupi ojekutuvaʼekue, oĩvaʼekue upe okẽme lamanita-kuéra huʼy jehupytýpe, ha katu omoʼã chupekuéra hetemoʼãhakuéra, ha ipytiʼamoʼãhakuéra, ha iñakãmoʼãhakuéra, upéicha rupi ojekutu chupekuéra hetymámente, heta oĩ oĩvaietereíva.\n\n25 Ha ojehu, lamanita-kuéra ohechávo mayma huvicha guasukuéra ojejukahague oñani hikuái pe taveʼỹme. Ha ojehu ohojey hikuái Nefi retãme, omombeʼu hag̃ua irréi, Amalickíah-pe, nefitava, heñóigui chuguikuéra, tuicha iñehundikuéragui.\n\n26 Ha ojehu haʼe ipochyetereíkuri itavayguakuéra ndive, ndohupytýigui hembipota nefita-kuéra ári; ha ndojopýiguikuri chupekuéra pe ñeñapytĩmby júgope.\n\n27 Heẽ, haʼe oñekoʼõietereíkuri, ha omoñeʼẽngái Tupãme, ha avei Moroni-pe, oñeʼẽmeʼẽvo hoyʼutaha huguy; ha péva Moroni iñeʼẽrendu haguére Tupã rembiapoukapykuérare oñembosakoʼívo omoʼã hag̃ua itavayguakuérape.\n\n28 Ha ojehu, ambue hendápe, Nefi tavayguakuéra omeʼẽkuri aguyje Ñandejára Itupãme, ipuʼaka ijojaʼỹva rehe omosãso hag̃ua chupekuéra ihayhuʼỹhakuéra pógui.\n\n29 Ha péicha opákuri pe désimo novéno ary huekuéra ñeisãmbyhy Nefi tavayguakuéra ári.\n\n30 Heẽ, oĩkuri pyʼaguapy meme ijapytepekuéra, ha tuichaiterei akãrapuʼã pe tupaópe pe ñangareko ha jesareko omeʼẽva rupi hikuái Tupã ñeʼẽ rehe, ojeʼéva chupekuéra Helamán, ha Shiblón, Coriantón, ha Ammón ha ijoykeʼykuéra rupi, heẽ, ha opavave umi oñeordenavaʼekue pe Tupã órden marangatu rupive, oñemongaraívo arrepentimientorã, ha oñemondóvo omboʼe hag̃ua tavayguakuéra apytépe.\n\n", "alma 50": "[center][font_size=26]Ñembyaty 50[/font_size][/center]\n\n[i]Moroni omombarete nefita-kuéra retã—Omopuʼã hikuái heta tavaguasu pyahu—Ñorairõguasu ha ñehundi ohasavaʼekue nefita-kuéra ára hekoñaña ha hembiapovai jave—Teáncum ipuʼaka Moriantón ha umi osẽvaʼekue rehe—Nefíah omano, ha itaʼýra Pahorán oguapy pe apyka hudisiálpe. 72–67 ary rupi Cristo mboyve.[/i]\n\n1 Ha koʼág̃a ojehu Moroni ndohejái ñembosakoʼi ñorairõguasurã, ni omoʼã hag̃ua itavayguakuéra lamanita-kuéragui; ha oñepyrũvo ary veinte huekuéra ñeisãmbyhy, haʼe ojapouka ijehersitokuéra oñepyrũ omopuʼã heta yvy opa umi tavaguasu jerére, opa tetã haʼéva nefita-kuéra mbaʼépe.\n\n2 Ha koʼã yvyʼaty ári omoĩka yvyra, heẽ, tembiapo yvyraguigua oñemopuʼãva peteĩ kuimbaʼe pukukuéicha, umi tavaguasu jerére.\n\n3 Ha haʼe ojapouka koʼã tembiapo yvyraguigua ári oñemopuʼã estakáda opa hendáre; ha umíva ijyvate ha imbarete.\n\n4 Ha haʼe omopuʼãuka tórre ijyvatevéva umi estakádagui, ha haʼe omopuʼãuka moʼãha koʼã tórre ári, lamanita-kuéra ita ha huʼy ani hag̃ua ojapi chupekuéra.\n\n5 Ha ombosakoʼi hikuái umíva opoi hag̃ua ita pe huʼãgui, oipota ha imbareteháicha hikuái, ha ojuka hag̃ua oñehaʼãva oñemoag̃ui pe tavaguasu tápiare.\n\n6 Ha péicha Moroni ombosakoʼíkuri moʼãhakuéra ihayhuʼỹhakuéra oúramo g̃uarã, opa tavaguasu jerére opa upe tetãme.\n\n7 Ha ojehu Moroni ojapouka ijehérsito oho pe taveʼỹ kuarahyresẽmeguápe; heẽ, ha oho ha omosẽ hikuái opavave lamanita-kuéra oĩva taveʼỹ kuarahyresẽme hetãnguéra peve, oĩva Zarahemla retã sur gotyo.\n\n8 Ha Nefi retã ojeipyso kareʼỹ jojápe pe yguasu kuarahyresẽgui kuarahyreike gotyo.\n\n9 Ha ojehu Moroni omosẽmbávo opa lamanita-kuérape pe taveʼỹ kuarahyresẽmeguágui, opytáva umi yvy imbaʼekuéravavoi nórtepe, haʼe ojapouka umi oikóva tetã Zarahemla-pe ha tetã oĩva ijerérepe toho taveʼỹ oĩva kuarahyresẽme, jepe hembeʼy oĩva yguasu ypy peve, ha ojagarra hikuái upe tetã.\n\n10 Ha haʼe omoĩ avei ehérsito súrpe, hetãnguéra rembeʼýpe, ha omopuʼãuka moʼãhakuéra omoʼã hag̃ua ijehersitokuéra ha itavayguakuéra ihayhuʼỹhakuéra pógui.\n\n11 Ha péicha oipeʼapa lamanita-kuéra moʼãha pe taveʼỹ kuarahyresẽmegua, heẽ, ha avei kuarahyreikepegua, omombaretévo pe tape oĩva nefita-kuéra ha lamanita-kuéra mbytépe, Zarahemla retã ha Nefi retã mbytépe, yguasu kuarahyreike guive, ohasávo ysyry Sidón ykua yvu rupi—ha nefita-kuéra oguereko opa yvy nortepegua, heẽ, opa yvy opytáva tetã Abundancia nórte gotyo, haʼekuéra oipotaháicha.\n\n12 Ha péicha Moroni, ijehersitokuéra reheve, hetavéva ohóvo pe kyhyjeʼỹ ha moʼã omeʼẽva chupekuéra hembiapokuéra, oñehaʼã ohundi lamanita-kuéra mbarete ha puʼaka tetã imbaʼéva ári, ani hag̃ua oguereko hikuái mbaʼeveichagua puʼaka tetã imbaʼekuéra ári.\n\n13 Ha ojehu nefita-kuéra omoñepyrũ peteĩ tavaguasu ñemopuʼã, ha ombohéra hikuái upe tavaguasúpe Moroni; ha opyta yguasu kuarahyresẽmegua ypýpe; ha opyta sur gotyo lamanita-kuéra mbaʼéva rembeʼy ypýpe.\n\n14 Ha omoñepyrũ avei hikuái peteĩ tavaguasu ñemopuʼã pe Moroni tavaguasu ha Aarón tavaguasu mbytépe, ombojoajúvo Aarón ha Moroni rembeʼykuéra; ha ombohéra hikuái pe tavaguasu, térã upe tetã, Nefíah.\n\n15 Ha upe arýpe oñepyrũ avei omopuʼã hikuái heta tavaguasu nórtepe, peteĩ ijojahaʼỹva ombohérava hikuái Lehi, opytáva nórtepe pe yguasu rembeʼy ypýpe.\n\n16 Ha péicha opákuri pe ary veinte.\n\n17 Ha ko akãrapuʼãme ñeimépe oĩkuri Nefi tavayguakuéra oñepyrũvo ary veintiuno huekuéra ñeisãmbyhy Nefi tavayguakuéra ári.\n\n18 Ha oñakãrapuʼãitereíkuri hikuái, ha ipirapire hetaireíkuri hikuái; heẽ, ha oñemoña ha oñemombareteterei hikuái upe tetãme.\n\n19 Ha péicha jahecha iporiahuverekoiterei ha ijojaha opa Ñandejára rembiapokuéra, oñekumpli hag̃ua opa iñeʼẽ yvypóra raʼykuérape; heẽ, ikatu jahecha oikoha iñeʼẽ, jepe ko árape, haʼe oñeʼẽvaʼekue Lehi-pe, heʼívo:\n\n20 Ejehovasapyréva nde ha nde raʼykuéra; ha haʼekuéra ojehovasáta, ha iñeʼẽrenduháicha che rembiapoukapykuérare haʼekuéra oñakãrapuʼãta upe tetãme. Ha katu nemanduʼáke, naiñeʼẽrendúiramo hikuái che rembiapoukapykuérare oñemosẽta chupekuéra Tupã renondégui.\n\n21 Ha jahecha koʼã ñeʼẽmeʼẽ oikohague Nefi tavayguakuérare; haʼégui iñenupã ha ijoavykuéra rupi, heẽ, ijejuka ha mondakuéra, itaʼangajehayhu, ha hembiapokyʼakuéra, ha hembiapovaikuéra oĩva ijapytepekuéra rupi, ogueruvaʼekue hiʼarikuéra, iñorairõguasu ha iñehundikuéra.\n\n22 Ha umi ijeroviarekovaʼekue iñeʼẽrendúvo Ñandejára rembiapoukapykuérare oñemosãsókuri opa ára, ha katu miles ijoykeʼykuéra hembiapoñañávape oñemoĩ ñeñapytĩmbýpe, térã omanókuri kysepuku rupi, térã hoʼa saʼi saʼi jegueroviaʼỹme, ha ojeheʼa hikuái lamanita-kuérare.\n\n23 Ha katu péina ápe arakaʼeve ndaiporivaʼekue ára ojevyʼavehápe Nefi tavayguakuéra apytépe, Nefi ára guive, Moroni arapeguáicha, heẽ, jepe ko árape, veintiún ary huekuéra ñeisambyhýpe.\n\n24 Ha ojehu ary veintidos huekuéra ñeisãmbyhy opa avei pyʼaguapýpe; heẽ, ha avei ary veintitres.\n\n25 Ha ojehu oñepyrũvo ary veinticuatro huekuéra ñeisãmbyhy aja, oĩvaʼerãmoʼã avei pyʼaguapy Nefi tavayguakuéra apytépe ndaipóririre peteĩ joavy ijapytepekuéra pe Lehi ha Moriantón retã rehe, ojoajúva Lehi ykérendi; ha mokõivéva opyta pe yguasu rembeʼýpe.\n\n26 Ha péina ápe, tavayguakuéra oguerekóva Moriantón retã ojerure Lehi retã pehẽngue; upévare oñepyrũ ijapytepekuéra peteĩ joavyvai, upéicha rupi umi Moriantón-pegua ojagarra hiʼárma ijoykeʼykuéra rehe, ha heʼíma hikuái ojukataha chupekuéra kysepukúpe.\n\n27 Ha katu péina ápe, tavayguakuéra oguerekóva Lehi retã okañy Moroni renda oĩháme, ha ojerure chupe pytyvõ; péina ápe hendivekuéra noĩrigui pe jejavy.\n\n28 Ha ojehu tavayguakuéra Moriantón-pegua, oñeisambyhýva peteĩ kuimbaʼe hérava Moriantón rehe, oikuaávo Lehi tavayguakuéra ohohague pe Moroni renda oĩháme, okyhyjeterei ani mbaʼe Moroni ehersitokuéra ou hiʼarikuéra ha ohundi chupekuéra.\n\n29 Upévare, Moriantón omoĩ ikorasõkuérape oñanivaʼerãha hikuái tetã oĩva nórtepe, henyhẽva y yguasukuéragui, ha ojagarra hag̃ua hikuái imbaʼerã umi tetã nortepegua.\n\n30 Ha péina ápe, ojapovaʼerãmoʼã hikuái ko plan, (mbaʼe oñembyasyvaʼerãmoʼãre) ha katu péina ápe, Moriantón haʼévo kuimbaʼe hekovaíva, upévare ipochy peteĩ kuña hembiguáiva ndive, ha upéva ári ojeity ha ombyepoti heta.\n\n31 Ha ojehu haʼe oñani ha oho Moroni renda oĩháme, ha omombeʼupa chupe upe mbaʼe rehegua, ha avei okañyseha hikuái yvy nortepeguápe.\n\n32 Koʼág̃a péina ápe, tavayguakuéra oĩva tetã Abundancia-pe, térã jaʼe Moroni-pe, okyhyje koʼãva ohendúramo g̃uarã Moriantón ñeʼẽ ha ojoaju itavayguakuéra ndive, ha péicha ojagarra haʼe umi tetã upepegua, mbaʼe ogueruvaʼerã mbaʼevaieterei Nefi tavayguakuéra apytépe, heẽ, mbaʼe ogueruvaʼerãmoʼã hekosãsokuéra ñehundi.\n\n33 Upévare Moroni omondo peteĩ ehérsito, imoʼãhakuéra reheve, ojoko hag̃ua Moriantón tavayguakuérape, ojoko hag̃ua ijeʼoikuéra upe yvy norteguápe.\n\n34 Ha ojehu ndohupytýi hikuái chupekuéra ndahaʼéiramo og̃uahẽ meve hikuái tetã Desolación rembeʼýpe; ha upépe ojoko hikuái chupekuéra, pe tape poʼi oporogueraháva yguasúgui yvy norteguápe, heẽ, yguasúre, kuarahyresẽ ha kuarahyreiképe.\n\n35 Ha ojehu pe ehérsito Moroni omondovaʼekue, oñeisambyhýva peteĩ kuimbaʼe hérava Teáncum-re, ojejuhu Moriantón tavayguakuéra ndive; ha ipyʼahatãite Moriantón tavayguakuéra, (omokyreʼỹvo chupekuéra hembiapoñaña ha iñembojuruheʼẽkuéra) oñepyrũ peteĩ ñorairõ ijapytepekuéra, Teáncum ojukahápe Moriantóm-pe ha ipuʼaka ijerhersitokuéra rehe, ha ojagarra chupekuéra ñeñapytĩme, ha ohojey Moroni renda oĩháme. Ha péicha opákuri ary veinticuatro huekuéra ñeisãmbyhy Nefi tavayguakuéra ári.\n\n36 Ha péicha ojeguerahajey Moriantón tavayguakuéra. Ha ojapóvo hikuái konvénio oñongatutaha pyʼaguapy oñemoĩjey chupekuéra Moriantón retãme, ha ojejapo peteĩ joaju ijapytepekuéra ha Lehi tavayguakuéra ndive; ha haʼekuéra oñemoĩjey avei hetãme.\n\n37 Ha ojehu upe ary oñemoĩjey haguépe pyʼaguapy Nefi tavayguakuéra apytépe, Nefíah, pe hue guasu mokõiha, omano, oguapývo pe huekuéra apykápe tekojoja iporãmbávape Tupã renondépe.\n\n38 Upevére, haʼe ombotovékuri Alma-gui ojagarra hag̃ua umi kuatiajehaipyre ha umi mbaʼe Alma ha ituvakuérape g̃uarã imarangatuetereivaʼekue; upévare Alma omeʼẽvaʼekue umíva itaʼýra, Helamán-pe.\n\n39 Péina ápe, ojehu ohenói hikuái Nefíah raʼýpe oguapy hag̃ua pe huekuéra apykápe, itúva oguapy haguépe; heẽ, oñehenói hue guasu ha sãmbyhyháramo tavayguakuéra ári, peteĩ ñeʼẽmeʼẽ ha pe ordenánsa marangatu reheve ohusgataha tekojojápe, ha oñongatutaha tavayguakuéra pyʼaguapy ha ñemosãso, ha ohejataha chupekuéra hembiapokuéra marangatu otupaitũvo Ñandejára Itupãme, heẽ, oipytyvõtaha ha oñongatutaha Tupã mbaʼéva opa hekove aja, ha ohusgáta iñañávape hembiapovaikuéra rupi.\n\n40 Koʼág̃a péina ápe, heravaʼekue Pahorán. Ha Pahorán oguapy itúva apykápe, ha oñepyrũ oisãmbyhy opávo ary veinticuatro, Nefi tavayguakuéra ári.\n\n", "alma 51": "[center][font_size=26]Ñembyaty 51[/font_size][/center]\n\n[i]Umi rréi potaha omoambuese upe léi omoĩ hag̃ua peteĩ rréi—Pahorán ha umi kuimbaʼe isãsosévape oipytyvõ tavayguakuéra ñeʼẽ—Moroni omyaña umi rréi potahápe omoʼã hag̃ua hetã térã ohasáta hikuái ñemano—Amalickíah ha lamanita-kuéra ojagarra heta tavaguasu oñemoʼãvaʼekue—Teáncum ombojevy lamanita-kuéra jeike ha ojuka Amalickíah-pe hogaaópe. 67–66 ary rupi Cristo mboyve.[/i]\n\n1 Ha koʼág̃a ojehu oñepyrũvo ary veinticinco huekuéra ñeisãmbyhy Nefi tavayguakuéra ári, omoĩvo haʼekuéra pyʼaguapy Lehi tavayguakuéra ha Moriantón tavayguakuéra apytépe umi hetãnguéra reheguápe, ha oñepyrũvo ary veinticinco pyʼaguapýpe;\n\n2 Upevére, noñongatúikuri hikuái peteĩ pyʼaguapypa heta ára pukukue upe tetãme, oñepyrũgui oĩ peteĩ joavy tavayguakuéra apytépe pe hue guasu Pahorán rupi; ha katu péina ápe, oĩ tavayguakuéra apytépe oipotáva pe léi oñemoambue heta hendápe.\n\n3 Ha katu péina ápe, Pahorán nomoambueséi ni ndoipotái oñemoambue pe léi; upévare, haʼe nohendúi umi omondovaʼekue iñeʼẽ ojerurévo pe léi oñemoambue hag̃ua.\n\n4 Upévare, umi oipotavaʼekue oñemoambue upe léi ipochy hendive, ha ndoipotavéima hikuái haʼe hue guasu upe tetã ári; upévare oiko peteĩ ñeʼẽʼapi upe mbaʼére, ha katu nog̃uahẽi tuguy ñeñohẽme.\n\n5 Ha ojehu umi oipotávape Pahorán ojeipeʼa pe huekuéra apykágui oñehenói rréi potaha, oipotágui hikuái oñemoambue upe léi ojeity hag̃ua pe ñemosãso ñeisãmbyhy ha oñemoĩ hag̃ua peteĩ rréi upe tetã ári.\n\n6 Ha umi oipotáva gueteri Pahorán tahaʼe hue guasu tavayguakuéra ári omoĩ ijehe herarã yvypóra isãsoséva; ha péicha oĩkuri ko ñembojaʼo ijapytepekuéra, umi yvypóra isãsoséva oñeʼẽmeʼẽgui térã ojapóguikuri konvénio oñongatúvo iderécho ha irreligión mbaʼeporã, peteĩ ñeisãmbyhy isãsóva rupi.\n\n7 Ha ojehu ko mbaʼe ijoavykuéra rehegua oñembopaha tavayguakuéra ñeʼẽ rupive. Ha ojehu tavayguakuéra ñeʼẽ osẽ umi yvypóra isãsoséva ndive, ha Pahorán ojoko pe huekuéra apyka, ha péva ogueru heta vyʼa Pahorán joykeʼykuéra apytépe ha avei heta tavayguakuéra hekosãsóvape, omokirirĩva avei umi rréi potahápe, upévare noñehaʼãi hikuái oñemoĩ umívare ha katu ojokómante umi mbaʼe sãsorã.\n\n8 Koʼág̃a umi oipotáva ojehupi rreikuéra haʼe umi hogaguakuéra herakuã porãva, ha haʼekuéra oikose rréiramo; ha oipytyvõ chupekuéra umi ohupytyséva puʼaka ha autorida tavayguakuéra ári.\n\n9 Ha katu péina ápe, kóva haʼékuri peteĩ ára ivaíva oĩ hag̃ua péichagua joavy Nefi tavayguakuéra apytépe; péina ápe, Amalickíah omokyreʼỹ jeýmaguikuri lamanita tavayguakuéra korasõ nefita tavayguakuéra rehe, ha ombyaty hínakuri soldadokuéra opa hetã rendágui, ha oarma, ha ombosakoʼíkuri hína chupekuéra ñorairõguasurã opa jesarekópe; oñeʼẽmeʼẽguikuri hoyʼutaha Moroni ruguy.\n\n10 Ha katu péina ápe, jahecháta upe ñeʼẽmeʼẽ haʼe ojapovaʼekue reihague; upevére, oñembosakoʼi ijupe ha ijehersitokuérape ou hag̃ua ñorairõme nefita-kuéra rehe.\n\n11 Koʼág̃a ijehersitokuéra ndahetái yma guaréicha, umi heta miles ojejukavaʼekuégui nefita-kuéra po rupi; ha katu upevére heta iñehundikuéra, Amalickíah ombyatýkuri peteĩ ehérsito guasu hechapyrãva, upévare ndokyhyjéikuri oho hag̃ua Zarahemla retãme.\n\n12 Heẽ, Amalickíah jepe voi ou, lamanita-kuéra renonderã. Ha haʼékuri ary veinticinco huekuéra ñeisãmbyhy aja; ha péva haʼékuri ára oñepyrũ jave omoĩ porã hikuái ijoavy hue guasu, Pahorán rehegua.\n\n13 Ha ojehu yvyporakuéra oñehenóiva rreipotaha ohendúvo lamanita-kuéra ouha ñorairõme hesekuéra, ovyʼa hikuái ikorasõme; ha ombotove hikuái ojagarra hag̃ua umi árma, oñekoʼõietereígui hikuái pe hue guasu ndive, ha avei umi tavayguakuéra hekosãsóva ndive, upévare ndojagarraséi hikuái árma omoʼã hag̃ua hetã.\n\n14 Ha ojehu Moroni ohechávo péva, ha ohecha avei lamanita-kuéra og̃uahẽmaha hína tetã rembeʼýpe, oñekoʼõieterei ipyʼahatã haguére umi tavayguakuéra haʼe oñangarekovaʼekue jesarekópe; heẽ, oñekoʼõieterei; hiʼánga henyhẽ pochýgui hesekuéra.\n\n15 Ha ojehu omondo peteĩ momarandu, tavayguakuéra ñeʼẽ reheve, pe tetãgua sãmbyhyhárape, ojerurévo chupe omoñeʼẽ hag̃ua, ha omeʼẽ hag̃ua chupe (Moroni) puʼaka omyaña hag̃ua umi osẽvaʼekuépe omoʼã hag̃ua hetã térã oipeʼa hag̃ua chuguikuéra hekove.\n\n16 Peteĩ mbaʼe haʼe ojapose raẽvévakuri haʼe ombopaha tavayguakuéra apytépe upe joavy ha ñesẽ; ha katu péina ápe, kóva haʼégui upe mboyve peteĩ mbaʼe oñehundipahaguére chupekuéra. Ha ojehu oiko tavayguakuéra ñeʼẽme heʼiháicha.\n\n17 Ha ojehu Moroni heʼi ijehersitokuérape oho hag̃ua umi rreipotaha rehe, oity hag̃ua ijorgullokuéra ha iñembotuicha ha omotĩndy hag̃ua chupekuéra yvytimbo peve, térã ojagarrauka chupekuéra umi árma ha omombarete pe tekosãsorã.\n\n18 Ha ojehu umi ehérsito oho hesekuéra; ha oity ijorgullokuéra ha iñembotuicha, upéicharupi omopuʼãvo hikuái hiʼárma ñorairõguasurã oñemoĩ hag̃ua Moroni kuimbaʼekuérare, oñeikytĩ ha ojeity chupekuéra yvýpe.\n\n19 Ha ojehu oĩkuri cuatro mil umi osẽvaʼekue oñeikytĩva kysepukúpe; ha imburuvichakuéra ndojejukaivaʼekue ñorairõme ojejagarra ha ojeity kaʼirãime, ndaipórigui ára ojehusga hag̃ua chupekuéra upe jave.\n\n20 Ha umi osẽvaʼekue rembyre, ojeityrangue yvýpe kysepuku rupi, oñemoĩ pe ñemosãso poyvi poguýpe, ha oñemyaña chupekuéra ohupi hag̃ua pe ñemosãso poyvi itorrekuéra ári, ha itavaguasukuérape, ha ojagarra hag̃ua hikuái umi árma omoʼã hag̃ua hetã.\n\n21 Ha péicha Moroni ombopaha umi rréi potahápe, upéicha ndaipóri avave oñembohérava rréi potaha; ha péicha haʼe ombopaha umi heʼíva oguerekoha tuguy iporãvéva pyʼahatã ha orgúllo; ha katu oñemyaña chupekuéra oñemomirĩ hag̃ua ijoykeʼykuéraicha, ha oñorairõ hag̃ua pyʼaguasúpe oñemosãso hag̃ua ñeñapytĩmbýgui.\n\n22 Ha katu péina ápe, ojehu Moroni omoĩporã jave hína ñorairõguasu ha joavy oĩva itavayguakuéra apytépe, ha omoĩvo chupekuéra pyʼaguapy ha tekoarandúpe, ha omboguatávo ñembosakoʼi ñorairõguasurã lamanita-kuéra ndive, péina ápe, lamanita-kuéra oikémakuri Moroni retãme, oĩva pe yguasu rembeʼy ypýpe.\n\n23 Ha ojehu nefita-kuéra naimbaretetereíri Moroni retãme; upévare Amalickíah omosẽ chupekuéra, ojukávo hetápe. Ha ojehu Amalickíah ojagarra pe tavaguasu, heẽ, oñemombaʼe opa henda moʼãhakuéra rehe.\n\n24 Ha umi oñanivaʼekue Moroni tavaguasúgui ou Nefíah tavaguasúpe; ha avei tavaguasu Lehi-pegua tavayguakuéra oñembyaty oñondive, ha oñembosakoʼi ha oñemoĩporã hikuái ogueropuʼaka hag̃ua ñorairõme lamanita-kuérape.\n\n25 Ha katu ojehu Amalickíah ndohejái lamanita-kuéra oho Nefíah tavaguasu rehe oñorairõ hag̃ua, ha katu ojoko chupekuéra pe yguasu ypýpe, ohejávo kuimbaʼekuéra peteĩteĩ tavaguasúpe oñongatu ha omoʼã hag̃ua umíva.\n\n26 Ha upéicha haʼe oho tenondévo, ojagarrávo heta tavaguasu, Nefíah tavaguasu, ha Lehi tavaguasu, ha Moriantón tavaguasu, ha Omner tavaguasu, ha Gid tavaguasu, ha Mulek tavaguasu, opavave umíva opytáva kuarahyresẽ rembeʼýpe yguasu ypýpe.\n\n27 Ha péicha lamanita-kuéra ohupytýkuri, Amalickíah katupyry rupi, heta tavaguasu, ijehérsito hetaite reheve, opavave oñemoʼã mbaretéva Moroni omoʼã haguéicha; ha opaite omeʼẽva tenda mbarete lamanita-kuérape.\n\n28 Ha ojehu oguata hikuái tetã Abundancia rembeʼy peve, oitývo nefita-kuérape henonderãkuéra ha ojukávo hetápe.\n\n29 Ha katu ojehu osẽ chupekuéra Teáncum, pe ojukavaʼekue Moriantón-pe ha ojokovaʼekue itavayguakuérape okañy vove.\n\n30 Ha ojehu ojoko avei Amalickíah-pe, kóva oho jave ijehérsito hetaitéva ndive ojagarra hag̃ua Abundancia retã, ha avei yvy nortepegua.\n\n31 Ha katu péina ápe ndaipoʼái oñembojevýgui Teáncum ha ijehérsitore, haʼégui hikuái soldádo mbarete; opavave Teáncum soldadokuéra ohaságui lamanita-kuérape imbarete ha ikatupyrýpe ñorairõguasurãme, upéicha rupi ipuʼaka hikuái lamanita-kuérare.\n\n32 Ha ojehu ojopyvai chupekuéra, jepe ojuka peve chupekuéra pytũ meve. Ha ojehu Teáncum ha ijehérsito omoĩ hogaaokuéra Abundancia retã rembeʼýpe; ha Amalickíah omoĩ hogaaokuéra umi y rembeʼýpe pe yguasu ypýpe, ha péicha oñembojevy chupekuéra.\n\n33 Ha ojehu oúvo pe pytũ, Teáncum ha hembiguái osẽ kañyhápe pyharekue, ha oike hikuái Amalickíah renda oĩháme; ha péina ápe, topehýi ipuʼakákuri lamanita-kuéra rehe ikaneʼõitereígui hikuái, umi tembiapo ha ára haku haguére.\n\n34 Ha ojehu Teáncum oike kañyhápe pe rréi ogaaópe, ha oikutu chupe ikorasõme peteĩ havalínape; ha upepete ojuka rréipe ha upéicha rupi nomombáy hembiguaikuérape.\n\n35 Ha ohojey kañyháme henda oĩháme, ha péina ápe, ijehersitokuéra oke hína, ha omombáy ha heʼi chupekuéra opa mbaʼe ojapovaʼekue.\n\n36 Ha haʼe ombosakoʼiuka ijehersitokuéra, ani mbaʼe lamanita-kuéra opáy ha ou hesekuéra.\n\n37 Ha péicha opa ary veinticinco huekuéra ñeisãmbyhy Nefi tavayguakuéra ári; ha péicha opa Amalickíah arakuéra.\n\n", "alma 52": "[center][font_size=26]Ñembyaty 52[/font_size][/center]\n\n[i]Ammorón opyta lamanita-kuéra rréiramo Amalickíah rendaguépe—Moroni, Teáncum, ha Lehi ogueraha nefita-kuérape peteĩ ñorairõguasu oñemotenondehápe lamanita-kuéra rehe—Ojejagarrajey tavaguasu Mulek, ha Jacob upe zoramita ojejuka. 66–64 ary rupi Cristo mboyve.[/i]\n\n1 Ha koʼág̃a, ojehu ary veintiseis huekuéra ñeisãmbyhy aja Nefi tavayguakuéra ári, péina ápe, opáyvo lamanita-kuéra upe koʼẽ peteĩha jasy peteĩháme, péina ápe, ojuhu hikuái Amalickíah omanohague hogaao ryepýpe; ha ohecha avei hikuái Teáncum oĩmaha oñorairõ hag̃uáicha hendivekuéra upe ára.\n\n2 Ha koʼág̃a, lamanita-kuéra ohechávo upéva okyhyje; ha ohejarei hikuái ijeguata yvy nortepeguápe, ha ojevy hikuái opa ijehérsito reheve Mulek tavaguasúpe, ha oheka hikuái ñemoʼã henda moʼãhakuérape.\n\n3 Ha ojehu Amalickíah joykeʼy oñehenói rréiramo tavayguakuéra ári; ha héra Ammorón; ha péicha rréi Ammorón, rréi Amalickíah joykeʼy, oñehenói rréiramo hendaguépe.\n\n4 Ha ojehu haʼe ojapouka itavayguakuéra toñongatu umi tavaguasu, haʼekuéra ojagarravaʼekue tuguy ñeñohẽ rupi; ndojagarráiguikuri hikuái ni peteĩ tavaguasu oñohẽʼỹre heta tuguy.\n\n5 Ha koʼág̃a, Teáncum ohecha lamanita-kuéra heʼíma oñongatutaha umi tavaguasu ojagarravaʼekue hikuái, ha umi tetã pehẽngue haʼekuéra ojagarravaʼekue; ha ohechávo avei hetaitereiha hikuái, Teáncum ojeipyʼamongeta noĩporãiha oñehaʼã oñemoĩ hesekuéra henda moʼãhakuérape.\n\n6 Ha katu ojoko ijehersitokuéra upe jerére, oñembosakoʼiramoguáicha hína ñorairõguasurã; heẽ, ha añetehápe oñembosakoʼíkuri hína oñemoʼã hag̃ua chuguikuéra, omopuʼãvo tápia upe jerére ha ombosakoʼívo tenda oñekañy hag̃ua.\n\n7 Ha ojehu péicha oñembosakoʼive ohóvo ñorairõguasurã Moroni ombou peve chupe kuimbaʼe atyguasu omombarete hag̃ua ijehérsito.\n\n8 Ha Moroni omondo avei chupe ñeʼẽ ojoko hag̃ua opa prisionéro hoʼáva ipópe; lamanita-kuéra ojagarráguikuri heta prisionéro, haʼe ojokovaʼerã opavave prisionéro lamanítava umi lamanita-kuéra ojagarravaʼekue rendaguépe.\n\n9 Ha avei omondo chupe ñeʼẽ omombarete hag̃ua Abundancia retã, ha omoʼã hag̃ua upe tape poʼi ohóva tetã nórtepe, ani lamanita-kuéra ojagarra upe tendaʼimi ha oguereko puʼaka oñemoĩ hag̃ua hesekuéra opa rupiete.\n\n10 Ha Moroni avei oikuaauka chupe, oipotaha ijeroviareko oñongatúvo upéva upe yvy renda, ha oiporu hag̃ua opa poʼa oguerekóva oñemoĩ hag̃ua lamanita-kuérare upe tendápe, ipuʼakaha peve, peichahágui ojagarra jeýramo g̃uarã ñuhã térã ambue mbaʼe rupive umi tavaguasu oipeʼavaʼekue hikuái ipoguikuéra; ha avei omoʼã ha omombarete hag̃ua umi tavaguasu ijereregua, ndoʼaivaʼekue lamanita-kuéra pópe.\n\n11 Ha avei haʼe heʼi chupe, che ahavaʼerãmoʼã penerendápe, ha katu péina ápe, lamanita-kuéra oĩ ore ári tetã rembeʼýpe yguasu kuarahyreike gotyo; ha péina ápe, che aha hesekuéra, upévare ndaikatúi aha penerendápe.\n\n12 Koʼág̃a, upe rréi (Ammorón) osẽkuri Zarahemla retãgui, ha oikuaaukákuri rréinape ijoykeʼy ñemano rehegua, ha ombyatýkuri tuicha kuimbaʼeʼaty, ha ohókuri nefita-kuéra rehe umi tetã rembeʼýpe yguasu kuarahyreikegua ypýpe.\n\n13 Ha péicha oñehaʼãkuri oipyʼapy nefita-kuérape, ha ogueraha peteĩ ijehersitokuéra pehẽngue hapykuéri upe tetã pehẽnguépe, ha upe jave heʼíkuri avei umi ohejavaʼekuépe oiko hag̃ua umi tavaguasu haʼe ojagarravaʼekuépe, haʼekuéra oipyʼapy hag̃ua avei nefita-kuérape oĩva pe tetã rembeʼýpe yguasu kuarahyresẽ ypýpe, ha ojagarra hag̃ua hetãnguéra ipuʼakakuéra ikatuha peve, ipuʼakaháicha ijehersitokuéra.\n\n14 Ha peichagua ñeimevaietépe oĩkuri nefita-kuéra opakuévo ary veintiseis huekuéra ñeisãmbyhy Nefi tavayguakuéra ári.\n\n15 Ha katu péina ápe, ojehu ary veintisiete huekuéra ñeisãmbyhy aja, Teáncum, Moroni heʼígui chupe—ha kóva omoĩkuri ehérsito omoʼã hag̃ua umi tetã rembeʼy surpegua ha kuarahyreikegua, ha omoñepyrũkuri jeguata tetã Abundancia gotyo, oipytyvõ hag̃ua Teáncum-pe ikuimbaʼekuéra ndive ojagarrajey hag̃ua hikuái umi tavaguasu ohundivaʼekue hikuái—\n\n16 Ha ojehu ojeʼékuri Teáncum-pe oñemoĩ hag̃ua Mulek tavaguasu rehe, ha ojagarrajey hag̃ua ikatúramo.\n\n17 Ha ojehu Teáncum ojapo ñembosakoʼi oñemoĩ hag̃ua Mulek retã rehe, ha oñemotenonde hag̃ua ijehersitokuéra reheve lamanita-kuéra rehe; ha katu ohecha ndaikatuimoʼãiha ipuʼaka hesekuéra oĩ aja hendamoʼãhakuéra ryepýpe; upévare oheja upe ojaposéva ha oho jey Abundancia retãme, ohaʼarõ hag̃ua Moroni ñeg̃uahẽ, omombarete hag̃ua ijehérsito.\n\n18 Ha ojehu Moroni og̃uahẽ tetã Abundancia-pe ijehérsito reheve, opakuévo ary veintisiete huekuéra ñeisãmbyhy Nefi tavayguakuéra ári.\n\n19 Ha oñepyrũvo ary veintiocho, Moroni ha Teáncum ha heta mburuvicha guasu oguereko peteĩ ñomongeta ñorairõguasu rehegua—ohecha hag̃ua mbaʼépa ojapovaʼerã hikuái lamanita-kuéra osẽ hag̃ua ñorairõme hesekuéra; térã oimeháicha oguenohẽ hag̃ua chupekuéra henda moʼãhakuéragui, ipuʼaka hag̃ua hikuái hesekuéra ha ojagarrajey hag̃ua Mulek tavaguasu.\n\n20 Ha ojehu omondo hikuái kuimbaʼeʼaty lamanita-kuéra ehérsitope, omoʼãva Mulek tavaguasu, imburuvichápe, hérava Jacob, ojerurévo chupe osẽ hag̃ua ijehérsito reheve oñorairõ hag̃ua hendivekuéra yvy oĩva umi mokõi tavaguasu mbytépe. Ha katu péina ápe, Jacob, haʼéva zoramita, ndouséi ijehérsito reheve oñemoĩ hag̃ua hesekuéra upe yvy ári.\n\n21 Ha ojehu Moroni, ndoguerekóivo ñehaʼarõ oñemoĩtaha hesekuéra peteĩcha, upévare, haʼe ombosakoʼi peteĩ plan ombotavy hag̃ua lamanita-kuérape osẽ hag̃ua hikuái henda moʼãhakuéragui.\n\n22 Upévare ojapo Teáncum ojagarra mbovymi kuimbaʼeʼaty ha omboguata pe yguasu rembeʼy ypýpe; ha Moroni ha ijehérsito, pyharekue, oguata pe taveʼỹre, Mulek tavaguasu kuarahyreike gotyo; ha péicha, koʼẽ rire, lamanita-kuéra ñangarekohára ohechávo Teáncum-pe, oñani ha omombeʼu Jacob, imburuvichakuérape.\n\n23 Ha ojehu lamanita-kuéra ehérsito osẽ oñemoĩ Teáncum rehe, oimoʼãgui hikuái mbovymi haguére isoldadokuéra reheve ikatutaha ipuʼaka hikuái Teáncum rehe. Ha ohechávo Teáncum lamanita-kuéra ehérsito ouha hese oñepyrũ ojevy pe yguasu rembeʼýre, nórte gotyo.\n\n24 Ha ojehu lamanita-kuéra ohechávo haʼe oñepyrũha oñani, ojagarra hikuái kyhyjeʼỹ ha oñani mbarete hapykuéri. Ha péicha Teáncum omomombyry aja lamanita-kuérape omuñareíva chupekuéra, péina ápe, Moroni ojapouka ijehérsito pehẽngue ohóva hína hendive toike pe tavaguasúpe ha tojagarra.\n\n25 Ha upéicha ojapókuri hikuái, ha ojuka opavave opytavaʼekuépe omoʼã hag̃ua upe tavaguasu, heẽ, opavave nomeʼẽséivape hiʼárma ñorairõguasurã.\n\n26 Ha péicha Moroni ojagarrákuri Mulek tavaguasu ijehérsito pehẽngue reheve, haʼe oho aja hembyre reheve ohug̃uaitĩ hag̃ua lamanita-kuérape umíva oujeývo omuña rire Teáncum-pe.\n\n27 Ha ojehu lamanita-kuéra omuña Teáncum-pe og̃uahẽ meve hikuái tavaguasu Abundancia ypýpe, ha upéramo osẽ chupekuéra Lehi ha mbovymi ehérsito, opytavaʼekue omoʼã hag̃ua tavaguasu Abundancia.\n\n28 Ha koʼág̃a péina ápe, lamanita-kuéra mburuvicha guasu ohechávo Lehi ijehersitokuéra reheve ouha hesekuéra, oñani hikuái tuicha apañuãime, okyhyjévo ndaikatúiramo g̃uarã og̃uahẽ hikuái Mulek tavaguasúpe, ohupyty mboyve chupekuéra Lehi; ikaneʼõgui hikuái oguatahague, ha Lehi ehersitokuéra naikaneʼõi.\n\n29 Koʼág̃a lamanita-kuéra ndoikuaáikuri Moroni oĩhague hapykuerikuéra ijehérsito reheve; ha opa ikyhyjeha haʼékuri Lehi ha ijehersitokuérante.\n\n30 Koʼág̃a Lehi ndohupytyséi chupekuéra ojuhuʼỹ meve Moroni ha ijehérsitope.\n\n31 Ha ojehu lamanita-kuéra ojevy heta mboyve nefita-kuéra omongora chupekuéra, Moroni ehersitokuéra peteĩ hendápe, ha Lehi ehersitokuéra ambue hendápe, opavave haʼekuéra naikaneʼõi ha henyhẽ mbaretégui; ha katu lamanita-kuéra ikaneʼõkuri ijeguata puku rupi.\n\n32 Ha Moroni ojapouka ijehersitokuéra hoʼa hiʼarikuéra omeʼẽ peve hikuái hiʼárma ñorairõguasurã.\n\n33 Ha ojehu Jacob, haʼévo imburuvichakuéra, haʼévo avei zoramita, ha oguerekóvo peteĩ espíritu ikatuʼỹva oñehekomboʼe, ogueraha lamanita-kuérape ñorairõrã Moroni rehe pochyvaietérei.\n\n34 Moroni ohapejokógui iguata; upévare Jacob heʼíma ojukataha chupekuéra ha oipeʼataha hape Mulek tavaguasu peve. Ha katu péina ápe, Moroni ha ijehersitokuéra imbareteve; upévare nomeʼẽi hikuái tape lamanita-kuérape.\n\n35 Ha ojehu oñorairõ hikuái ambue hendáguio pochyvaietereíre; ha oĩkuri heta omanóva peteĩ ha ambue hendápe; heẽ, ha Moroni ojeikutu ha Jacob ojejuka.\n\n36 Ha Lehi ojopy chupekuéra hapykuéguio pochyvai reheve kuimbaʼekuéra imbaretéva ndive, ha lamanita-kuéra oĩva hapykuépe omeʼẽ hiʼárma ñorairõguasurã; ha umi hembýva, tuicha apañuãime, ndoikuaái moõ gotyopa ohóta térã mávarepa oñemoĩta.\n\n37 Koʼág̃a, Moroni ohechávo iñapañuãikuéra, heʼi chupekuéra: Peguerúramo ha pemeʼẽ pene árma ñorairõguasurã, péina ápe noroñohẽmoʼãvéima pende ruguy.\n\n38 Ha ojehu lamanita-kuéra ohendúvo koʼã ñeʼẽ, imburuvicha guasukuéra, opavave umi ndojejukaivaʼekue, ou ha oity hiʼarmakuéra ñorairõguasurã Moroni py gotyo, ha avei heʼi ijehersitokuérape ojapo hag̃ua upéicha.\n\n39 Ha katu péina ápe, oĩ heta ndoipotáiva; ha umi nomeʼẽséiva ikysepukukuéra ojejagarra ha ojejokua, ha ojeipeʼa chuguikuéra hiʼárma ñorairõguasurã, ha oñemyaña chupekuéra oguata hag̃ua ijoykeʼykuéra ndive tetã Abundancia-peve.\n\n40 Ha koʼág̃a prisionerokuéra ojejagarravaʼekue hetave umi ojejukavaʼekuégui, heẽ, hetave umi ojejukavaʼekuégui mokõive hendápe.\n\n", "alma 53": "[center][font_size=26]Ñembyaty 53[/font_size][/center]\n\n[i]Ojeiporu prisionerokuéra lamaníta oñemombarete hag̃ua tavaguasu Abundancia—Nefita-kuéragui ñesẽ ogueru lamanita-kuéra puʼaka—Helamán ojagarra dos mil mitãrusu Ammón tavayguakueragua oisãmbyhy hag̃ua. 64–63 ary rupi Cristo mboyve.[/i]\n\n1 Ha ojehu omoĩ hikuái lamanita-kuéra prisionéro ári ñangarekohára, ha oñemyaña chupekuéra oho ha oñotỹ hag̃ua iteʼõnguekuéra, heẽ, ha avei nefita-kuéra omanovaʼekue reʼõngue; ha Moroni omoĩ hiʼarikuéra ñangarekohára omaʼẽ hag̃ua hesekuéra ojapo aja hembiapo.\n\n2 Ha Moroni oho Mulek tavaguasúpe Lehi ndive, ha ojagarra pe tavaguasu ñeisãmbyhy ha omeʼẽ Lehi-pe. Koʼág̃a péina ápe, kóva ko Lehi haʼe pe oĩvaʼekue Moroni ndive hetave iñorairõme; ha haʼevaʼekue peteĩ kuimbaʼe Moroni joguaha, ha ovyʼavaʼekue hikuái peteĩ ha ambue ñemoʼãme; heẽ, ojoayhuvaʼekue peteĩva ambuépe, ha avei ohayhuvaʼekue chupekuéra opa Nefi tavayguakuéra.\n\n3 Ha ojehu lamanita-kuéra oñotỹmba rire heʼõnguekuéra, ha avei nefita-kuéra reʼõngue, ojeguerahajey chupekuéra Abundancia retãme; ha Teáncum, Moroni rembiapoukapy rupi, ojoʼouka chupekuéra peteĩ yvykua tetã jerére, térã tavaguasu, Abundancia jerére.\n\n4 Ha omopuʼãuka peteĩ ñemoʼãha yvyrágui pe yvykua rembeʼy hyepy gotyogua ári; ha oity hikuái pe yvy osẽvaʼekue yvykuágui pe ñemoʼãha yvyra rehe; ha péicha omombaʼapouka hikuái lamanita-kuérape omongora peve tavaguasu Abundancia peteĩ tápia yvyrágui ha yvyguigua imbaretéva reheve, ijyvatekuépe ndaijojaháiva.\n\n5 Ha ko tavaguasúgui oiko upe guive peteĩ moʼãha imbaretetereíva; ha ko tavaguasúpe oñongatuvaʼekue hikuái lamanita-kuéra prisionéro; heẽ, jepe peteĩ tápia ryepýpe omopuʼãukavaʼekue chupekuéra ipópe. Koʼág̃a Moroni omyaña lamanita-kuérape ombaʼapo hag̃ua, ndahasýigui oñangareko hesekuéra hembiapo aja; ha haʼe oguerekose opa isoldádo lamanita-kuéra oñemoĩ vove g̃uarã hesekuéra.\n\n6 Ha ojehu péicha Moroni ohupytýkuri puʼaka peteĩ lamanita-kuéra ehérsito tuichavéva ári, ha ojagarrákuri Mulek tavaguasu, haʼéva peteĩ lamanita-kuéra renda imbaretevéva Nefi retãme; ha péicha avei haʼe omopuʼãkuri peteĩ moʼãha mbarete ojoko hag̃ua iprisionerokuérape.\n\n7 Ha ojehu noñehaʼãvéima ogueru ñorairõ lamanita-kuéra rehe upe arýpe, ha katu omombaʼapo ijehersitokuérape ñorairõguasurã ñembosakoʼípe, heẽ, ha omopuʼã hag̃ua tendamoʼãha oñeñongatu hag̃ua lamanita-kuéragui, heẽ, ha avei omosãso hag̃ua ikuña ha itaʼyrakuérape ñembyahýi ha jehasaʼasýgui, ha omoĩ hag̃ua tembiʼu ijehersitokuérape g̃uarã.\n\n8 Ha koʼág̃a ojehu lamanita-kuéra ehérsito, yguasu kuarahyreikepegua, sur gotyo, Moroni ndaipóri aja, mbaʼeñemi oĩva nefita-kuéra apytépe rupi, oguerúva ñesẽ ijapytepekuéra, ohupytýkuri puʼaka nefita-kuéra renda rehe, heẽ, ojagarra peve hikuái heta itavaguasukuéra upéva upe tetãme.\n\n9 Ha péicha tembiapovai oĩva ijapytepekuéra rupi, heẽ, umi ñesẽ ha mbaʼeñemi oĩva ijapytepekuéra rupi haʼekuéra ojehecha ñeime vaietépe.\n\n10 Ha koʼág̃a péina ápe, che aguereko mbaʼe haʼevaʼerã Ammón tavayguakuéra rehe, haʼevaʼekue, iñepyrũmbýpe, lamanita-kuéra; ha katu Ammón ha ijoykeʼykuéra rupi, térã jaʼeporã hag̃ua Tupã puʼaka ha ñeʼẽ rupi, haʼekuéra oñekonvertivaʼekue Ñandejárape; ha ojeguerahavaʼekue chupekuéra Zarahemla retãme, ha nefita-kuéra omoʼãvaʼekue chupekuéra upe guive.\n\n11 Ha iñeʼẽmeʼẽnguéra rupi ojejokókuri chupekuéra ani hag̃ua ojagarra umi árma ijoykeʼykuéra rehe; ojapóguikuri hikuái ñeʼẽmeʼẽ noñohẽmoʼãveimaha tuguy; ha iñeʼẽmeʼẽnguérape heʼiháicha omanovaʼerãmoʼãkuri hikuái; heẽ, haʼekuéra ojeitykavaʼerãmoʼã ijoykeʼykuéra pópe, ndahaʼéirire pe poriahuvereko ha tuicha mborayhu rupi Ammón ha ijoykeʼykuéra oñandúva hesekuéra.\n\n12 Ha upéva rupi ojeguerahavaʼekue chupekuéra Zarahemla retãme; ha upe guive omoʼãvaʼekue chupekuéra nefita-kuéra.\n\n13 Ha katu ojehu ohechávo hikuái upe mbaʼevai, ha umi heta jehasaʼasy ha jeikoʼasy nefita-kuéra ohasáva hesekuéra, henyhẽ hikuái poriahuverekógui ha ojagarrase umi árma omoʼã hag̃ua hetãme.\n\n14 Ha katu péina ápe, oĩma jave hikuái ojagarra hag̃uáicha hiʼárma ñorairõguasurã, okonvense chupekuéra Helamán ha ijoykeʼykuéra ñeʼẽ, haimetégui ojapyhara hikuái pe ñeʼẽmeʼẽ ojapovaʼekuére.\n\n15 Ha Helamán okyhyje ojapóramo hikuái upéva ohunditaha hiʼangakuéra; upévare opavave umi ojapovaʼekue kóva ko konvénio oñemyañámante chupekuéra ohechávo ijoykeʼykuérape ohasa koʼã jehasaʼasy, koʼã iñeimevaietépe ko árape.\n\n16 Ha katu péina ápe, ojehu oguerekókuri hikuái heta itaʼyrakuéra, ojapoʼỹvaʼekue konvénio ndogarramoʼãiha hiʼárma ñorairõrã oñemoʼã hag̃ua ihayhuʼỹhakuéragui; upévare oñembyaty hikuái upe árape, opavave ikatúva ojagarra árma, ha oñembohéra hikuái nefita.\n\n17 Ha ojapo hikuái peteĩ ñeʼẽmeʼẽ oñorairõtaha nefita-kuéra tekosãso rehe, heẽ, omoʼãvo upe tetã hekove reheve jepe; heẽ, jepe ojapo hikuái konvénio arakaʼeve nomboykemoʼãiha hekosãso, ha katu oñorairõtaha hikuái opa ára omoʼã hag̃ua nefita-kuérape ha ijupekuéra ñeñapytĩmbýgui.\n\n18 Koʼág̃a péina ápe, oĩkuri dos mil koʼã mitãrusu, ojapovaʼekue péva pe konvénio ha ojagarravaʼekue hikuái hiʼárma ñorairõguasurã omoʼã hag̃ua hetã.\n\n19 Ha koʼág̃a péina ápe, upéicha arakaʼeve nomokangyivaʼekue hikuái nefita-kuérape, oiko chuguikuéra upe jave peteĩ tuicha pytyvõ; ojagarrágui hikuái hiʼárma ñorairõguasurã, ha oipotákuri Helamán tahaʼe imburuvichakuéra.\n\n20 Ha opavave haʼekuéra mitãrusu, ha ikatupyryeterei hikuái pyʼaguasúpe, ha avei mbarete ha tembiapokuaápe; ha katu péina ápe, ndahaʼéi péva añónte—haʼe hikuái yvypóra ijeroviarekóva opa ára opáichagua mbaʼe oñemeʼẽvape chupekuéra.\n\n21 Heẽ, haʼékuri hikuái kuimbaʼe añetegua ha iñakãguapýva, oñemboʼéguikuri chupekuéra iñeʼẽrendu hag̃ua Tupã rembiapoukapykuérare ha oiko hag̃ua kareʼỹme henondépe.\n\n22 Ha koʼág̃a ojehu Helamán oguata idos mil soldadokuéra mitãrusu renonderã, oipytyvõ hag̃ua tavayguakuérape tetã surpegua rembeʼýpe yguasu kuarahyreikepegua ypy gotyo.\n\n23 Ha péicha opákuri ary veintiocho huekuéra ñeisãmbyhy aja Nefi tavayguakuéra ári.\n\n", "alma 54": "[center][font_size=26]Ñembyaty 54[/font_size][/center]\n\n[i]Ammorón ha Moroni oñemongeta ojapo hag̃ua prisionerokuéra ñemyengovia—Moroni ojerure lamanita-kuéra ojevy hag̃ua ha ombopaha hag̃ua iñorairõ jejukarã—Ammorón ojerure nefita-kuéra omeʼẽ hag̃ua hiʼárma ha oñemoĩ hag̃ua lamanita-kuéra poguýpe. 63 ary rupi Cristo mboyve.[/i]\n\n1 Ha koʼág̃a ojehu oñepyrũvo ary veintinueve huekuéra ñeisãmbyhy rehegua, Ammorón heʼika Moroni-pe ojaposeha peteĩ prisionerokuéra ñemyengovia.\n\n2 Ha ojehu Moroni-pe ogueru tuicha vyʼa pe ojejeruréva, oipotágui umi tembiʼu oñemeʼẽva lamanita-kuéra prisionérope opyta oñemongaru hag̃ua itavayguakuérape; ha avei haʼe oipota itavayguakuérape omombarete hag̃ua ijehérsito.\n\n3 Koʼág̃a, lamanita-kuéra ojagarrákuri heta kuña ha mitã, ha ndaipórikuri ni peteĩ kuña ni mitã opa Moroni prisionerokuéra apytépe, térã prisionéro Moroni ojagarravaʼekue apytépe; upévare Moroni oiporu peteĩ mbotavy ohupyty hag̃ua heta prisionéro nefítava ikatúva umi lamanita-kuéragui.\n\n4 Upévare ohai peteĩ kuatiañeʼẽ, ha omondo Ammorón rembiguái rupive, pe ogueruvaʼekuevoi peteĩ kuatiañeʼẽ Moroni-pe. Koʼág̃a koʼãva haʼe ñeʼẽ ohaivaʼekue Ammorón-pe, heʼívo:\n\n5 Péina ápe, Ammorón, che ahaíkuri ndéve ñeʼẽ ko ñorairõguasu rehegua regueruvaʼekue che tavayguakuéra rehe, térã jaʼeporãséramo nde joykeʼy ogueruvaʼekue orerehe, ha reguerahasevénteva hína jepe haʼe omano riréma.\n\n6 Péina ápe, che haʼese ndéve peteĩ mbaʼe upe Tupã hustísia rehe, ha iñekoʼõi ipuʼakapáva kysepuku, ojeiporútava penderehe peñearrepentiʼỹramo ha pembojevyʼỹrõ pende ehérsito pene retã meve, térã tetã pene mbaʼévape, haʼéva Nefi retã.\n\n7 Heẽ, che haʼese ndéve koʼã mbaʼe ikatútarire rehendu umíva; heẽ, haʼevaʼerãmoʼã ndéve pe añaretã vaiete oĩmava omog̃uahẽ hag̃ua péicha oporojukávape nde ha nde joykeʼy haʼeháicha, napeñearrepentíriramo ha peheja pende jejukase, ha pehojey pende ehersitokuéra reheve pene retãme.\n\n8 Ha katu upe mboyve perrechasa haguéicha koʼã mbaʼe, ha peñemoĩkuri Ñandejára tavayguakuéra rehe, upéicha che ahaʼarõjey pejapo.\n\n9 Ha koʼág̃a péina ápe, roiméma ñembosakoʼípe pomog̃uahẽ hag̃ua; heẽ, ha pehejaʼỹramo umi mbaʼe pejaposéva, péina ápe, pejapóta upe Tupã perrechasavaʼekue ñekoʼõi hoʼa pende ári, jepe peñehundipaite peve.\n\n10 Ha katu, Ñandejára oikoveháicha, ore ehersitokuéra oúta pende ári napeñembyasýiramo, ha koʼágui pyaʼe oúta peẽme ñemano, rojokótagui ore tavaguasu ha ore retã; heẽ, ha romoʼãta ore religión ha ore Tupã mbaʼéva.\n\n11 Ha katu péina ápe, haʼetévaicha chéve añeʼẽreiha ndéve koʼã mbaʼére; térã haʼetévaicha chéve nde haʼeha peteĩ añaretã raʼy; upévare che ambopaháta che kuatiañeʼẽ haʼévo ndéve namyengoviamoʼãiha prisionerokuéra, nderemeʼẽiramo peteĩ kuimbaʼe ha hembireko ha itaʼyrakuéra peteĩ prisionéro rangue; péicha jajapótaramo, che ajapóta ñemyengovia.\n\n12 Ha péina ápe, nderejapóiramo upéva, che aháta penderehe che ehérsito reheve; heẽ, jepe amoʼármata kuña ha mitãnguéra, ha che aháta pende rehe, ha aháta penderapykuéri pene retã meve, haʼéva tetã ñande jehejapyre peteĩha; heẽ, ha haʼéta tuguy tuguýre, heẽ, tekove tekovére; ha che añemoĩta penderehe jepe peñehundi peve yvy ape árigui.\n\n13 Péina ápe, che chepochy, ha avei che tavayguakuéra; peẽ orejukasékuri, ha ore roñehaʼãnte roñemoʼã. Ha katu péina ápe, peñehaʼã jeýramo orerundi ore roñehaʼãta pohundi peẽme; heẽ, ha roñehaʼãta rohupyty hag̃ua ore retã, tetã ore jehejapyre peteĩha.\n\n14 Koʼág̃a che ambopaha che kuatiañeʼẽ. Che haʼe Moroni; che haʼe peteĩ nefita tavayguakuéra mburuvicha.\n\n15 Koʼág̃a ojehu Ammorón, og̃uahẽvo chupe ko kuatiañeʼẽ, ipochýkuri; ha ohai ambue kuatiañeʼẽ Moroni-pe, ha koʼãva haʼe ñeʼẽ ohaivaʼekue, heʼívo:\n\n16 Che haʼe Ammorón, lamanita-kuéra rréi; che haʼe Amalickíah joykeʼy pejukavaʼekue. Péina ápe, che avengáta huguy pende ári, heẽ, ha che ajúta pende ári che ehersitokuéra reheve ndakyhyjéigui ñeʼẽpohýi pejévagui.\n\n17 Ha katu péina ápe, pende rukuéra ndaijojaivaʼekue ijoykeʼykuéra ndive, omonda peve chuguikuéra iderécho oisãmbyhy hag̃ua haʼévakuri añetete imbaʼekuéra.\n\n18 Ha koʼág̃a péina ápe, pemeʼẽramo pene árma, ha peñemoĩramo peneisãmbyhy hag̃ua umi ñeisãmbyhy imbaʼéva añetete, upéramo che ajapóta che tavayguakuéra oheja hiʼárma ha anivéma oĩ ñorairõguasúpe.\n\n19 Péina ápe, heta ñeʼẽpohýi erékuri che rehe ha che tavayguakuéra rehe; ha katu péina ápe, naoremongyhyjéi ne ñeʼẽpohyikuéra eréva.\n\n20 Upevére, che ahejáta prisionerokuéra oñemyengovia nde ejerure haguéicha, vyʼápe, añongatu hag̃ua che rembiʼukuéra che ehersitokuéra ñorairõguasurãme g̃uarã; ha rojapóta peteĩ ñorairõguasu opaveʼỹtava, tahaʼe romoĩ hag̃ua nefita-kuérape ore autorida guýpe térã rojukapa hag̃ua chupekuéra tapiaite peve g̃uarã.\n\n21 Ha pe Tupã nde erehague ore rorrechasavaʼekue, péina ápe, ore ndoroikuaái upe tekovépe; ni peẽ avei; ha katu peichahágui oĩramo péichagua tekove, ikatúraʼe oime haʼe oreapo oréve pendeapo haguéicha peẽme.\n\n22 Ha oĩramo peteĩ aña ha peteĩ añaretã, péina ápe napenemondomoʼãi piko haʼe upépe peiko hag̃ua che joykeʼy pejukavaʼekuépe ndive, pejéva ohohague upe tendápe? Ha katu péina ápe koʼã mbaʼe ndahaʼéi mbaʼeve.\n\n23 Che haʼe Ammarón, ha haʼe Zoram ñemoñare, upe pende rukuéra omyañavaʼekue ha oguenohẽ Jerusalén-gui.\n\n24 Ha péina ápe koʼág̃a, che haʼe peteĩ lamanita ipyʼaguasúva; péina ápe, ojejapovaʼekue ko ñorairõguasu oñevenga hag̃ua ijojaʼỹkuéra, ha oñeñongatu ha ojehupyty hag̃ua iderechokuéra oisãmbyhy hag̃ua; ha ambopaha che kuatiañeʼẽ Moroni-pe.\n\n", "alma 55": "[center][font_size=26]Ñembyaty 55[/font_size][/center]\n\n[i]Moroni ombotove oñemyengovia prisionerokuéra—Oñemokyreʼỹ lamanita-kuéra ñangarekoharakuéra okaʼu hag̃ua, ha oñemosãso opa prisionerokuéra nefitava—Ojejagarra tavaguasu Gid oñenohẽʼỹre tuguy. 63–62 ary rupi Cristo mboyve.[/i]\n\n1 Koʼág̃a ojehu og̃uahẽvo pe kuatiañeʼẽ Moroni-pe haʼe ipochyve, oikuaágui Ammorón oikuaa porãitereiha pe japu heʼíva; heẽ, haʼe oikuaáguikuri Ammorón oikuaahague ndahaʼeiha mbaʼe joja oguerahavaʼekue chupe ojapo hag̃ua ñorairõguasu Nefi tavayguakuéra rehe.\n\n2 Ha haʼe heʼi: Péina ápe, namyengoviamoʼãi prisionerokuéra Ammorón ndive ohejaʼỹramo pe ojaposéva, che haʼe haguéicha chupe che kuatiañeʼẽme; ndahejamoʼãigui chupe oguerekove puʼaka pe oguerekómavagui.\n\n3 Péina ápe, che aikuaa tenda lamanita-kuéra oñongatuhápe che tavayguakuéra ojagarravaʼekue prisionéroramo; ha Ammorón nomoneímaramo pe che kuatiañeʼẽmegua, péina ápe, che ajapóta hendive añeʼẽ haguéicha; heẽ, añehaʼãta agueru ñemano ijapytepekuéra ojerure peve hikuái pyʼaguapy.\n\n4 Ha koʼág̃a ojehu Moroni heʼívo koʼã ñeʼẽ; ohekauka isoldadokuéra apytépe, peichahágui ojuhúramo g̃uarã ijapytepekuéra peteĩ haʼéva Lamán ñemoñare.\n\n5 Ha ojehu ojuhu hikuái peteĩme, hérava Lamán; ha haʼe peteĩ upe rréi Amalickíah ojukavaʼekue rembiguái.\n\n6 Koʼág̃a Moroni ojapouka Lamán ha peteĩ ijehérsito atyʼimi oho oĩháme umi ñangarekohára omaʼẽva hína nefita-kuérare.\n\n7 Koʼág̃a nefita-kuéra oĩkuri ñeñangarekoharakuéra poguýpe tavaguasu Gid-pe; upévare Moroni ohenói Lamán-pe, ha omondouka hendive peteĩ kuimbaʼe atyʼimi.\n\n8 Ha pyharévo Lamán oho oĩháme umi ñangarekohára omaʼẽva hína nefita-kuérare, ha péina ápe, ohecha chupe hikuái ouha hína ha osapukái chupe; ha katu haʼe heʼi chupekuéra: Ani pekyhyje; péina ápe, che haʼe lamanita. Péina ápe, ore rokañýkuri nefita-kuéragui, ha haʼekuéra oke hína; ha péina ápe rogueru orendive ivinokuéra.\n\n9 Koʼág̃a lamanita-kuéra ohendúvo koʼã ñeʼẽ omog̃uahẽ chupe vyʼápe; ha heʼi chupe hikuái: Emeʼẽ oréve ne vínogui, romboyʼu hag̃ua; rovyʼa regueru haguére nendive víno ore kaneʼõitereígui.\n\n10 Ha katu Lamán heʼi chupekuéra: Ñañongatu ñane víno ñasẽ meve ñorairõme nefita-kuéra rehe. Ha katu koʼã ñeʼẽ omokyreʼỹvéntema chupekuéra omboyʼu hag̃ua upe víno;\n\n11 Haʼekuéra, heʼígui: Orekaneʼõ, upévare ñamboyʼu upe vínogui, ha pyaʼe ojeguerútama ñandéve víno ñane mbaʼéva, ñanemombaretétava ñasẽ hag̃ua nefita-kuéra rehe.\n\n12 Ha Lamán heʼi chupekuéra: Ikatu pejapo peẽ pejaposeháicha.\n\n13 Ha ojehu omboyʼu kyreʼỹ hikuái upe vínogui; ha heterei chupekuéra, upévare omboyʼu kyreʼỹve hikuái; ha imbarete, ojejapóguikuri imbarete hag̃uáicha.\n\n14 Ha ojehu hoyʼu ha ovyʼa hikuái, ha upe riremi okaʼupáma hikuái.\n\n15 Ha koʼág̃a Lamán ha kuimbaʼekuéra ohechávo okaʼupa ha oke atãmbaha hína, ohojey hikuái Moroni rendápe ha omombeʼu chupe opa mbaʼe ojehuvaʼekue.\n\n16 Ha koʼág̃a, péva oiko Moroni oipota haguéicha. Ha Moroni ombosakoʼímakuri kuimbaʼekuérape árma ñorairõguasurã reheve; ha ohókuri Gid tavaguasúpe, lamanita-kuéra oke atã ha okaʼu aja, ha oity hikuái árma ñorairõguasurã umi prisionérope, upéicha maymáva opyta árma reheve.\n\n17 Heẽ, ikuñanguéra jepe, ha opa imitãnguéra, ikatúva oiporu árma ñorairõguasurã, Moroni oarma rire opa umi prisionerokuérape; ha ojejapókuri opa koʼã mbaʼe kirirĩ guasúpe.\n\n18 Ha katu omombáyrire hikuái lamanita-kuérape, péina ápe okaʼúkuri hikuái ha nefita-kuéra ikatútakuri ojuka chupekuéra.\n\n19 Ha katu péina ápe, ndahaʼéi upéva Moroni oipotavaʼekue; haʼe ndaipyʼarorýi jejuka ni tuguy ñeñohẽme, ha katu haʼe hory osalvávo itavayguakuérape ñehundígui; ha upéva rupi, ani hag̃ua ojapo ijojaʼỹva, haʼe ndoʼaséi lamanita-kuéra ári okaʼu aja hikuái ha ohundi chupekuéra.\n\n20 Ha katu ohupytýkuri oipotáva; omoʼármagui umi prisionéro nefita oĩva tavaguasu tápia ryepýpe, ha omeʼẽkuri chupekuéra puʼaka ojagarra hag̃ua hikuái umi tenda oĩva upe tápia ryepýpe.\n\n21 Ha upémarõ ojapouka umi kuimbaʼe oĩva hendive tojei chuguikuéra peteĩ jeguata rupi, ha tomongora lamanita-kuéra ehérsito.\n\n22 Koʼág̃a, péina ápe upéva ojejapókuri pyharekue, upéicha opáyvo lamanita-kuéra upe koʼẽme ohecha hikuái omongoraha chupekuéra nefita-kuéra okáguio, ha hyepýpe prisionerokuéra oĩha árma reheve.\n\n23 Ha péicha ohecha hikuái nefita-kuéra oguerekoha puʼaka hiʼarikuéra; ha peichagua ñeimépe oikuaa hikuái naiporãiha oñorairõ nefita-kuéra ndive; upévare imburuvicha guasukuéra ojerure chupekuéra hiʼárma ñorairõguasurã, ha ogueraha hikuái ha oity nefita-kuéra py gotyo, ojerurévo poriahuvereko.\n\n24 Koʼág̃a péina ápe, upéva haʼe Moroni oipotavaʼekue. Ojapo chuguikuéra ñorairõguasu prisionéro, ha ojagarra pe tavaguasu, ha omosãsouka opa prisionéro, nefita-kuérava; ha ojoaju hikuái Moroni ehérsito ndive, ha tuicha omombarete hikuái ijehérsito.\n\n25 Ha ojehu ojapouka lamanita-kuéra, ojagarravaʼekue prisionéroramo, omoñepyrũ tembiapo omombarete hag̃ua umi tendamoʼãha oĩva tavaguasu Gid jerére.\n\n26 Ha ojehu omoʼã rire tavaguasu Gid, haʼe oipota haguéicha, haʼe oguerahauka iprisionerokuéra tavaguasu Abundancia-pe; ha omoʼã avei upe tavaguasu peteĩ puʼaka imbaretetereíva reheve.\n\n27 Ha ojehu haʼekuéra, jepeve opa mbotavy lamanita-kuéra ohaʼãvaʼekue, oñongatu ha omoʼãkuri opa prisionéro ojagarravaʼekuépe, ha avei oñongatúkuri opa tenda ha poʼa ohupytyjeyvaʼekue hikuái.\n\n28 Ha ojehu péicha nefita-kuéra oñepyrũ jey ipoʼa, ha oguerekojey iderécho ha imbaʼeporãkuéra.\n\n29 Heta ára lamanita-kuéra oñehaʼã omongora chupekuéra pyharekue, ha katu upéva ojapokuévo ohundi hikuái heta prisionéro.\n\n30 Ha heta ára oñehaʼã hikuái omboyʼu nefita-kuérape ivínogui, ojuka hag̃ua chupekuéra venénope térã kaʼúgui.\n\n31 Ha katu péina ápe, nefita-kuéra naimbeguéikuri imanduʼa hag̃ua Ñandejára Itupã rehe ára ohasaʼasy jave. Ndaikatúikuri oity hikuái chupekuéra iñuhãme; heẽ, ndoyʼúi hikuái ivinokuéragui, omboyʼuka mboyve iprisionerokuéra lamanita-vape.\n\n32 Ha péicha ojesareko hikuái ani hag̃ua oñemeʼẽ chupekuéra venéno; pe víno oenvenenáramo peteĩ lamanita-pe avei oenvenenáta peteĩ nefita-pe; ha péicha ojapókuri hikuái opa ilikor reheve.\n\n33 Ha koʼág̃a ojehu oñeikotevẽkuri Moroni ojapo ñembosakoʼi oñemoĩ hag̃ua Moriantón tavaguasu rehe; ha katu péina ápe, lamanita-kuéra, hembiapo rupi, omombaretékuri Moriantón tavaguasu oiko peve chugui peteĩ tenda imbaretetereíva.\n\n34 Ha ogueru memékuri hikuái mbarete pyahu upe tavaguasúpe, ha avei hiʼupy ipyahúva.\n\n35 Ha péicha opákuri ary veintinueve huekuéra ñeisãmbyhy aja Nefi tavayguakuéra ári.\n\n", "alma 56": "[center][font_size=26]Ñembyaty 56[/font_size][/center]\n\n[i]Helamán omondo peteĩ kuatiañeʼẽ Moroni-pe, omombeʼuhápe chupe mbaʼéichapa oĩ pe ñorairõguasu Lamanita-kuéra ndive—Antipus ha Helamán ohupyty tuicha puʼaka lamanita-kuéra ári—Umi dos mil Helamán raʼykuéra oñorairõ puʼaka techapyrãva reheve, ha avave ijapytepekuéra nomanói. Verso 1, 62 ary rupi Cristo mboyve; verso 2–19, 66 ary rupi Cristo mboyve; ha verso 20–57, 65–64 ary rupi Cristo mboyve.[/i]\n\n1 Ha koʼág̃a ojehu oñepyrũvo ary treinta huekuéra ñeisãmbyhy aja, mokõiha ára peteĩha jasýpe, oñemog̃uahẽ Moroni-pe peteĩ kuatiañeʼẽ Helamán-gui, omombeʼuhápe chupe tavayguakuéra rehegua upe tetã pehẽnguépe.\n\n2 Ha koʼãva haʼe ñeʼẽ haʼe ohaivaʼekue, heʼívo: Che joykeʼy ahayhuetéva, Moroni, jepe Ñandejárape térã ñande ñorairõguasu jehasaʼasýpe; péina ápe, che joykeʼy ahayhuetéva, che aguereko peteĩ mbaʼe haʼevaʼerã ndéve ñande ñorairõguasúre kóva ko tetã pehẽnguépe.\n\n3 Péina ápe, dos mil umi kuimbaʼe raʼykuéra Ammón ogueruvaʼekue Nefi retãgui—koʼág̃a reikuaáma koʼãva haʼeha Lamán ñemoñare, ñande ru Lehi raʼy ypykue;\n\n4 Koʼág̃a che natekotevẽi haʼejey ndéve ijepokuaakuéra ha ijegueroviaʼỹkuéra rehegua, nde reikuaágui opa koʼã mbaʼégui—\n\n5 Upévare iporãntema che haʼe ndéve dos mil koʼã mitãrusu ojagarrahague hiʼárma ñorairõguasurã, ha oipota hikuái che haʼe imburuvichakuéra; ha rosẽkuri romoʼã hag̃ua ore retã.\n\n6 Ha koʼág̃a reikuaa avei pe konvénio ojapovaʼekue ituvakuéra, nomopuʼãmoʼãiha hikuái árma ñorairõguasurã ijoykeʼykuéra rehe oñohẽ hag̃ua tuguy.\n\n7 Ha katu ary veintiseis-pe, ohechávo hikuái ore jeikoʼasy ha jehasaʼasy rohasáva hesekuéra, haimete ojapyhara hikuái pe konvénio ojapovaʼekue ha omopuʼã hiʼárma ñorairõguasurã oremoʼã hag̃ua.\n\n8 Ha katu che ndahejaséi chupekuéra ojapyhara hikuái upe konvénio ojapovaʼekue, aimoʼãgui Tupã oremombaretetaha, upéicha ndorohasaʼasymoʼãvéima, oñekumpli haguére pe ñeʼẽmeʼẽ haʼekuéra ojapovaʼekue.\n\n9 Ha katu péina ápe, oĩ peteĩ mbaʼe ikatúvape jaguereko tuicha vyʼapavẽ. Ha péina ápe, ary veintiseis-pe, che, Helamán, aguata koʼã dos mil mitãrusu renonderã tavaguasu Judea peve, aipytyvõ hag̃ua Antipus-pe, rehenoivaʼekue mburuvicháramo tavayguakuéra ári upe tetã pehẽnguépe.\n\n10 Ha amoinge dos mil che raʼykuérape, (hekomarangatúgui hikuái oñehenói hag̃ua che raʼy) Antipus ehérsitope, ha koʼã soldádo reheve haʼe ovyʼaiterei; péina ápe, ijehérsito oñemomichĩvékuri lamanita-kuérare ijehersitokuéra ojukáguikuri heta ore kuimbaʼekuérape, upévare roguereko mbaʼérepa orerasẽvo.\n\n11 Upevére, ikatu oreangapyhy koʼãvape, omanohague hikuái hetãre ha Itupãre, heẽ, ha ovyʼa hikuái.\n\n12 Ha lamanita-kuéra ojokókuri avei heta prisionerokuérape, haʼéva opavave mburuvicha guasu, avave ambuépe ndohejáigui hikuái oikove. Ha roimoʼã oimeha hikuái koʼág̃a Nefi retãme; noiméiramo ojuka hikuái chupekuéra.\n\n13 Ha koʼág̃a koʼãva haʼe tavaguasu lamanita-kuéra ojagarravaʼekue oñohẽvo hetaite ore joykeʼykuéra ipyʼaguasúva ruguy.\n\n14 Manti retã, térã Manti tavaguasu, ha tavaguasu Zeezrom, ha tavaguasu Cumeni, ha tavaguasu Antipara.\n\n15 Ha koʼãva haʼe tavaguasu oguerekovaʼekue hikuái che ag̃uahẽramoguare tavaguasu Judea-pe; ha ajuhu Antipus ha kuimbaʼekuérape ombaʼapo hína opa ipuʼaka reheve omombarete hag̃ua upe tavaguasu.\n\n16 Heẽ, ha ikaneʼõkuri hikuái hetépe ha ijespíritupe, oñorairõguikuri hikuái pyʼaguasúpe arakue ha ombaʼapóguikuri hikuái pyharekue oñongatu hag̃ua itavaguasukuéra; ha upéicha ohasákuri hikuái tuicha jeikoʼasy opaichaguáva.\n\n17 Ha koʼág̃a heʼíma hikuái ipuʼakataha hesekuéra upe tendápe térã omanóta; upévare ikatu reimoʼã porã ko mbareteʼimi agueruvaʼekue chendive, heẽ, umi che raʼykuéra, omeʼẽkuri chupekuéra tuicha ñehaʼarõ ha heta vyʼapavẽ.\n\n18 Ha koʼág̃a ojehu lamanita-kuéra ohechávo oñemog̃uahẽveha Antipus-pe heta soldádo ijehérsitope g̃uarã, oñemyaña chupekuéra Ammorón heʼígui, ani hag̃ua ou hikuái oñemoĩ Judea tavaguasu rehe, térã orerehe, ñorairõme.\n\n19 Ha péicha Ñandejára oremoĩporãkuri; ha oúrire hikuái ore ári orekangy aja ikatuvaʼerãmoʼãkuri ohundi hikuái ore ehersitoʼimi; ha katu péicha roñeñongatúkuri.\n\n20 Ammorón heʼíkuri chupekuéra ojoko hag̃ua hikuái umi tavaguasu ojagarravaʼekue. Ha péicha opákuri ary veintiseis. Ha oñepyrũvo ary veintisiete rombosakoʼíkuri ore tavaguasu ha orejupe roñemoʼã hag̃ua.\n\n21 Koʼág̃a, ore roipotákuri lamanita-kuéra ou ore ári; noroñemoĩséigui hesekuéra hendambaretekuérape.\n\n22 Ha ojehu romoĩ maʼẽñemiharakuéra umi jerére, rohecha hag̃ua lamanita-kuéra ojapóva, ani hag̃ua oike hikuái oréve pyharekue ni arakue oñemoĩvo ambue ore tavaguasukuéra ári opytáva nórte gotyo.\n\n23 Roikuaágui umíva umi tavaguasúpe naimbaretetereiriha hikuái roñemoĩ hag̃ua hesekuéra; upévare ore roʼasékuri hiʼarikuéra hapykuéguio, ohasáramo hikuái ore roimehápe, ha péicha roñemoĩ hag̃ua hesekuéra hapykuéguio ojejopy jave avei hikuái tenondéguio. Roimoʼãkuri orepuʼakataha hesekuéra; ha katu péina ápe, rohecha ndoikoiha koʼã mbaʼe roipotáva.\n\n24 Noñanimái hikuái ohasávo ijehersitokuéra reheve ore roimeha rupi, ni noñanimái hikuái ohasávo ipehẽngue reheve, ani mbaʼe ndoguerekói hikuái mbarete oikotevẽva ha hoʼa.\n\n25 Ni noñanimái hikuái oguatávo oñemoĩ hag̃ua Zarahemla retã rehe; ni noñanimái hikuái ojapyharávo ysyry Sidón ykua yvu, Nefíah retã gotyo.\n\n26 Ha péicha, imbaretekuéra reheve, heʼíma hikuái ojokotaha umi tavaguasu ojagarravaʼekue.\n\n27 Ha koʼág̃a ojehu kóva ko arýpe mokõiha jasy jave, oñemog̃uahẽ oréve heta tembiʼu umi dos mil che raʼykuéra tuvakuéragui.\n\n28 Ha ojegueruka avei oréve dos mil kuimbaʼe Zarahemla retãgui. Ha péicha roñembosakoʼíkuri diez mil kuimbaʼe reheve, ha hiʼupy chupekuéra g̃uarã reheve, ha avei ikuña ha itaʼyrakuérape g̃uarã.\n\n29 Ha lamanita-kuéra, ohechávo, péicha ore mbaretekuéra oñembotuichaveha ára ha ára, ha og̃uahẽha hiʼupy ore karurã, oñepyrũ okyhyje hikuái, ha oñepyrũ osẽ, ohecha hag̃ua ikatúpa ombopaha hikuái umi hiʼupy ha soldádo jegueru.\n\n30 Koʼág̃a, rohechávo lamanita-kuéra oñepyrũha ojepyʼapy péicha, roiporuse hesekuéra peteĩ mbotavy; upévare Antipus heʼi chéve asẽ hag̃ua kuimbaʼe atyʼimi reheve peteĩ tavaguasúpe namombyrýiva upégui, rogueraharamoguáicha hína hiʼupy upe tavaguasúpe.\n\n31 Ha rohasavaʼerãkuri tavaguasu Antipara rupi, rohoramoguáicha tavaguasu mombyryvévape, pe yguasu rembeʼy ypýpe.\n\n32 Ha ojehu rosẽ roguata, rogueraharamoguáicha ore hiʼupykuéra, roho hag̃ua upéva upe tavaguasúpe.\n\n33 Ha ojehu Antipus osẽ ijehérsito pehẽngue reheve, ohejávo hembyre omoʼã hag̃ua pe tavaguasu. Ha katu nosẽi che aha mboyve che ehersitoʼimi ndive, ha añemoag̃ui rire tavaguasu Antipara rehe.\n\n34 Ha koʼág̃a, tavaguasu Antipara-pe oĩ lamanita-kuéra ehérsito imbaretevéva: heẽ, pe hetavéva.\n\n35 Ha ojehu umi imaʼẽñemihára omombeʼúvo chupekuéra, ou hikuái ijehérsito reheve ha oñemoĩ orerehe.\n\n36 Ha ojehu roñani henonderãkuéra, nórte gotyo. Ha péicha rogueraha ore rapykuéri lamanita-kuéra ehérsito tuichavéva;\n\n37 Heẽ, jepe peteĩ tuicha pukukue jave, upéicha ohechávo hikuái Antipus ehérsito, omuña mbaretéva hína chupekuéra, ndojeréi hikuái akatúa ni asu gotyo, ha katu oguata kareʼỹnte ohóvo hikuái ore rapykuéri; ha, ore roimoʼãkuri, haʼekuéra orejukaseha Antipus ohupyty mboyve chupekuéra, ha péva ani hag̃ua oñemongora hikuái ore tavayguakuérare.\n\n38 Ha koʼág̃a Antipus, ohechávo roimevaiha, ombopyaʼeve ijehérsito jeguata. Ha katu péina ápe, og̃uahẽ pytũ; upévare haʼekuéra ndaʼorerupytýi, ni Antipus ndaikatúikuri ohupyty chupekuéra; upévare ropytuʼu pyharekue.\n\n39 Ha ojehu koʼẽ mboyve, péina ápe, lamanita-kuéra oúma hína ore rapykuéri. Koʼág̃a ndoroguerekóikuri mbarete oñeikotevẽva roñorairõ hag̃ua hendivekuéra; heẽ, che ndahejaséi che raʼymikuéra hoʼa ipopekuéra; upévare roguatave rohóvo, ha roho taveʼỹ gotyo.\n\n40 Koʼág̃a, haʼekuéra noñanimái ohóvo akatúa ni asu gotyo okyhyjégui opytáramo g̃uarã hikuái ñemongorápe; ni che ndajereséi akatúa ni asu gotyo akyhyjégui cherupytýramo g̃uarã hikuái, ha ndaikatuiramo g̃uarã roñemoʼã chuguikuéra, ha orejuka, ha okañýramo g̃uarã hikuái; upéicha roñani pe taveʼỹme upe ára pukukue, jepe pytũ meve.\n\n41 Ha ojehu upéicha jey, koʼẽvo, rohecha lamanita-kuérape ou ore ári, ha roñani henonderãkuéra.\n\n42 Ha katu ojehu naoremuña pukúi ha opyta hikuái; ha haʼékuri mbohapyha ára koʼẽme pe sétimo jasy jave.\n\n43 Ha koʼág̃a, ndoroikuaáikuri ohupytýparaʼe chupekuéra Antipus, ha katu che haʼe kuimbaʼekuérape: Péina ápe, ñande ndajaikuaái opytáparaʼe hikuái jaju hag̃ua hesekuéra, péicha haʼekuéra ñandereity hag̃ua iñuhãme;\n\n44 Upévare mbaʼépa peje, che raʼykuéra, pehosépa peñorairõ hendivekuéra?\n\n45 Ha koʼág̃a che haʼe ndéve, Moroni che joykeʼy ahayhuetéva, arakaʼeve che ndahechaivaʼekue tuichaite pyʼaguasu, nahániri, ni opavave nefita-kuéra apytépe.\n\n46 Ha che ahenóiguikuri chupekuéra tapiaite che raʼykuéra (opavave haʼekuéra imitãitereígui) jepe péicha heʼi chéve hikuái: Túva, péina ápe ñane Tupã oĩ ñanendive, ha haʼe ndohejamoʼãi jaʼa; upéicha jahákatu; ndajajukaivaʼerãmoʼã ñande joykeʼykuérape ñanderejárire hikuái pyʼaguapýpe; upévare jahákatu, ani ipuʼaka hikuái Antipus ehérsito rehe.\n\n47 Koʼág̃a arakaʼeve noñorairõivaʼekue hikuái, upevére ndokyhyjéikuri ñemanógui; ha ohayhuve hikuái ituvakuéra rekosãso hekovégui; heẽ, isykuéra omboʼevaʼekue chupekuéra ndodudáiramo hikuái, Tupã omosãsotaha chupekuéra.\n\n48 Ha heʼijey chéve hikuái isykuéra ñeʼẽ, heʼívo: Ndorodudái ore sykuéra oikuaahague koʼãva.\n\n49 Ha ojehu ahajey dos mil che raʼykuéra reheve umi lamanita oremuñavaʼekue rehe. Ha koʼág̃a péina ápe, Antipus ehersitokuéra ohupytýkuri chupekuéra, ha omoñepyrũ peteĩ ñorairõ ivaietereíva.\n\n50 Ha Antipus ehérsito ikaneʼõvo, oguata puku haguére mbovy árape, haimetékuri hoʼa lamanita-kuéra pópe; ha che ndajevýirire che dos mil reheve haʼekuéra ohupytyvaʼerãmoʼã pe oipotáva.\n\n51 Antipus hoʼáguikuri kysepuku rupi, ha heta imburuvichakuéra avei, ikaneʼõ, oguata pyaʼe haguére—upévare Antipus ehersitokuéra, oñemoapañuãivo imburuvichakuéra omano haguére, oñepyrũ ojevy lamanita-kuéra renondépe.\n\n52 Ha ojehu lamanita-kuéra oñembopyʼaguasu, ha oñepyrũ omuña chupekuéra; ha péicha lamanita-kuéra omuña mbarete javékuri chupekuéra, Helamán hoʼa hapykuéguio idos mil reheve, ha oñepyrũ ojuka hetaiterei chupekuéra, jepe opa lamanita-kuéra ehérsito opyta peve ha ojere Helamán ári.\n\n53 Koʼág̃a Antipus tavayguakuéra ohechávo lamanita-kuéra ojerejeyha, ombyaty jey kuimbaʼekuérape ha ou jey hikuái lamanita-kuéra ári hapykue gotyo.\n\n54 Ha koʼág̃a ojehu ore, Nefi tavayguakuéra, Antipus tavayguakuéra, ha che umi che dos mil ndive, romongora lamanita-kuérape, ha rojuka chupekuéra; heẽ, ohecha peve hikuái omeʼẽmantevaʼerãha hiʼárma ñorairõguasurã ha avei oñemoĩ hikuái ñorairõguasu prisionéroicha.\n\n55 Ha koʼág̃a ojehu oñemoĩvo hikuái ore poguýpe, péina ápe, aipapa umi mitãrusu oñorairõvaʼekue chendive, akyhyjégui heta haʼekuéra oiméramo g̃uarã omanoraʼe.\n\n56 Ha katu péina ápe, tuicha che vyʼapavẽrã, ajuhu ni peteĩ ánga ndoʼaihague yvýpe; heẽ, ha oñorairõkuri hikuái Tupã mbareteramoguáicha reheve; heẽ, arakaʼeve ndojeikuaáiva kuimbaʼe oñorairõha mbarete imilagrosoitéva reheve; ha puʼaka imbaretetéva reheve hoʼákuri hikuái lamanita-kuéra ári, omongyhyje peve chupekuéra; ha péva rupi lamanita-kuéra oñemoĩ ñorairõguasu prisionéroramo.\n\n57 Ha ndoroguerekóigui tenda ore prisionerokuérape g̃uarã, romaʼẽ hag̃ua hesekuéra ani hag̃ua ogueraha chupekuéra lamanita-kuéra ehérsito, upévare romondo chupekuéra Zarahemla retãme, ha Antipus ehersitokuéra nomanoivaʼekue pehẽngue, oho hendivekuéra; ha ajagarra hembyre ha ambojoaju che mitãrusukuéra ammonita ndive, ha rohojey Judea tavaguasúpe.\n\n", "alma 57": "[center][font_size=26]Ñembyaty 57[/font_size][/center]\n\n[i]Helamán omombeʼu tavaguasu Antipara ojejagarraramoguare ha tavaguasu Cumeni hoʼaramoguare ha oñemoʼãramoguare upe rire—Mitãrusu ammonita-kuéra oñorairõ pyʼaguasu reheve; opavave ojekutu, ha katu avave nomanói—Gid omeʼẽ momarandu lamanita-kuéra jejuka ha prisionerokuéra ñekañýgui. 63 ary rupi Cristo mboyve.[/i]\n\n1 Ha koʼág̃a ojehu oñemog̃uahẽkuri chéve peteĩ kuatiañeʼẽ Ammorón-gui, upe rréi, heʼihápe chéve che ameʼẽramo chupe umi prisionéro ñorairõguasugua rojagarravaʼekue haʼe omeʼẽtaha oréve tavaguasu Antipara.\n\n2 Ha katu che amondo peteĩ kuatiañeʼẽ upe rréipe, roikuaaporãha ore soldadokuéra hetaha ha ikatuha rojagarra pe tavaguasu Antipara ore soldadokuéra reheve; ha romeʼẽramo chupekuéra umi prisionéro upéva upe tavaguasu rehe roimoʼãta naorearanduiha, ha romeʼẽta ore prisionerokuéra oñemyengoviáramo ambue rehe añónte.\n\n3 Ha Ammorón orrechasa che kuatiañeʼẽ, nomyengoviaséigui umi prisionerokuéra; upévare romoñepyrũ ñembosakoʼi roho hag̃ua tavaguasu Antipara ári.\n\n4 Ha katu tavayguakuéra Antipara-gua ohejákuri pe tavaguasu, ha okañy hikuái ambue tavaguasu oguerekóvape omombarete hag̃ua upéva; ha péicha tavaguasu Antipara hoʼákuri ore pópe.\n\n5 Ha péicha opákuri ary veintiocho huekuéra ñeisãmbyhy aja.\n\n6 Ha ojehu oñepyrũvo ary vientinueve, oñemog̃uahẽkuri oréve hiʼupykuéra, ha avei rombohetave hag̃ua ore ehérsito, Zarahemla retãgui, ha tetã ijerereguágui, seis mil kuimbaʼe, ha avei sesenta ammonita-kuéra raʼy oúva ojoaju hag̃ua ijoykeʼykuéra ndive, che ehersitoʼimi dos mil rehe. Ha koʼág̃a péina ápe, orembaretékuri, heẽ, ha avei roguereko hetaiterei hiʼupy ojegueruvaʼekue oréve.\n\n7 Ha ojehu ore roipotávaningo haʼe roñorairõ ehérsito oñemoĩvaʼekue omoʼã hag̃ua tavaguasu Cumeni ndive.\n\n8 Ha koʼág̃a péina ápe, che ahechaukáta ndéve pyaʼe rohupytyhague pe roipotáva; heẽ, ore ehérsito mbarete reheve, térã peteĩ ore ehérsito mbarete pehẽngue reheve, romongora, pyharekue, tavaguasu Cumeni, oñemog̃uahẽ mboyvemi chupekuéra hiʼupyrãkuéra.\n\n9 Ha ojehu romoĩkuri ore rendakuéra upe tavaguasu jerére heta pyhare aja; ha katu rokékuri ore kysepukukuéra ári, ha romoĩ ñangarekoharakuéra, ani hag̃ua lamanita-kuéra hoʼa ore ári pyharekue ha orejuka, mbaʼe ohaʼãva hikuái heta ára; ha heta ára ohaʼã jave hikuái, oñeñohẽkuri huguykuéra.\n\n10 Ha heta ára rire og̃uahẽ hiʼupykuéra, ha haimetémakuri oike hikuái pyharekue upe tavaguasúpe. Ha haʼerangue lamanita-kuéra, haʼe ore nefita-kuéra; upévare rojagarra chupekuéra ha hiʼupykuéra.\n\n11 Ha jepe lamanita-kuéra opyta upéicha hembiʼurãʼỹre, heʼi gueteri hikuái ojokotaha pe tavaguasu; upévare tekotevẽ rojagarrákuri umi hiʼupyrãkuéra ha roguerahauka Judea-pe, ha ore prisionerokuéra Zarahemla retãme.\n\n12 Ha ojehu ndohasáikuri heta ára lamanita-kuéra oñepyrũ mboyve ndoguerekovéi ñehaʼarõ ohupytývo pytyvõ; upévare omeʼẽ hikuái pe tavaguasu ore pópe; ha péicha rojapókuri roipotáva rojagarrávo Cumeni tavaguasu.\n\n13 Ha katu ojehu ore prisionerokuéra hetaiterei, ha jepe oreretaiterei, upevére roiporu opa ore mbaretekuéra roñangareko hag̃ua hesekuéra, térã roipeʼa hag̃ua chuguikuéra hekove.\n\n14 Péina ápe, oĩ hetaiterei oñemoĩva, ha oñorairõ hikuái ita reheve, ha yvyra, térã opáichagua mbaʼe ohupytýva ipópe reheve, upéicha rupi rojuka dos mil chupekuéra oñemoĩ rire ore ñorairõguasu prisionéroramo.\n\n15 Upévare roikotevẽikuri, roipeʼa chuguikuéra hekove, térã roñangareko hesekuéra, kysepuku ore pópe, roguejy peve Zarahemla retãme; ha avei ore hiʼupykuéra ore tavayguakuérape g̃uarãmínte ohupytyʼimíkuri, rojagarravaʼekuéramo jepe lamanita-kuéragui.\n\n16 Ha koʼág̃a, péichagua ñeimevaietépe, hasyeterei roikuaa hag̃ua mbaʼépa rojapóta koʼã ñorairõguasu prisionerokuéragui; upevére, roʼe romondotaha chupekuéra Zarahemla retãme; upévare roiporavo peteĩ ore ehérsito pehẽngue, ha romeʼẽ chupekuéra ore prisionerokuéra oguejy hag̃ua heseve Zarahemla retãme.\n\n17 Ha katu ojehu oujey hikuái upe koʼẽme. Ha koʼág̃a péina ápe, ore noroporandúi chupekuéra umi prisionéro rehe; péina ápe, lamanita-kuéra oĩmagui ore ári, ha ou hikuái ára porãme oresalva hag̃ua ani roʼa lamanita-kuéra pópe. Ha katu péina ápe, Ammorón omondókuri oipytyvõ hag̃ua chupekuéra hiʼupykuéra ipyahúva ha avei peteĩ ehérsito ikuimbaʼe hetaitereívagui.\n\n18 Ha ojehu kuimbaʼekuéra romondovaʼekue prisionerokuéra ndive og̃uahẽ ára porãme orepytyvõ hag̃ua, haimete jave ipuʼaka hikuái orerehe.\n\n19 Ha katu péina ápe, umi dos mil sesenta che ehersitoʼimi oñorairõ kyhyjeʼỹme; heẽ, opyta hikuái ñemovãʼỹme lamanita-kuéra renondépe, ha ojuka opa oñemoĩvape hesekuéra.\n\n20 Ha ore ehérsito rembyre haimete jave ojevy lamanita-kuéra renondépe, péina ápe, koʼã dos mil sesenta opyta ñemovãʼỹ ha kyhyjeʼỹme.\n\n21 Heẽ, ha iñeʼẽrendu ha oñehaʼã hikuái okumpli porãmbaite opa ñeʼẽ ojeʼeháicha chupekuéra; heẽ, ha ojejapo chupekuéra ojeroviaháicha hikuái; ha chemanduʼa umi ñeʼẽ, haʼekuéra heʼivaʼekue chéve, isy omboʼevaʼekue chupekuéra.\n\n22 Ha koʼág̃a péina ápe, koʼã che raʼykuéra, ha umi kuimbaʼe roiporavovaʼekue ogueraha hag̃ua prisionerokuérape, umíva haʼe ohupytykavaʼekue oréve ko puʼaka tuichaite; haʼekuéra ipuʼakágui lamanita-kuérare; upévare ombojevy chupekuéra Manti retã meve.\n\n23 Ha ore roñongatúkuri ore tavaguasu Cumeni, ha noroñehundipáikuri kysepukúpe; upevére, rohasákuri tuicha ñehundi.\n\n24 Ha ojehu lamanita-kuéra okañy rire, pyaʼe ajapouka kuimbaʼekuéra ojekutuvaʼekue tojeipeʼa umi omanovaʼekue apytégui, ha ajapouka tojejokua umi ojekutu haguépe.\n\n25 Ha ojehu doscientos, umi che dos mil sesenta apytégui, ipyʼamanókuri huguypa haguére; upevére, Tupã pyʼaporã rupi, ha tuicha ore ñemondyirã, ha avei opa ore ehérsito vyʼapavẽrã, ni peteĩ ijapytepekuéra nomanói; heẽ, ha ndaipóri ijapytepekuéra ni peteĩ ojekutuvaiʼỹvakuri.\n\n26 Ha koʼág̃a, iñeñongatukuéra oñemombaʼeguasu opa ore ehérsito rehe, heẽ, haʼekuéra oñemoʼãhague oĩjavékuri mil ore joykeʼykuéra ojejukavaʼekue. Ha romboja haʼehague Tupã puʼaka imilágrova rupi, ijerovia tuicháre umi oñehekomboʼevaʼekue chupekuéra oguerovia hag̃ua—oĩha peteĩ Tupã ijojáva, ha opavave ndodudáiva, oñeñongatutaha ipuʼaka hechapyrãva rupi.\n\n27 Koʼág̃a kóva haʼe umi añeʼẽvaʼekuégui jerovia; imitã hikuái, ha iñapytuʼũnguéra noñemovãi, ha omoĩ meme hikuái ijerovia Tupã rehe.\n\n28 Ha koʼág̃a ojehu roñangareko rire umi kuimbaʼe ojeikutuvaʼekuére, ha roñotỹ rire ore teʼõnguekuéra ha avei lamanita-kuéra reʼõnguekuéra, hetaitereíva, péina ápe, roporandu Gid-pe umi prisionérore oñepyrũvaʼekue ogueraha hikuái Zarahemla retãme.\n\n29 Koʼág̃a Gid haʼékuri pe aty mburuvicha guasu oñehenoivaʼekue oñangareko hag̃ua hesekuéra oguejy aja upe tetãme.\n\n30 Ha koʼág̃a, koʼãva haʼe ñeʼẽ Gid heʼivaʼekue chéve: Péina ápe, rohókuri roguejy hag̃ua Zarahemla retãme ore prisionerokuéra reheve. Ha ojehu rojuhu umi ore ehérsito maʼẽñemihára, oñemondovaʼekue omaʼẽñemi hag̃ua lamanita-kuéra rendáre.\n\n31 Ha osapukái oréve hikuái, heʼívo—Péina ápe, lamanita-kuéra ehérsito oho hína tavaguasu Cumeni gotyo; ha péina ápe, hoʼáta hikuái hiʼarikuéra, heẽ, ha ohundíta ñande tavayguakuérape.\n\n32 Ha ojehu ore prisionerokuéra ohendu isapukaikuéra, ha péva ombopyʼaguasu chupekuéra; ha opuʼã hikuái ha oñemoĩ orerehe.\n\n33 Ha ojehu oñemoĩ rupi hikuái orerehe roity ore kysepuku hiʼarikuéra. Ha ojehu ou hikuái ojoʼári ore kysepukukuéra rehe, upéicha rupi haimete omanombákuri hikuái; ha hembyre oñani ha okañy orehegui.\n\n34 Ha péina ápe, okañy rupi hikuái ha ndaikatúi rohupyty chupekuéra, rojagarra pyaʼe ore guata tavaguasu Cumeni gotyo; ha péina ápe, rog̃uahẽ ára porãme roipytyvõ hag̃ua ore joykeʼykuérape oñongatu hag̃ua upe tavaguasu.\n\n35 Ha péina ápe, roñemosãso jey ore rayhuʼỹhakuéra pógui. Ha tojehovasapyre ore Tupã réra; péina ápe, haʼéguikuri haʼe oremosãsovaʼekue; heẽ, pe ojapovaʼekue ko mbaʼe tuichaite orerehe.\n\n36 Ha ojehu che, Helamán, ahendúvo koʼã ñeʼẽ Gid heʼivaʼekue, cherenyhẽ peteĩ tuicha vyʼapavẽgui pe Tupã pyʼaporã oreñongatu rupi, ani hag̃ua opavave romano; heẽ, ha ajerovia umi omanovaʼekue ánga oikéne hag̃ua Itupã pytuʼúpe.\n\n", "alma 58": "[center][font_size=26]Ñembyaty 58[/font_size][/center]\n\n[i]Helamán, Gid, ha Teómner ojagarra tavaguasu Manti peteĩ mbotavy rupi—Lamanita-kuéra okañy—Ammón tavayguakuéra raʼy oñeñongatu omoʼãvo pyʼaguasúpe hekosãso ha ijerovia. 63–62 ary rupi Cristo mboyve.[/i]\n\n1 Ha péina ápe, koʼág̃a ojehu ore rohupytyséva niko rojagarra upe tavaguasu Manti; ha katu péina ápe, ndaipóri mbaʼéichapa roguenohẽvo chupekuéra pe tavaguasúgui ore atyʼimi reheve. Péina ápe, imanduʼáguikuri hikuái upe mboyve rojapovaʼekue hesekuérare; upévare ndaikatúi rombotavy chupekuéra osẽ hag̃ua hikuái henda mbaretégui.\n\n2 Ha hetaitereíkuri hikuái, hetaitereive ore ehérsitogui, upévare noroñanimái roñemoĩvo hesekuéra henda mbaretépe.\n\n3 Heẽ, ha oñeikotevẽkuri romoĩ kuimbaʼekuérape omoʼã hag̃ua hikuái umi tetã renda orembaʼevavoi rojagarrajeyvaʼekue; upévare tekotevẽmante rohaʼarõ, oñemog̃uahẽve peve oréve soldádo Zarahemla retãgui ha avei hiʼupykuéra ipyahúva.\n\n4 Ha ojehu amondo peteĩ aty ore retãmegua mburuvichápe, aikuaauka hag̃ua chupe mbaʼéichapa oĩ ore tavayguakuéra. Ha ojehu rohaʼarõ oñemog̃uahẽ oréve hiʼupy ha soldadokuéra Zarahemla retãgui.\n\n5 Ha katu péina ápe, upéva saʼimínte oremoĩporã; lamanita-kuérape oñemog̃uahẽgui avei mbaretekuéra ára ha ára, ha avei heta hiʼupykuéra; ha péicha roimékuri ko árape.\n\n6 Ha lamanita-kuéra osẽkuri orerehe sapyʼa pyʼa, heʼívo hikuái orerunditaha mbotavy rupi; upevére ndaikatúikuri rosẽ chupekuéra ñorairõ reheve, henda kañyhakuéra ha henda mbaretekuéra rupi.\n\n7 Ha ojehu péichagua ñeimevaietépe rohaʼarõkuri heta jasy pukukue aja, jepe haimete peve romano tembiʼu roikotevẽgui.\n\n8 Ha ojehu oñemog̃uahẽ oréve tembiʼu, ha umíva oñeñangareko peteĩ ehérsito oguerekóvare dos mil kuimbaʼe ore pytyvõtava; ha péva haʼe opa pytyvõ oñemog̃uahẽvaʼekue oréve, roñemoʼã hag̃ua ore ha ore retã ani roʼa ore rayhuʼỹhakuéra pópe, heẽ, roñorairõ hag̃ua peteĩ hayhuʼỹha hetaitereíva ndive.\n\n9 Ha mbaʼérepa rojejopýkuri péicha, térã mbaʼérepa ndoguerukavéi hikuái oréve mbarete, ore ndoroikuaáikuri; upévare rojepyʼapy ha avei orerenyhẽ kyhyjégui, ani mbaʼe peichahágui Tupã huisiokuéra ou ore retã ári, orereity ha orerundipa hag̃ua.\n\n10 Upévare roñohẽ ore ánga ñemboʼépe Tupãme, rojerurévo chupe taoremombarete ha taoremosãso orerayhuʼỹhakuéra pógui, heẽ, ha tomeʼẽ avei oréve mbarete roñongatu hag̃ua ore tavaguasukuéra, ha ore retã, ha ore yvykuéra, roñangareko hag̃ua ore tavayguakuérare.\n\n11 Heẽ, ha ojehu Ñandejára ore Tupã oremoangapyhy omoañetévo oréve oremosãsotaha; heẽ, upéicha oñeʼẽ pyʼaguapy ore ángape, ha omeʼẽ oréve tuicha jerovia, ha ojapo toromoĩ hese ore ñemosãso ñehaʼarõ.\n\n12 Ha rojagarra pyʼaguasu umi ore ehersitoʼimi oñemog̃uahẽvaʼekue oréve reheve, ha noñemovãi orepype orepuʼakataha ore rayhuʼỹhakuérare, ha roñongatutaha ore retã, ha ore yvy, ha ore rembirekokuéra, ha ore raʼykuéra, ha ore rekosãsorãre.\n\n13 Ha péicha rosẽ opa ore mbarete reheve lamanita-kuérare, umi oĩva tavaguasu Manti-pe; ha romoĩ ore rogaaokuéra upe taveʼỹ gotyo, opytáva upe tavaguasu ypýpe.\n\n14 Ha ojehu upe koʼẽme, lamanita-kuéra ohechávo roimemaha pe taveʼỹ rembeʼy oĩva tavaguasu ypýpe, omondo imaʼẽñemiharakuéra orejerére oikuaa hag̃ua mboýpa ha imbaretépa ore ehérsito.\n\n15 Ha ojehu ohechávo hikuái naorembareteiha, ndaoreretáigui, ha okyhyjégui romomombyrýramo g̃uarã chupekuéra hiʼupykuéragui ndoúiramo hikuái orerehe ñorairõme ha orejuka, ha oimoʼãgui avei ndahasymoʼãiha orerundi ijehérsito hetaite reheve, upévare oñepyrũ hikuái oñembosakoʼi ou hag̃ua ñorairõme orerehe.\n\n16 Ha rohechávo oñembosakoʼiha hikuái ou hag̃ua orerehe, péina ápe, che ajapouka Gid tokañy pe taveʼỹme, peteĩ kuimbaʼe atyʼimi reheve, ha avei Teómner peteĩ kuimbaʼe atyʼimi reheve okañy avei upe taveʼỹme.\n\n17 Koʼág̃a Gid ha kuimbaʼekuéra oĩ akatúa gotyo ha ambuekuéra katu asu gotyo; ha okañývo hikuái upéicha, péina ápe, che apyta, che ehérsito rembyre reheve, upe tenda romoĩ ñepyrũ haguépe ore rogaaokuéra ára lamanita-kuéra ou vove g̃uarã ñorairõrã.\n\n18 Ha ojehu ou lamanita-kuéra ijehérsito hetaitére orerehe. Ha oúvo hikuái ha haimete jave hoʼa ore ári kysepuku reheve, che ajapouka kuimbaʼekuéra, umi oĩva chendive, tojevy pe taveʼỹ gotyo.\n\n19 Ha ojehu lamanita-kuéra oremuña pyaʼe, orerupytysetereígui hikuái orejuka hag̃ua; upévare oremuña hikuái taveʼỹ meve; ha rohasa Gid ha Teómner mbyte rupi, upéicha lamanita-kuéra ndohechái chupekuéra.\n\n20 Ha ojehu ohasávo lamanita-kuéra, térã ohasávo pe ehérsito, Gid ha Teómner osẽ tenda okañyhágui, ha ohapejoko umi lamanita-kuéra maʼẽñemihárape ani hag̃ua ohojey hikuái upe tavaguasúpe.\n\n21 Ha ojehu ojoko rire chupekuéra, oñani hikuái upe tavaguasúpe ha hoʼa umi ñangarekohára ári opytavaʼekue omoʼã hag̃ua pe tavaguasu, upéicha rupi ohundi chupekuéra ha ojagarra hikuái upe tavaguasu.\n\n22 Koʼág̃a kóva ojehupyty lamanita-kuéra ohejágui opa ijehérsito, ndahaʼéiramo mbovymi ñangarekohára, tojegueraha pe taveʼỹme.\n\n23 Ha ojehu péicha Gid ha Teómner ohupytýkuri henda mbaretekuéra. Ha ojehu rojagarra ore rape, heta roguata rire pe taveʼỹre Zarahemla retã gotyo.\n\n24 Ha lamanita-kuéra ohechávo oguataha hikuái ohóvo Zarahemla retã gotyo, okyhyjeterei hikuái, ani mbaʼe haʼe peteĩ plan ojegueraha hag̃ua chupekuéra ñehundípe; upévare oñepyrũ ojevyjey hikuái pe taveʼỹme, heẽ, pe tape ou haguégui voi hikuái.\n\n25 Ha péina ápe, og̃uahẽ pyhare ha omoĩ hikuái hogaaokuéra, lamanita-kuéra mburuvicha guasu oimoʼãgui nefita-kuéra ikaneʼõtaha oguata haguére; ha oimoʼãgui omuñahague hikuái opa upe ehérsitope upévare ndojepyʼapýi hikuái tavaguasu Manti rehe.\n\n26 Koʼág̃a ojehu og̃uahẽvo pyhare, che ajapouka kuimbaʼekuéra ani oke, ha katu oguatavaʼerã ambue tape rupi Manti retã gotyo.\n\n27 Ha ko ore guata pyharekue rupi, péina ápe, koʼẽvo roiméma lamanita-kuéra mboypýri, upéicha rog̃uahẽ haʼekuéra mboyve Manti retãme.\n\n28 Ha ojehu péicha, ko mbotavy rupive rojagarrákuri tavaguasu Manti oñeñohẽʼỹre tuguy.\n\n29 Ha ojehu lamanita-kuéra ehérsito oñemoag̃uívo pe tavaguasúpe, ha ohechávo roimemaha ñembosakoʼípe roñemoĩ hag̃ua hesekuéra, oñemondyieterei hikuái ha ou chupekuéra tuicha kyhyje, upévagui okañy hikuái upe taveʼỹme.\n\n30 Heẽ, ha ojehu lamanita-kuéra ehérsito oñani opa upe tetã rendágui. Ha katu péina ápe, ogueraha heta kuña ha mitãnguéra hendivekuéra upe tetãgui.\n\n31 Ha umi tavaguasu lamanita-kuéra ojagarravaʼekue, umíva oĩmbaite ko árape ore poguýpe; ha ore rukuéra ha ore kuñanguéra ha ore raʼykuéra ohojey hína hógape, ha opa umi lamanita-kuéra ojagarravaʼekue ha oguerahavaʼekue prisionéroramo añónte katu nahániri.\n\n32 Ha katu péina ápe, ore ehérsito michĩ roñongatu hag̃ua hetaite tavaguasu ha tuichaite tendakuéra.\n\n33 Ha katu péina ápe, rojerovia ore Tupã rehe omeʼẽvaʼekue oréve puʼaka umíva umi tetã ári, upéicha rupi rohupytýkuri umi tavaguasu ha tetã, haʼevaʼekue orembaʼe.\n\n34 Koʼág̃a ndoroikuaái mbaʼérepa upe tetã ñeisãmbyhy nomeʼẽvéi oréve mbarete; ni koʼã kuimbaʼe ouvaʼekue ore rendápe ndoikuaái mbaʼérepa noñemog̃uahẽvéi oréve mbarete.\n\n35 Péina ápe, ndoroikuaái noiméipa napendepoʼáiraʼe, ha peguerahapáraʼe umi mbarete upéva upe tenda pehẽnguépe; péicharamo, ore ndorokaguaiséi.\n\n36 Ha ndaupéichairamo, péina ápe, rokyhyje oĩramo g̃uarã joavy upe tetã ñeisambyhýpe, upévare ndoguerukavéi oréve hikuái kuimbaʼe orepytyvõ hag̃ua; roikuaágui hetaveha hikuái umi oguerukavaʼekuégui oréve.\n\n37 Ha katu, péina ápe, ndahaʼéi mbaʼeve—rojeroviágui Tupã oremosãsotaha, ikangýramo jepe ore ehérsito, heẽ, ha oremosãsóta ore rayhuʼỹhakuéra pógui.\n\n38 Péina ápe, roime ary veintinuevepe, ipahakuévo, ha roiko ore retãme; ha lamanita-kuéra okañýkuri Nefi retãme.\n\n39 Ha koʼã Ammón tavayguakuéra raʼy, añeʼẽ porãitevaʼekuére, oĩ chendive Manti tavaguasúpe; ha Ñandejára oipytyvõkuri chupekuéra, heẽ, ha omoʼã chupekuéra ani hoʼa kysepuku rupi, upéicha ni peteĩ tekove nomanóikuri.\n\n40 Ha katu péina ápe, heta ojekutúkuri chupekuéra; upevére opyta hikuái ñemovãʼỹme pe tekosãso Tupã omosãsovaʼekuépe chupekuéra; ha ojesareko hikuái imanduʼávo Ñandejára Itupãre ára ha ára; heẽ, oñehaʼã iñeʼẽrendu hikuái hembipotáre, ha ihuisiokuérare, ha hembiapoukapykuérare tapiaite; ha ijeroviakuéra imbarete profesiakuérape umi mbaʼe oútavare.\n\n41 Ha koʼág̃a, che joykeʼy ahayhuetéva, Moroni, Ñandejára ñande Tupã, ñanerredimivaʼekue ha ñanemosãsovaʼekue, taneñongatu tapiaite henondépe; heẽ, ha tomoĩporã ko tavayguakuérape, jepe pehupyty peve opa mbaʼe lamanita-kuéra oipeʼavaʼekue ñandehegui, haʼéva ñanepytyvõrã. Ha koʼág̃a, péina ápe, che ambopaha che kuatiañeʼẽ. Che haʼe Helamán, Alma raʼy.\n\n", "alma 59": "[center][font_size=26]Ñembyaty 59[/font_size][/center]\n\n[i]Moroni ojerure Pahorán-pe omombarete hag̃ua Helamán ehersitokuéra—Lamanita-kuéra ojagarra Nefíah tavaguasu—Moroni ipochy upe tetã ñeisãmbyhy ndive. 62 ary rupi Cristo mboyve.[/i]\n\n1 Koʼág̃a ojehu ary treinta huekuéra ñeisambyhýpe Nefi tavayguakuéra ári, Moroni-pe oñemog̃uahẽ rire ha omoñeʼẽ rire pe Helamán kuatiañeʼẽ, haʼe ovyʼaiterei iñeimeporãre, heẽ, pe tuicha puʼaka Helamán ohupytyvaʼekuére, ojagarrávo umi tetã ojepeʼavaʼekue chuguikuéra.\n\n2 Heẽ, ha haʼe oikuaauka opa itavayguakuérape, opa tetã ojeréva upe tendáre haʼe oĩháme, ovyʼa hag̃ua avei hikuái.\n\n3 Ha ojehu pyaʼe omondouka peteĩ kuatiañeʼẽ Pahorán-pe, ojerurévo chupe tombyatyka kuimbaʼe omombarete hag̃ua Helamán-pe, térã Helamán ehérsitope, ikatu hag̃uáicha upéicha hasyʼỹme ojoko upéva upe tetã renda milágro rupive ojehupytyjeyvaʼekue.\n\n4 Ha ojehu Moroni omondoukávo ko kuatiañeʼẽ Zarahemla retãme, haʼe oñepyrũjey omoheñói iñapytuʼũme peteĩ plan ojagarra hag̃ua umi yvy ha tavaguasu rembyre lamanita-kuéra oipeʼavaʼekue chuguikuéra.\n\n5 Ha ojehu Moroni péicha oñembosakoʼi jave oho hag̃ua ñorairõme lamanita-kuéra rehe, péina ápe, Nefíah tavayguakuéra, oñembyatyvaʼekue tavaguasu Moroni-gui, tavaguasu Lehi ha tavaguasu Moriantón-gui, lamanita-kuéra oñemoĩ hesekuéra.\n\n6 Heẽ, jepe umi oñemyañavaʼekue osẽ hag̃ua Manti retãgui, ha umi tetã jeréregui, og̃uahẽkuri ha ojoaju lamanita-kuéra ndive ko tetã pehẽnguépe.\n\n7 Ha péicha hetaitereívo hikuái, heẽ, ha oñemog̃uahẽvo chupekuéra mbarete ára ha ára, Ammorón rembiapoukapýre ou hikuái Nefíah tavayguakuéra rehe, ha oñepyrũ ojuka chupekuéra tuicha jejukavaípe.\n\n8 Ha hetaitereíkuri ijehersitokuéra upéicha rupi Nefíah tavayguakuéra rembyre oñemyaña okañy hag̃ua henonderãkuéra; ha og̃uahẽ ha ojoaju hikuái Moroni ehérsito ndive.\n\n9 Ha koʼág̃a, Moroni oimoʼãgui omondotaha hikuái kuimbaʼekuéra tavaguasu Nefíah-pe, oipytyvõ hag̃ua tavayguakuérape oñongatu hag̃ua upe tavaguasu, ha oikuaápype ndahasyveiha ojejoko upe tavaguasu ani hoʼa lamanita-kuéra pópe ojeipeʼajeyrangue chuguikuéra, haʼe oimoʼãkuri ndahasymoʼãiha ojoko hikuái upe tavaguasu.\n\n10 Upévare ojoko opavave isoldádo oñongatu hag̃ua umi tenda ojagarrajeyvaʼekue hikuái.\n\n11 Ha koʼág̃a, Moroni ohechávo oñehundihague Nefíah tavaguasu ombyasyeterei, ha oñepyrũ oduda, tavayguakuéra tekoñaña rupi, hoʼáramo g̃uarã hikuái ijoykeʼykuéra pópe.\n\n12 Koʼág̃a péicha ojehúkuri opa imburuvichakuéra ndive. Haʼekuéra oduda avei ha omombaʼeguasu tavayguakuéra tekoñaña, ha péva lamanita-kuéra ipuʼaka rupi hesekuéra.\n\n13 Ha ojehu Moroni ipochy upe tetã ñeisãmbyhyha ndive, nomombaʼéi haguére hetã ñemosãsorã.\n\n", "alma 60": "[center][font_size=26]Ñembyaty 60[/font_size][/center]\n\n[i]Moroni ochiʼõ Pahorán-pe upe tetã ñeisãmbyhyha ndojesarekói haguére umi ehérsito rehe—Ñandejára oheja umi hekojojáva omano—Nefita-kuéra oiporuvaʼerã opa ipuʼaka ha ikatúva oñemosãso hag̃ua ihayhuʼỹhakuéragui—Moroni oñeʼẽpohýi oñorairõtaha pe tetã ñeisãmbyhyha ndive noñemeʼẽiramo pytyvõ ijehersitokuérape. 62 ary rupi Cristo mboyve.[/i]\n\n1 Ha ojehu ohaijey upe tetãmegua mburuvichápe, haʼéva Pahorán, ha koʼãva haʼe ñeʼẽ ohaivaʼekue, heʼívo: Péina ápe, amondo che kuatiañeʼẽ Pahorán-pe, tavaguasu Zarahemla-pe, haʼéva hue guasu ha mburuvicha upe tetã ári, ha avei mayma koʼã tavayguakuéra oiporavovaʼekuépe oisãmbyhy ha ombohape hag̃ua opa mbaʼe ko ñorairõguasu rehegua.\n\n2 Péina ápe, che aguereko peteĩ mbaʼe haʼevaʼerã peẽme kondenasiõ raperã; péina ápe, peẽte voi peikuaa peñehenoihague pembyaty hag̃ua kuimbaʼekuéra, ha peʼarmavaʼerãha chupekuéra kysepuku reheve, ha simitárra, ha opáichagua árma ñorairõguasurã reheve, ha pemondovaʼerãha chupekuéra lamanita-kuéra rehe, opa tenda oikehápe hikuái ñane retãme.\n\n3 Ha koʼág̃a péina ápe, che haʼe peẽme, chete, ha che ehersitokuéra avei, ha Helamán ha ijehersitokuéra, rohasákuri tuichaiterei jehasaʼasy; heẽ, jepe ñembyahýi, yʼuhéi, ha kaneʼõ, ha opa jeikoʼasy opaichaguáva.\n\n4 Ha katu péina ápe, koʼãvante haʼérire opa mbaʼe rohasavaʼekue, ndorokaguairivaʼerãmoʼã ni norochiõivaʼerãmoʼã.\n\n5 Ha katu péina ápe, tuichákuri jejuka ore tavayguakuéra apytépe; heẽ, miles hoʼa kysepuku rupi, ndaupeichaivaʼerãmoʼã, remeʼẽrire ore ehérsitope soldádo ha pytyvõ oikotevẽva. Heẽ, tuichákuri pende jeheja orendive g̃uarã.\n\n6 Ha koʼág̃a péina ápe, roikuaase mbaʼérepa ko jeheja tuichaitereíva; heẽ, roikuaase mbaʼérepa ko peneñeñanduʼỹme ñeime.\n\n7 Peimoʼã piko ikatuha peguapy pende apykajeguápe peteĩ apytuʼũ ñeñanduʼỹme ñeimépe, penderayhuʼỹhakuéra omosarambi aja ñemano pende jerére? Heẽ, ojuka aja hikuái miles pende joykeʼykuérape—\n\n8 Heẽ, jepe umi ojeroviavaʼekue pemeʼẽtaha chupekuéra ñemoʼã, heẽ, penemoĩvaʼekue tenda ikatuháta guive peipytyvõ chupekuéra, heẽ, ikatútakuri pemondo ehérsito, pemombarete hag̃ua chupekuéra, ha pesalva hag̃ua miles chupekuéra ani hoʼa kysepukúpe.\n\n9 Ha katu péina ápe, ndahaʼéi pévante—penegákuri chuguikuéra pende hiʼupykuéra, jepe heta oñorairõkuri ha omeʼẽkuri hekove oipotaitereígui ko tavayguakuéra ñeimeporã; heẽ, ha ojapókuri hikuái upéva omanombotaitévo ñembyahýigui, pende tuicha jeheja rupi hendivekuéra g̃uarã.\n\n10 Ha koʼág̃a, che joykeʼykuéra ahayhuetéva—pejehayhuvaʼerãmoʼãguikuri; heẽ, ha pejepyʼapyvevaʼerãmoʼãkuri jesarekópe ko tavayguakuéra ñeimeporã ha rekosãso rehe; ha katu péina ápe, ndapejesarekóikuri hesekuéra upéicha rupi miles huguykuéra oguejýta pene akã ári ojerurévo vengánsa; heẽ, oikuaágui Tupã opa ijerureʼasykuéra, ha opa ijehasaʼasykuéra—\n\n11 Péina ápe, peimoʼã piko ikatutaha peguapy pende apykajeguápe, ha Tupã pyʼaporã tuicháva rupi peẽ ikatútaraʼe ndapejapói mbaʼeve ha haʼe penemosãsóta? Péina ápe, peimoʼãramokuri upéva peimoʼãrei.\n\n12 Peimoʼã piko, ojejukahague hetaite pende joykeʼykuéra hekokyʼágui hikuái? Che haʼe peẽme, peimoʼãramokuri upéva, peimoʼãrei; che haʼégui peẽme, oĩ heta hoʼavaʼekue kysepukúpe; ha péina ápe haʼe pene kondenasiõrã;\n\n13 Ñandejára ohejágui hekojojáva ojejuka ihustísia ha ihuisiokuéra ou hag̃ua iñañáva ári; upévare ani peimoʼã umi hekojojáva oñehundiha ojejuka haguére chupekuéra; ha katu péina ápe, oike hikuái Ñandejára Itupã pytuʼúpe.\n\n14 Ha koʼág̃a péina ápe, che haʼe peẽme, akyhyjeterei Tupã huísio oguejytaha ko tavayguakuéra ári, ndojesarekoietégui hikuái, heẽ, jepe ñane retã ñeisãmbyhyha jehejágui, ha noñangarekoietégui ijoykeʼykuérare, heẽ, umi omanovaʼekue rehe.\n\n15 Ha ndahaʼéirire upe tekoñaña rupi oñemoñepyrũvaʼekue umi ñane akãme oĩ raẽvévare, ñandepuʼakavaʼerãmoʼãkuri ñande rayhuʼỹhakuérare ha péicha ndohupytyivaʼerãmoʼã hikuái puʼaka ñande ári.\n\n16 Heẽ, ndahaʼéirire pe ñorairõguasu oñepyrũvaʼekue rupi ñande apytépe; heẽ, ndahaʼéirire umi rreipotaha rupi, ogueruvaʼekue hetaite tuguy ñeñohẽ ñande apytépe; heẽ, ára ñañorairõramoguare oñondivekuéra, ñambojoajúrire ñane mbarete jajapo haguéicha upe mboyve; heẽ, ha ndahaʼéirire pe puʼaka ha autorida oguerekosevaʼekuére ñande ári umi rreipotaha; hekojojárire hikuái ñande rekosãsorãme, ha ojoajúrire hikuái ñanendive, ha osẽrire hikuái ñande rayhuʼỹhakuéra rehe, ohupirangue ikysepukukuéra ñande rehe, ogueruvaʼekue hetaite tuguy ñeñohẽ ñande apytépe; heẽ, jahárire hiʼarikuéra Ñandejára mbarete reheve, ñamosarambivaʼerãmoʼãkuri ñande rayhuʼỹhakuérape, ojejapóta haguére, oñekumpliháicha iñeʼẽ.\n\n17 Ha katu péina ápe, koʼág̃a lamanita-kuéra ou ñande ári, ojagarrávo ñane retã, ha ojuka hikuái ñande tavayguakuérape kysepukúpe, heẽ, ñane rembireko ha ñande raʼykuérape, ha ogueraha avei chupekuéra tekoʼapytĩme, ombohasaukávo opáichagua jeikoʼasy, ha péva upe tuicha tekoñaña oguerekóva umi ohupytyséva puʼaka ha autorida rupi, heẽ, jepe umi rreipotaha.\n\n18 Ha katu mbaʼére piko che haʼetereivaʼerã ko mbaʼére? Ndajaikuaáigui noiméipa peẽvoi pehupytyse hína autorida. Ndajaikuaái noiméipa peẽvoi peñemoĩ pene retãre.\n\n19 Térãpa napeñangarekói orerehe peimégui pe tetã mbytépe ha penemongora ñangarekoharakuéra, upévare ndapeguerukái oréve tembiʼu, ha avei kuimbaʼe romombarete hag̃ua ore ehérsito?\n\n20 Penderesarái piko Ñandejára pende Tupã rembiapoukapykuéragui? Heẽ, penderesarái piko pende rukuéra ñeñapytymbýgui? Penderesarái piko hetaite jey ñañemosãsohague ñande rayhuʼỹhakuéra pógui?\n\n21 Térã peimoʼã piko Ñandejára ñanemosãsotaha gueteri, jaguapy aja ñande apykajeguápe ha ndajaiporúi umi tembiporu Ñandejára omeʼẽvaʼekue ñandéve?\n\n22 Heẽ, peguapýta piko ñeimereípe ojere aja penderehe milláres, heẽ, deséna de milláres, oguapyreíva hína avei, ha upe aja katu upe jerére tetã rembeʼýpe milláres hoʼa hína kysepukúpe, heẽ, ojekutu ha huguýva hína?\n\n23 Peimoʼã piko Tupã heʼíta peẽ peimeha angaipaʼỹre peguapy aja ñemovãʼỹme ha pehecha koʼã mbaʼe? Péina ápe che haʼe peẽme, Nahániri. Koʼág̃a aipota penemanduʼa Tupã heʼihague pe váso ryepyraẽ oñemopotĩvaʼerãha, ha upéramo oñemopotĩtaha avei okáguio.\n\n24 Ha koʼág̃a, napeñearrepentíriramo umi pejapovaʼekuégui, ha peñepyrũ pejesareko, ha pembouka oréve tembiʼu ha kuimbaʼekuéra, ha avei Helamán-pe, haʼe oñongatu hag̃ua umi tenda ñane retãmegua ojagarrajeyvaʼekue, ha ore rojagarrajey hag̃ua avei ore yvy rembyrekuéra koʼã tendápe, péina ápe iporã noroñorairõvéi lamanita-kuéra ndive romopotĩ mboyve ore váso ryepy, heẽ, pe ore retã ñeisãmbyhyha akã tuichakue jepeve.\n\n25 Ha napepenáiramo ko che kuatiañeʼẽre, ha peje ha pehechauka chéve peteĩ espíritu tekosãsorã añeteguáva, ha peñehaʼã pemombarete ha pemoʼã ore ehérsito, ha pemeʼẽ chupekuéra tembiʼu okaru hag̃ua, péina ápe ahejáta che ehérsito atyʼimi isãsóva oñongatu hag̃ua ko ore retã pehẽngue, ha ahejáta Tupã mbarete ha jehovasa hiʼarikuéra, ani mbaʼevéichagua ambue puʼaka ikatu oñemoĩ hesekuéra—\n\n26 Ha kóva ijerovia tuicha rupi, ha iñehaʼarõkuaa rupi ijehasaʼasykuérape—\n\n27 Ha ajúta peẽme, ha ndaipóriramo pende apytépe oipotáva tekosãso, heẽ, jepe topytaraʼe peteĩ tekosãso pehẽngueʼimi, péina ápe amokyreʼỹta ñepuʼã pende apytépe, jepeve umi ohupytyséva puʼaka ha autorida omanomba peve.\n\n28 Heẽ, péina ápe ndakyhyjéi pende puʼaka ni pende autoridágui, ha katu che Tupãgui che akyhyje; ha haʼe hembiapoukapýpe heʼiháicha che ajagarráva che kysepuku amoʼã hag̃ua che retã mbaʼéva, ha haʼe pene rembiapovai rupi rohasaha hetaite ñehundi.\n\n29 Péina ápe ára og̃uahẽma, heẽ, ára hiʼag̃uíma, pembaʼapoʼỹramo pene retã rekosãsorã ha pene mitãnguéra rehe, pe hustísia kysepuku oguejýma pende ári; heẽ, ha hoʼáta pende ári ha og̃uahẽta peẽme penerundipaite peve.\n\n30 Péina ápe, che ahaʼarõ pytyvõ pendehegui; ha ndapemboukáiramo oréve pytyvõ, péina ápe, che ajúta penderehe, jepe Zarahemla retãme, ha poikutúta kysepukúpe, ndapeguerekovéi peve puʼaka pejoko hag̃ua ko tavayguakuéra akãrapuʼã ore rekosãsorã.\n\n31 Ha péina ápe, Ñandejára ndohejamoʼãigui peiko ha peñembohetave pende rekovaikuérape pehundi hag̃ua itavayguakuéra hekojojávape.\n\n32 Péina ápe, peimoʼã piko Ñandejára peneñongatúta peẽme ha oúta huísio reheve lamanita-kuéra rehe, haʼéguikuri ituvakuéra jepokuaa ogueruvaʼekue pe ijehayhuʼỹkuéra, heẽ, ha ombotuichavékuri upéva umi osẽvaʼekue ñande apytégui, ha katu pende rembiapovaikuéra ou peẽ pehayhúgui yvoragua verapy ha mbaʼereikuéra?\n\n33 Peikuaa pejapyharaha Tupã leikuéra, ha peikuaa pepyrũha hese pende pýpe. Péina ápe, Ñandejára heʼi chéve: Umi pehenoivaʼekue haʼe hag̃ua mburuvicha noñearrepentíriramo iñangaipa ha hembiapovaikuéragui, rehóta ñorairõme hesekuéra.\n\n34 Ha koʼág̃a péina ápe, che, Moroni, añemyaña, pe konvénio ajapo haguéicha cheñeʼẽrendutaha che Tupã rembiapoukapykuérare; upévare aipota pejejoko Tupã ñeʼẽre, ha pembouka chéve pyaʼe pende hiʼupykuéragui ha pende kuimbaʼekuéragui, ha avei Helamán-pe.\n\n35 Ha péina ápe, ndapejapóiramo péicha che ajúta penderehe pyaʼe; péina ápe, Tupã ndohejamoʼãigui romano ñembyahýigui; upévare haʼe omeʼẽta oréve pene rembiʼúgui, tahaʼe jepe kysepuku rupive. Koʼág̃a pehecháke pekumpli Tupã ñeʼẽ.\n\n36 Péina ápe, che haʼe Moroni, pene mburuvicha guasu. Che ndahekái puʼaka, ha katu añehaʼã aity upéva. Che ndahekái yvóra terakuãporã, ha katu che Tupã verapy, ha che retã rekosãso ha ñeimeporã. Ha péicha che ambopaha che kuatiañeʼẽ.\n\n", "alma 61": "[center][font_size=26]Ñembyaty 61[/font_size][/center]\n\n[i]Pahorán omombeʼu Moroni-pe ñemoĩ ha ñepuʼã oĩva upe tetã ñeisambyhýre—Umi rréi potaha ojagarra Zarahemla ha oñembojoaju lamanita-kuéra ndive—Pahorán ojerure soldadokuéra ñeipytyvõ oñemoĩ hag̃ua umi opuaʼãvaʼekuére. 62 ary rupi Cristo mboyve.[/i]\n\n1 Péina ápe, koʼág̃a ojehu Moroni omondo riremi ikuatiañeʼẽ upe tetã oisãmbyhývape, oñemog̃uahẽ chupe peteĩ kuatiañeʼẽ Pahorán-gui, haʼéva upe sãmbyhyhára. Ha koʼãva haʼe ñeʼẽ oñemog̃uahẽvaʼekue chupe:\n\n2 Che, Pahorán, ko tetã sãmbyhyhára, amondo koʼã ñeʼẽ Moroni-pe, mburuvicha guasu pe ehérsito ári. Péina ápe, che haʼe ndéve, Moroni, ndavyʼaiha pende jehasaʼasy tuicha rehe, heẽ, koʼãva ojopy che ánga.\n\n3 Ha katu péina ápe, oĩ ovyʼáva pende jehasaʼasýre, heẽ, opuʼã jepe hikuái cherehe, ha avei che tavayguakuéra isãsoséva rehe, heẽ, ha umi opuʼãvaʼekue hetaiterei hikuái.\n\n4 Ha haʼe umi oipeʼasevaʼekue chehegui pe huekuéra apyka oguerúva ko tembiapovai tuichaite; oiporúgui hikuái heta ñembojuruheʼẽ, ha ombojere heta tavayguakuéra korasõ, oguerútava tuicha jeikoʼasy ñande apytépe; haʼekuéra ojokókuri ñande hiʼupy, ha ojokókuri umi isãsosévape ani hag̃ua oho pene rendápe.\n\n5 Ha péina ápe, chembojevy hikuái henonderãkuéra, ha akañýkuri Gedeón retãme, opa kuimbaʼe reheve ikatúva ambyaty chendive.\n\n6 Ha péina ápe, che amondókuri peteĩ momarandu opa tendápe ko tetãme; ha péina ápe, ojoaju hína hikuái orendive opa ára, ojagarrávo umi árma, omoʼã hag̃ua hetã ha isãso, ha ovenga hag̃ua jejahéi ojejapovaʼekue orerehe.\n\n7 Ha oúkuri hikuái oréve, upéicha rupi umi opuʼãvaʼekue orerehe ñemoĩme ojehechavai, heẽ, okyhyje peve hikuái orehegui, ha noñanimái hikuái ou ñorairõme orerehe.\n\n8 Ojagarrákuri hikuái upe tetã, térã Zarahemla tavaguasu; ohenói hikuái irreirã, ha upéva ohaíkuri lamanita-kuéra rréipe, ha ojapókuri hendive peteĩ ñembojoaju; ha ko ñembojoajúpe heʼíkuri oñongatutaha Zarahemla tavaguasu, ñongatu haʼe oimoʼãva lamanita-kuérape ohupytyukataha umi tetã rembyre, ha haʼe oñehenoitaha rréi ko tavayguakuéra ári lamanita-kuéra ipuʼaka vove hesekuéra.\n\n9 Ha koʼág̃a, reñeʼẽvaíkuri cherehe nde kuatiañeʼẽme, ha katu péva ndahaʼéi mbaʼeve; che ndachepochýi, ha katu avyʼa ne korasõ tuicha haguére. Che, Pahorán, ndaipotái puʼaka, ndahaʼéiramo ajoko hag̃ua huekuéra apyka chembaʼéva añongatu hag̃ua che tavayguakuéra derécho ha hekosãso. Che ánga opyta ñemovãʼỹme upe tekosãso Tupã ñanemosãsovaʼekuépe.\n\n10 Ha koʼág̃a, péina ápe, rogueropuʼakáta pe tekoñaña jepeve tuguy ñeñohẽ meve. Ore noroñohẽivaʼerãmoʼã lamanita-kuéra ruguy opytárire hikuái hetãme.\n\n11 Ore noroñohẽivaʼerãmoʼã ore joykeʼykuéra ruguy nopuʼãirire hikuái ñemoĩme ha ndojagarráirire kysepuku orerehe.\n\n12 Ore roñemoĩvaʼerãmoʼã ñeñapytĩmby júgope Tupã hustísia péicha ojeruréramo, térã haʼe heʼíramo oréve rojapo hag̃ua.\n\n13 Ha katu péina ápe haʼe ndeʼíri oréve roñemoĩ hag̃ua ore rayhuʼỹhakuéra poguýpe, ha katu romoĩ hag̃ua hese ore jerovia, ha haʼe oremosãsotaha.\n\n14 Upévare, che joykeʼy ahayhuetéva, Moroni, jagueropuʼakána pe ñaña, ha ñaña ndaikatúiva jagueropuʼaka ñane ñeʼẽme, heẽ, umi ñepuʼã ha ñesẽicha, jagueropuʼaka ñande kysepukúpe, jajoko hag̃ua ñande rekosãso, javyʼa hag̃ua upe ñande tupao ñeimeporã tuichávape, ha ñande Rredentor ha ñane Tupã mbaʼévape.\n\n15 Upévare, eju pyaʼe cherendápe mbovymi kuimbaʼekuéra ndive, ha eheja hembyre Lehi ha Teáncum poguýpe; emeʼẽ chupekuéra puʼaka oisãmbyhy hag̃ua pe ñorairõguasu upéva upe tetã rendápe, Tupã Espíritu heʼiháicha, haʼéva avei pe sãso Espíritu oĩva ipypekuéra.\n\n16 Péina ápe che amondókuri chupekuéra michĩmi hiʼupy, ani omano hikuái ikatu peve eju cherendápe.\n\n17 Embyaty opa soldádo ikatúva reguata aja koʼã gotyo, ha jaha pyaʼéta umi osẽvaʼekue rehe, ñane Tupã mbarete reheve jerovia oĩháicha ñande pype.\n\n18 Ha jajagarráta Zarahemla tavaguasu, jahupytyve hag̃ua tembiʼu ñamondo hag̃ua Lehi ha Teáncum-pe; heẽ, jaháta hesekuéra Ñandejára mbarete reheve, ha ñambopaháta ko tuichaite tembiapovai.\n\n19 Ha koʼág̃a, Moroni, avyʼa oñemog̃uahẽ haguére chéve nde kuatiañeʼẽ, ajepyʼapyʼimíguikuri mbaʼe rojapovaʼerãre, ijojápa rohórõ ore joykeʼykuéra rehe.\n\n20 Ha katu erékuri, noñearrepentíriramo hikuái Ñandejára heʼiha ndéve reho hag̃ua hesekuéra.\n\n21 Eñehaʼã emombarete Lehi ha Teáncum-pe Ñandejárape; ere chupekuéra ani hag̃ua okyhyje, Tupã omosãsótagui chupekuéra, heẽ, ha avei opavave umi opytávape ñemovãʼỹme upe tekosãso Tupã omosãso haguépe chupekuéra. Ha koʼág̃a ambopaha che kuatiañeʼẽ che joykeʼy ahayhuetéva, Moroni-pe.\n\n", "alma 62": "[center][font_size=26]Ñembyaty 62[/font_size][/center]\n\n[i]Moroni oho oipytyvõ hag̃ua Pahorán-pe Gedeón retãme—Ojejuka umi rreipotaha nomoʼãséiva hetãme—Pahorán ha Moroni ojagarrajey Nefíahretã—Heta lamanita-kuéra ojoaju Ammón tavayguakuéra ndive—Teáncum ojuka Ammorón-pe ha omano avei haʼe—Lamanita-kuéra oñemosẽ upe tetãgui, ha oñemoĩ pyʼaguapy—Helamán ohojey pe ministériope ha omopuʼã pe tupao. 62–57 ary rupi Cristo mboyve.[/i]\n\n1 Ha koʼág̃a oñemog̃uahẽvo Moroni-pe ko kuatiañeʼẽ ikorasõ ojagarra pyʼaguasu, ha henyhẽ tuichaiterei vyʼapavẽgui Pahorán hekojoja haguére, haʼe ndahaʼéi haguére avei peteĩ oñemoĩva ñemosãso ni hetãre.\n\n2 Ha katu ojepyʼapyeterei avei umi omosẽvaʼekue Pahorán-pe huekuéra apykágui rembiapovaíre, heẽ, peteĩ ñeʼẽme umi opuʼãvaʼekuére oñemoĩ hag̃ua hetã ha avei Itupã rehe.\n\n3 Ha ojehu Moroni ogueraha hendive kuimbaʼe atyʼimi, Pahorán oipota haguéicha, ha omeʼẽ Lehi ha Teáncum-pe ijehérsito rembyre ñeisãmbyhy, ha oguata Gedeón retã gotyo.\n\n4 Ha omboveve upe sãso poyvi opa tenda oikehápe, ha ombyaty opa soldádo ikatúva, oguata aja Gedeón retã gotyo.\n\n5 Ha ojehu miles oñembyaty ipoyvi rehe, ha ojagarra ikysepuku omoʼã hag̃ua isãso, ani hag̃ua hoʼa ñeñapytĩmbýpe.\n\n6 Ha péicha, Moroni ombyaty rire kuimbaʼe ikatúva opa iguata pukukue aja, haʼe ou Gedeón retãme; ha ombojoajúvo isoldadokuéra Pahorán mbaʼéva ndive imbareteterei hikuái, jepe imbareteve hikuái Pacus kuimbaʼekuéragui, haʼéva umi osẽvaʼekue rréi, umi omosẽvaʼekue yvyporakuéra isãsosévape Zarahemla retãgui ha ojagarravaʼekue upe tetã.\n\n7 Ha ojehu Moroni ha Pahorán oguejy ijehérsito reheve Zarahemla retã meve, ha oho hikuái pe tavaguasu rehe, ha oñorairõ hikuái Pacus kuimbaʼekuéra ndive, upéicha osẽ hikuái ñorairõme.\n\n8 Ha péina ápe, Pacus ojejuka ha ikuimbaʼekuéra ojejagarra prisionéroramo, ha Pahorán oñemoĩjey huekuéra apykápe.\n\n9 Ha Pacus kuimbaʼekuérape ojejapo huísio, léipe heʼiháicha, ha avei umi rreipotahápe ojejagarravaʼekue ha oñemoĩ kaʼirãime; ha ojejuka chupekuéra léipe heʼiháicha; heẽ, opavave umi Pacus kuimbaʼe ha umi rreipotaha, opavavépe umi ojagarrarangue hiʼárma omoʼã hag̃ua hetãme, oñemoĩsevaʼekue hese, ojejukákuri.\n\n10 Ha péicha oñeikotevẽkuri oñembojesarekoporã ko léi rehe oñeñangareko hag̃ua upe tetãre; heẽ, ha oimeraẽva ojejuhúva onegaha hína isãso pyaʼe ojejuka upe léipe heʼiháicha.\n\n11 Ha péicha opákuri ary treinta huekuéra ñeisãmbyhy Nefi tavayguakuéra ári; Moroni ha Pahorán omoĩjeýkuri pyʼaguapy Zarahemla retãme, itavayguakuéra apytépe, ojukávo opa ndaijeroviarekóiva ñemosãsorãre.\n\n12 Ha ojehu oñepyrũvo ary treinta y uno huekuéra ñeisãmbyhy Nefi tavayguakuéra ári, Moroni pyaʼe oguerahauka Helamán-pe hiʼupykuéra, ha avei peteĩ ehérsito oĩháme seis mil kuimbaʼe, oipytyvõ hag̃ua chupe omoʼã hag̃ua upe tetã renda.\n\n13 Ha omondouka avei peteĩ ehérsito oguerekóva seis mil kuimbaʼe, tembiʼu oñeikotevẽva reheve, Lehi ha Teáncum ehérsitope. Ha ojehu ojejapo upéva oñemombarete hag̃ua lamanita-kuéragui upe tetã.\n\n14 Ha ojehu Moroni ha Pahorán, ohejávo tuicha kuimbaʼe aty Zarahemla retãme, ojagarra iguata heta kuimbaʼe reheve Nefíah retã gotyo, heʼímavo hikuái ipuʼakataha lamanita-kuérare upe tavaguasúpe.\n\n15 Ha ojehu oguata aja hikuái upe tetã gotyo, ojagarra hikuái peteĩ lamanita-kuéra atyetápe, ha heta ojuka hikuái chupekuéra, ha ojagarra hikuái hiʼupykuéra ha hiʼarmakuéra ñorairõguasurã.\n\n16 Ha ojehu ojagarra rire chupekuéra, ojapouka hikuái chupekuéra peteĩ konvénio ndojagarramoʼãveimaha hikuái hiʼárma ñorairõguasurã nefita-kuéra rehe.\n\n17 Ha ojapo rire hikuái upéva upe konvénio omondo chupekuéra oiko hag̃ua hikuái Ammón tavayguakuéra ndive, ha haʼékuri cuatro mil rupi umi nomanoivaʼekue.\n\n18 Ha ojehu omondo rire chupekuéra oguatajey hikuái Nefíah retã gotyo. Ha ojehu og̃uahẽvo hikuái Nefíah tavaguasúpe, omoĩ hogaaokuéra Nefíah ñúme, oĩva Nefíah tavaguasu ypýpe.\n\n19 Koʼág̃a, Moroni oipotákuri lamanita-kuéra osẽ ñorairõme hesekuéra, pe ñu ári; ha katu lamanita-kuéra, oikuaávo ipyʼaguasuetereiha hikuái, ha ohechávo ijaty guasu, upévare noñanimái hikuái osẽvo hesekuéra; upévare nosẽi hikuái ñorairõme upe árape.\n\n20 Ha og̃uahẽvo pyhare, Moroni osẽ upe pyhare pytũ, ha ojupi pe tápia ijyvateveha ári omaʼẽñemi hag̃ua moõpa oñemoĩ lamanita-kuéra ijehérsito ndive upe tavaguasúpe.\n\n21 Ha ojehu oĩ hikuái pe kuarahyresẽ gotyo, pe okẽme; ha okejoa hína hikuái. Ha koʼág̃a Moroni ohojey ijehérsito rendápe, ha ojapouka ñembosakoʼi pyaʼe ñemosã atã ha ñemosã ojejupi hag̃ua reheve, oguejy hag̃ua hikuái pe tápia ijyvatevehárupi pe hyepýpe.\n\n22 Ha ojehu Moroni ojapouka ikuimbaʼekuéra oguata ha ojupi pe tápia ijyvatevehápe, ha oguejy hikuái upéva upe tavaguasu pehẽnguépe, heẽ, jepe pe kuarahyreike gotyo, lamanita-kuéra noĩriháme ijehersitokuéra ndive.\n\n23 Ha ojehu opavave haʼekuéra oguejy upe tavaguasu ryepýpe pyharekue, isã atãnguéra ha isã ñemosãingo rupi oguejy hag̃ua; upéicha koʼẽ rire opavave oĩma pe tavaguasu tápia ryepýpe.\n\n24 Ha koʼág̃a, lamanita-kuéra opáyvo ha ohecha Moroni ehersitokuéra oĩmaha pe tápia ryepy gotyo, okyhyjeterei hikuái, jepe okañy meve hikuái pe tape paʼũ rupi.\n\n25 Ha Moroni ohechávo oñaniha hikuái henonderã, haʼe ojapouka ikuimbaʼekuéra toho hesekuéra, ha hetápe ojuka, ha heta ambuépe omongora hikuái, ha ojagarra chupekuéra prisionéroramo; ha hembyrekuéra okañy Moroni retãme, opytáva pe yguasu rembeʼy ypýpe.\n\n26 Ha upéicha Moroni ha Pahorán ohupytyvaʼekue Nefíah tavaguasu oñehundiʼỹre ni peteĩ ánga; ha oĩkuri heta lamanita-kuéra omanovaʼekue.\n\n27 Koʼág̃a ojehu heta lamanita-kuéra prisionérova ojoajuse Ammón tavayguakuéra ndive oiko hag̃ua chuguikuéra tavayguakuéra isãsóva.\n\n28 Ha ojehu opavave oipotávape, oñemeʼẽ oipotaháicha.\n\n29 Upévare, opa prisionéro lamanítava ojoaju Ammón tavayguakuéra ndive, ha oñepyrũ ombaʼapoiterei hikuái, oñemitỹvo, oñotỹvo opaichagua yva raʼỹi, ha opaichagua mymbaʼaty; ha péicha nefita-kuéra opytuʼuve peteĩ mbaʼe pohýigui; heẽ, upéicha opytuʼu hikuái opa prisionéro lamanítavagui.\n\n30 Koʼág̃a ojehu Moroni, ohupyty rire Nefíah tavaguasu, ojagarra rire heta prisionéro, omopokãitereíva lamanita-kuéra ehérsito, ha omosãso rire hikuái heta nefita ojejagarravaʼekue prisionéroramo, mbaʼe omombaretetereíva Moroni ehersitokuéra; upévare Moroni oho Nefíah retãgui Lehi retã gotyo.\n\n31 Ha ojehu ohechávo lamanita-kuéra Moroni ouha hesekuéra, okyhyjetereijey hikuái, ha oñani Moroni ehérsito renonderã.\n\n32 Ha ojehu Moroni ha ijehérsito oho hapykuerikuéra tavaguasúgui tavaguasúpe, ojojuhu peve hikuái Lehi ha Teáncum ndive; ha lamanita-kuéra oñani Moroni ha Teáncum-gui, jepe oguejy peve hikuái yguasu rembeʼy ypýpe, og̃uahẽ meve Moroni retãme.\n\n33 Ha lamanita-kuéra ehérsito oñembyatypa, upéicha oĩ hikuái peteĩ atýpente Moroni retãme. Koʼág̃a Ammorón, lamanita-kuéra rréi, oĩ avei hendivekuéra.\n\n34 Ha ojehu Moroni ha Lehi ha Teáncum omoĩ hendag̃uakuéra ijehérsito ndive Moroni retã rembeʼy jerére, upéicha lamanita-kuéra oñemongora upe hembeʼýpe taveʼỹ sur gotyo, ha pe hembeʼýpe taveʼỹre kuarahyresẽ gotyo.\n\n35 Ha péicha omoĩ hikuái hendag̃ua pyharekue. Ha péina ápe, nefita-kuéra ha lamanita-kuéra avei ikaneʼõiterei oguata heta rupi; upévare nohaʼãi hikuái mbaʼeveichagua mbotavy pyharekue, ndahaʼéiramo Teáncum; ipochyetereígui Ammorón ndive, jepe haʼe oimoʼã Ammorón, ha ijoykeʼy Ammalickíah, haʼehague ogueruvaʼekue upe tuicha ha ipukúva ñorairõguasu ijapytepekuéra ha lamanita-kuéra apytépe, ogueruvaʼekue hetaite ñorairõ ha tuguy ñeñohẽ, heẽ, ha hetaite ñembyahýi.\n\n36 Ha ojehu Teáncum ipochýpe oike lamanita-kuéra oĩháme, ha oguejy pe tavaguasu tápia rehe. Ha haʼe oho peteĩ sã reheve, peteĩ tendágui ambue tendápe ojuhu peve rréipe; ha ojapi chupe peteĩ havalínape, oikutúva chupe ikorasõme. Ha katu péina ápe, upe rréi omombáy iñangarekoharakuérape omano mboyve, upéicha omuña hikuái Teáncum-pe, ha ojuka chupe.\n\n37 Koʼág̃a Moroni ha Lehi oikuaávo Teáncum omanohague ombyasyeterei hikuái; péina ápe, haʼéguikuri haʼe peteĩ kuimbaʼe oñorairõ mbaretéva hetãre, heẽ, peteĩ tekosãso angirũ añete; ha ohasákuri heta jeikoʼasy guasu. Ha katu péina ápe, haʼe omanókuri, ha oho opa yvy rapére.\n\n38 Koʼág̃a ojehu koʼẽ rire Moroni oguata, ha hoʼa lamanita-kuéra ári, upéicha ojuka chupekuéra tuichaiterei jejuka reheve; ha omosẽ hikuái chupekuéra upe tetãgui; ha oñani hikuái, jepe ndouvéi peve hikuái nefita-kuéra rehe upe árape.\n\n39 Ha péicha opákuri ary treinta y uno huekuéra ñeisãmbyhy Nefi tavayguakuéra ári; ha péicha oguerekókuri hikuái ñorairõguasu, ha tuguy ñeñohẽ, ha ñembyahýi, ha jeikoʼasy, heta ary aja.\n\n40 Ha oĩkuri jejuka, ha ñorairõ, ha ñesẽ, ha opáichagua tembiapovai Nefi tavayguakuéra apytépe; upevére hekojojavakuéra ñeimeporãrã, heẽ, umi hekojojáva ñemboʼe rupi, oñeñongatu chupekuéra.\n\n41 Ha katu péina ápe, ipukuetereígui ñorairõguasu nefita-kuéra ha lamanita-kuéra apytépe, oĩkuri heta oñembopyʼahatãva, ipukuetereímagui pe ñorairõguasu; ha oĩkuri heta omohuʼũva ikorasõ ijeikoʼasykuéra rupi, oñemomirĩ meve hikuái Tupã renondépe, jepe ñemomirĩ pypuku reheve.\n\n42 Ha ojehu Moroni omombarete rire umi yvy renda hiʼag̃uivéva lamanita-kuéragui, oñemombarete porã meve, haʼe ohojey Zarahemla tavaguasúpe; ha avei Helamán ohojey ijyvy jehejapyrépe; ha oñemoĩjey pyʼaguapy Nefi tavayguakuéra apytépe.\n\n43 Ha Moroni omeʼẽ ijehérsito ñeisãmbyhy itaʼýrape, hérava Moroníah; ha oho hógape ohasa hag̃ua pyʼaguapýpe ára hembýva chupe.\n\n44 Ha Pahorán ohojey huekuéra apykápe; ha Helamán oñepyrũ jey omboʼe Tupã ñeʼẽ tavayguakuérape; hetaite ñorairõguasu ha joavy rupi tekotevẽ oñemoĩjey tupaópe mbaʼe pyahu ojejapovaʼerã.\n\n45 Upévare, Helamán ha ijoykeʼykuéra osẽ, ha omboʼe Tupã ñeʼẽ tuicha puʼakápe okonvensévo heta tavayguakuérape hekoñañágui, omoarrepentíva chupekuéra iñangaipakuéragui ha oñemongarai hikuái Ñandejára Itupãme g̃uarã.\n\n46 Ha ojehu omoĩjey hikuái Tupã tupao, opa upe tetã rupi.\n\n47 Heẽ, ha oñemoĩkuri apopyrã léi rehegua. Ha oñehenói ihuekuéra, ha ihue guasukuéra.\n\n48 Ha Nefi tavayguakuéra oñakãrapuʼã jey upe tetãme, ha oñepyrũ jey oñemoña ha oñemombareteterei upe tetãme. Ha oñepyrũ ipirapire hetaiterei hikuái.\n\n49 Ha ipirapire hetáramo jepe hikuái, térã imbarete, ha oñakãrapuʼã, nopuʼãi hikuái hesa orgúllope; ni naimbeguéi hikuái imanduʼa hag̃ua Ñandejára Itupãre; ha katu tuicha oñemomirĩ hikuái henondépe.\n\n50 Heẽ, imanduʼa hikuái tuichaite mbaʼe Ñandejára ojapovaʼekuére hesekuéra, mbaʼéichapa omosãsovaʼekue chupekuéra ñemanógui, ha tekoapytĩgui, ha kaʼirãigui, ha opáichagua jeikoʼasýgui, ha oipeʼavaʼekue chupekuéra ihayhuʼỹhakuéra pógui.\n\n51 Ha oñemboʼe meme hikuái Ñandejára Itupãme, jepe haʼe ohovasa peve chupekuéra, iñeʼẽme heʼiháicha, upéicha oñemombareteterei hikuái ha oñakãrapuʼã upe tetãme.\n\n52 Ha ojehu ojejapopa koʼã mbaʼe. Ha omanókuri Helamán, ary treinta y cinco huekuéra ñeisãmbyhy jave Nefi tavayguakuéra ári.\n\n", "alma 63": "[center][font_size=26]Ñembyaty 63[/font_size][/center]\n\n[i]Shiblón ha upe rire Helamán oñangareko umi kuatiajehaipyre marangatúre—Heta nefita-kuéra oho yvy norteguápe—Hagot ojapo yga, ohóva yguasu kuarahyreiképe—Moroníah ipuʼaka lamanita-kuérare peteĩ ñorairõme. 56–52 ary rupi Cristo mboyve.[/i]\n\n1 Ha ojehu oñepyrũvo ary treinta y seis huekuéra ñeisãmbyhy Nefi tavayguakuéra ári, Shiblón ohupyty umi mbaʼe marangatu Alma omeʼẽvaʼekue Helamán-pe.\n\n2 Ha haʼékuri haʼe peteĩ kuimbaʼe hekojojáva, ha oguata kareʼỹme Tupã renondépe; ha oñehaʼã ojapo meme iporãva, ha iñeʼẽrendu Ñandejára Itupã rembiapoukapykuérare; ha upéicha avei ojapókuri ijoykeʼy.\n\n3 Ha ojehu omano avei Moroni. Ha péicha opákuri ary treinta y seis huekuéra ñeisambyhýpe.\n\n4 Ha ojehu ary treinta y siete huekuéra ñeisambyhýpe, oĩkuri heta kuimbaʼe aty, jepe cinco mil cuatrocientos kuimbaʼe, hembireko ha itaʼyrakuéra reheve, osẽvaʼekue Zarahemla retãgui upe tetã oĩva nórte gotyo.\n\n5 Ha ojehu Hagot, haʼégui peteĩ kuimbaʼe oikuaasetereíva, upévare oho ha ojapo peteĩ yga tuichaitereíva, pe tetã Abundancia rembeʼýpe, tetã Desolación ypýpe, ha oike yguasu kuarahyreiképe, pe yvy poʼi ypýpe ohóva yvy norteguápe.\n\n6 Ha péina ápe, oĩ heta nefita oikéva ipype ha oho pe yguasúre heta hiʼupy reheve, ha avei heta kuña ha mitã; ha ojagarra hikuái hape nórte gotyo. Ha péicha opákuri ary treinta y siete.\n\n7 Ha ary treinta y ocho-pe, ko kuimbaʼe ojapo ambue ygakuéra. Ha pe peteĩha yga oujey avei, ha hetave tavayguakuéra oike ipype; ha ogueraha avei hendivekuéra heta hiʼupy, ha oho jey yvy nortegua gotyo.\n\n8 Ha ojehu arakaʼeve ndojeikuaavéi chuguikuéra. Ha roimoʼã ojahoga hikuái yguasu pypukúpe. Ha ojehu ambue yga avei oike yguasúpe; ha moõpa oho ndoroikuaái.\n\n9 Ha ojehu ko arýpe oĩkuri heta tavayguakuéra osẽvaʼekue yvy nortegua gotyo. Ha péicha opákuri ary treinta y ocho.\n\n10 Ha ojehu ary treinta y nueve huekuéra ñeisambyhýpe, omano avei Shiblón, ha Coriantón osẽkuri yvy nortegua gotyo peteĩ ygápe, ogueraha hag̃ua hiʼupy tavayguakuéra ohovaʼekuépe upe tetãme.\n\n11 Upévare oñeikotevẽkuri Shiblón omeʼẽ umi mbaʼe marangatu, omano mboyve, Helamán raʼýpe, hérava avei Helamán, oñemeʼẽgui chupe itúva réra.\n\n12 Koʼág̃a péina ápe, opa umi jehaipyre oĩvaʼekue Helamán pópe ojehaíkuri ha oñemondo yvypóra raʼykuéra apytépe opa tetãme, ndahaʼéiramo umi tendápe Alma heʼivaʼekue noñemondoivaʼerãháme.\n\n13 Upevére, koʼã mbaʼe oñeñongatuvaʼerãkuri marangatúpe, ha oñembohasavaʼerã peteĩgui ambue ñemoñareʼatýpe; upévare, oñemeʼẽkuri, ko arýpe, Helamán-pe, Shiblón omano mboyve.\n\n14 Ha ojehu avei ko arýpe oĩkuri osẽvaʼekue ojoajúva lamanita-kuérare; ha oñemokyreʼỹ jey hikuái pochýpe nefita-kuérare.\n\n15 Ha avei ko arýpe og̃uahẽ hikuái peteĩ ehérsito guasu reheve ñorairõguasurã Moroníah tavayguakuéra rehe, térã Moroníah ehérsito rehe, ipuʼakahápe hikuái hesekuéra ha oñemondo jey chupekuéra hetãme, ohasávo hikuái tuicha ñehundi.\n\n16 Ha péicha opákuri ary treinta y nueve huekuéra ñeisãmbyhy aja Nefi tavayguakuéra ári.\n\n17 Ha péicha opákuri Alma ñemombeʼu, ha Helamán itaʼýra, ha avei Shiblón, haʼevaʼekue Alma raʼy.\n\n", "hel 1": "[center][font_size=26]Helamán Kuatiañeʼẽ[/font_size][/center]\n\nPeteĩ nefita-kuéra ñemombeʼu. Iñorairõguasu ha ijoavy, ha iñesẽnguéra. Ha avei heta proféta marangatu profesiakuéra, Cristo ou mboyve, Helamán kuatiajehaipyrépe oĩháicha, haʼevaʼekue Helamán raʼy, ha avei itaʼyrakuéra kuatiajehaipyrépe oĩháicha, jepe Cristo jeju peve. Ha avei heta lamanita-kuéra oñekonverti. Peteĩ koʼãva oñekonvertiramoguare ñemombeʼu. Peteĩ ñemombeʼu lamanita-kuéra tekojoja rehegua, ha nefita-kuéra tekoñaña ha rembiapokyʼakuéra rehegua, Helamán ha itaʼyrakuéra kuatiajehaipyrépe oĩháicha, jepe Cristo jeju peve, oñehenóiva Helamán kuatiañeʼẽ, ha ambue mbaʼe.\n\n[center][font_size=26]Ñembyaty 1[/font_size][/center]\n\n[i]Pahorán mokõihágui oiko hue guasu ha Kishkumen ojuka chupe—Pacumeni oguapy apyka hudisiálpe—Coriántumr oisãmbyhy lamanita-kuéra ehérsito, ojagarra Zarahemla, ha ojuka Pacumeni-pe—Moroníah ipuʼaka lamanita-kuérare ha ojagarrajey Zarahemla, ha Coriántumr ojejuka. 52–50 ary rupi Cristo mboyve.[/i]\n\n1 Ha koʼág̃a péina ápe, ojehu oñepyrũvo ary cuarenta huekuéra ñeisãmbyhy Nefi tavayguakuéra ári, oñepyrũ oĩ tuicha ñepysanga nefita-kuéra apytépe.\n\n2 Péina ápe, Pahorán omanókuri, ha oho opa yvy rapére; upévare oñepyrũ oĩ peteĩ joavy vai avápa umi ijoykeʼykuéragui, umi haʼéva Pahorán raʼy, oguapýta huekuéra apykápe.\n\n3 Koʼág̃a, koʼãva haʼe umi ojoavyvaʼekue pe huekuéra apykáre rerakuéra, ombojoavykavaʼekue avei tavayguakuérape: Pahorán, Paanqui, ha Pacumeni.\n\n4 Koʼág̃a, ndahaʼéi koʼãvante Pahorán raʼykuéra (haʼe oguerekóguikuri heta), ha katu koʼãva haʼe umi ojoavyvaʼekue pe huekuéra apykáre; upévare, ogueru hikuái mbohapy ñembojaʼo tavayguakuéra apytépe.\n\n5 Upevére, ojehu tavayguakuéra ñeʼẽ oiporavo Pahorán-pe oiko hag̃ua hue guasu ha sãmbyhyháraramo Nefi tavayguakuéra ári.\n\n6 Ha ojehu Pacumeni, ohechávo ndaikatuiha ohupyty pe huekuéra apyka, haʼe ojoaju tavayguakuéra ñeʼẽ ndive.\n\n7 Ha katu péina ápe, Paanqui, ha umi tavayguakuéra apytégui oipotavaʼekue haʼe oisãmbyhy chupekuéra, oñekoʼõieterei; upévare, haʼe haimete omokyreʼỹ chupekuéra opuʼã hag̃ua hikuái ijoykeʼykuérare.\n\n8 Ha ojehu ojapóta jave upéva, péina ápe, ojejagarra chupe, ha ojehusga tavayguakuéra ñeʼẽ heʼiháicha, ha oñekondena chupe omano hag̃ua; haʼe opuʼãgui ha oñehaʼãguikuri ohundi tavayguakuéra rekosãso.\n\n9 Koʼág̃a, umi tavayguakuéra oipotavaʼekue chupe isãmbyhyhararã ohechávo oñekondenaha chupe omano hag̃ua, upévare ipochy hikuái, ha péina ápe, omondo peteĩ hérava Kishkumen-pe, jepe huekuéra apyka Pahorán oguapyhápe, ha ojuka Pahorán-pe oguapy aja huekuéra apykápe.\n\n10 Ha Pahorán rembiguaikuéra omuña chupe; ha katu péina ápe, pyaʼeterei Kishkumen oñani ha avave ndaikatúikuri ohupyty chupe.\n\n11 Ha haʼe ohojey umi chupe omondovaʼekue rendápe, ha opavave haʼekuéra ojapo peteĩ konvénio, heẽ, oñeʼẽmeʼẽvo hikuái upe Ijapohára opaveʼỹva rehe, ndeʼimoʼãiha hikuái avavépe Kishkumen ojukahague Pahorán-pe.\n\n12 Upévare, Kishkumen-pe ndojeikuaái Nefi tavayguakuéra apytépe, haʼe ojedisfraságuikuri ojukaramoguare Pahorán-pe. Ha Kishkumen ha hiʼaty, ojapovaʼekue hendive konvénio, ojeheʼa tavayguakuéra apytépe, upéva rupi ndaikatúikuri ojejuhu opavavépe; ha katu mayma ojejuhúvape oñekondena omano hag̃ua.\n\n13 Ha koʼág̃a péina ápe, Pacumeni oñehenóikuri, tavayguakuéra ñeʼẽ heʼiháicha, haʼe hag̃ua hue guasu ha sãmbyhyhára tavayguakuéra ári, orreina hag̃ua ijoykeʼy Pahorán rendaguépe; ha haʼékuri ideréchoicha. Ha opa koʼã mbaʼe oikókuri ary cuarenta huekuéra ñeisambyhýpe; ha og̃uahẽ ipahápe.\n\n14 Ha ojehu ary cuarenta y uno huekuéra ñeisambyhýpe, lamanita-kuéra ombyaty peteĩ ehérsito hetaitereíva kuimbaʼeguigua, ha oarma chupekuéra kysepuku reheve, ha simitárra ha huʼy reheve, ha yvyrapã, ha akãmoʼãha reheve, ha pytiʼamoʼãha reheve, ha opa moʼãha opáichagua reheve.\n\n15 Ha oujey hikuái oñorairõ hag̃ua nefita-kuéra ndive. Ha oisãmbyhy chupekuéra peteĩ kuimbaʼe hérava Coriántumr; ha haʼékuri Zarahemla ñemoñare; ha haʼékuri peteĩ osẽvaʼekue nefita-kuéra apytégui; ha peteĩ yvypóra tuicha ha imbaretéva.\n\n16 Upévare, lamanita-kuéra rréi, hérava Tubalót, Ammorón raʼy, oimoʼã pe Coriántumr, haʼégui kuimbaʼe imbaretéva, ikatútakuri ipuʼaka nefita-kuérare, imbarete ha avei iñarandu guasu reheve, upéicha rupi oimoʼã omondónteramo chupe haʼe ohupytytamaha puʼaka nefita-kuéra ári—\n\n17 Upévare omokyreʼỹ chupekuéra pochyrã, ha ombyaty ijehersitokuéra, ha ohenói Coriántumr-pe haʼe hag̃ua imburuvicha, ha heʼi chupekuéra oho hag̃ua hikuái Zarahemla retã gotyo oñorairõ hag̃ua nefita-kuéra ndive.\n\n18 Ha ojehu hetaite joavy ha ñeimevai rupi upe tetã ñeisambyhýpe, ndohejáikuri hikuái ñangarekohára oñeikotevẽva Zarahemla retãme; noimoʼãiguikuri hikuái lamanita-kuéra oiketaha hetã mbytépe oñemoĩ hag̃ua Zarahemla tavaguasu tuicháva rehe.\n\n19 Ha katu ojehu Coriántumr osẽ ijehérsito hetaite renonderã, ha hoʼa upe tavaguasúpe oikóva ári, ha iguatakuéra pyaʼetereígui ndaipórikuri ára nefita-kuéra ombyaty hag̃ua ijehérsito.\n\n20 Upévare Coriántumr ojukákuri ñangarekohára oĩvape tavaguasu rokẽme, ha opaite ijehérsito reheve oike pe tavaguasúpe, ha ojuka hikuái opavave oñemoĩvape hesekuéra, upéicha rupi ojagarrapa hikuái upe tavaguasu.\n\n21 Ha ojehu Pacumeni, haʼéva hue guasu, oñani Coriántumr renonderã, jepe tavaguasu tápia peve. Ha ojehu Coriántumr oipyʼajopy chupe tápiare, upéicha rupi ojuka chupe. Ha péicha opákuri Pacumeni ára.\n\n22 Ha koʼág̃a, Coriántumr ohechávo oguerekoha ipoguýpe Zarahemla retã, ha ohechávo nefita-kuéra oñaniha henonderãkuéra, ha ojukahague chupekuéra, ha oityhague chupekuéra kaʼirãime, ha haʼe ojagarrahague tenda imbaretevéva opa upe tetãme, upéicha rupi ikorasõ ojagarra pyʼaguasu oho hag̃ua oñemoĩ opa upe tetã rehe.\n\n23 Ha koʼág̃a, haʼe ndopytái Zarahemla retãme, ha katu oguata peteĩ ehérsito guasu reheve, jepe tavaguasu Abundancia gotyo; haʼe heʼímaguikuri ohotaha ha oipeʼataha hape kysepuku reheve, ojagarra hag̃ua umi tetã renda oĩva nórte gotyo.\n\n24 Ha, oimoʼãgui hikuái umi ehérsito tuichavéva oĩha upe tetã mbytépe, upévare haʼe oguata tenonde gotyo, omeʼẽʼỹre chupekuéra ára oñembyaty hag̃ua hikuái ndahaʼéiramo atyʼimíme; ha péicha hoʼákuri hikuái hiʼarikuéra ha oity chupekuéra yvýre.\n\n25 Ha katu péina ápe, ko jeguata ojapovaʼekue Coriántumr upe tetã mbytére omeʼẽ tuicha poʼa Moroníah-pe hiʼarikuéra, jepeve hetaite nefita-kuéra omanovaʼekue.\n\n26 Ha péina ápe, Moroníah oimoʼãkuri lamanita-kuéra ndoikemoʼãiha pe tetã mbytépe, ha katu oiketaha umi tavaguasu oĩva rembeʼýpe ojapo haguéicha hikuái upe ára peve; upévare Moroníah omoʼãukákuri ijehérsito imbaretevévape umi tenda opytáva hembeʼy ypýpe.\n\n27 Ha katu péina ápe, lamanita-kuéra ndokyhyjéikuri haʼe oipota haguéicha, ha katu haʼekuéra oikékuri upe tetã mbytépe, ha ojagarra upe tavaguasu akã haʼéva Zarahemla tavaguasu, ha oguata hikuái umi tetã renda akã rehe, ojukávo tavayguakuérape tuicha jejukápe, peteĩcha kuimbaʼe, kuña, ha mitã, ojagarrávo hikuái heta tavaguasu ha heta tenda mbarete.\n\n28 Ha katu Moroníah ohechávo upéva, omondo pyaʼe Lehi-pe peteĩ ehérsito reheve ojoko hag̃ua chupekuéra og̃uahẽ mboyve hikuái tetã Abundancia-pe.\n\n29 Ha péicha ojapókuri; ha ojoko chupekuéra og̃uahẽ mboyve tetã Abundancia-pe, ha oñorairõ hendivekuéra, upéicha rupi oñepyrũ ojevy hikuái Zarahemla retã gotyo.\n\n30 Ha ojehu Moroníah ojoko chupekuéra ijevýgui, ha oñorairõ hendivekuéra, upéicha rupi oiko peteĩ ñorairõ huguyetereíva; heẽ, heta ojejuka, ha umi ojejukavaʼekue apytépe ojejuhu avei Coriántumr.\n\n31 Ha koʼág̃a, péina ápe, lamanita-kuéra ndaikatúikuri ojevy, ni norte, ni sur gotyo, ni kuarahyresẽ, ni kuarahyreike gotyo, nefita-kuéra omongorágui chupekuéra opárupi.\n\n32 Ha upéicha Coriántumr omyañákuri lamanita-kuérape nefita-kuéra mbytépe, upéicha rupi oĩ hikuái nefita-kuéra puʼakápe, ha haʼete ijehegui ojejuka, ha lamanita-kuéra oñemoĩ nefita-kuéra po guýpe.\n\n33 Ha ojehu Moroníah ojagarrajey Zarahemla retã, ha ojapo prisionéro lamanita-kuérava osẽ upe tetãgui pyʼaguapýpe.\n\n34 Ha péicha opákuri ary cuarenta y uno huekuéra ñeisambyhýpe.\n\n", "hel 2": "[center][font_size=26]Ñembyaty 2[/font_size][/center]\n\n[i]Helamán, Helamán raʼy, haʼe hue guasu—Gadiantón oisãmbyhy Kishkumen atýpe—Peteĩ Helamán rembiguái ojuka Kishkumen-pe, ha Gadiantón aty oñani taveʼỹme. 50–49 ary rupi Cristo mboyve.[/i]\n\n1 Ha ojehu ary cuarenta y dos huekuéra ñeisambyhýpe, Moroníah omoĩ jey rire pyʼaguapy nefita ha lamanita-kuéra apytépe, péina ápe ndaipórikuri oguapyvaʼerã pe huekuéra apykápe; upévare oñepyrũ jey oĩ peteĩ joavy tavayguakuéra apytépe mávapa oguapyvaʼerã pe apyka hudisiálpe.\n\n2 Ha ojehu Helamán, haʼéva Helamán raʼy, ojeiporavo oguapy hag̃ua huekuéra apykápe, tavayguakuéra ñeʼẽ rupive.\n\n3 Ha katu péina ápe, Kishkumen, pe ojukavaʼekue Pahorán-pe, oñemoĩ ohundi hag̃ua Helamán-pe avei; ha umi ijatypegua oipytyvõ chupe, umi ojapovaʼekue peteĩ konvénio ani hag̃ua avave oikuaa hembiapoñañakuéragui.\n\n4 Ha oĩkuri peteĩ Gadiantón, ha ikatupyryetereíkuri ñeʼẽ hetápe, ha avei hekokyʼápe, ojapo hag̃ua tembiapoñemi jejuka ha ñemondarã; upévare oikókuri chugui Kishkumen aty mburuvicha.\n\n5 Upévare ombojuruheʼẽ chupekuéra, ha avei Kishkumen-pe, heʼívo chupekuéra omoĩramo hikuái chupe pe huekuéra apykápe ohejataha umi aty hendive oĩva oñemoĩ tenda oguerekotahápe puʼaka ha autorida tavayguakuéra apytépe; upévare Kishkumen oñehaʼã ohundi Helamán-pe.\n\n6 Ha ojehu oho jave pe huekuéra apyka gotyo ohundi hag̃ua Helamán-pe, péina ápe peteĩ Helamán rembiguái, ohovaʼekue pyharekue, ha ohupytyvaʼekue, ojedisfrasa rupi, peteĩ jeikuaa umi plangui ojapovaʼekue pe aty ohundiséva Helamán-pe—\n\n7 Ha ojehu haʼe ojuhu Kishkumen-pe, ha omeʼẽ chupe peteĩ techaukaha; upévare Kishkumen omombeʼu chupe mbaʼépa ojapose, ojerurévo ogueraha hag̃ua chupe pe huekuéra apykápe ojuka hag̃ua Helamán-pe.\n\n8 Ha Helamán rembiguái oikuaapávo mbaʼe oĩva Kishkumen korasõme, ha pe haʼe oipotáva haʼeha jejuka, ha avei umi aty hendivegua oipotáva haʼeha jejuka, ha ñemonda, ha puʼaka jehupyty, (ha péva haʼékuri iplan ñemimby, ha ombojoajúva chupekuéra) Helamán rembiguái heʼi Kishkumen-pe: Jaha huekuéra apykápe.\n\n9 Koʼág̃a péva oguerohoryeterei Kishkumen, haʼe oimoʼãgui ojapotaha hembipota; ha katu péina ápe, Helamán rembiguái, oho jave hikuái huekuéra apyka gotyo, oikutu Kishkumen-pe jepe ikorasõme, upéicha hoʼa heʼiʼỹre mbaʼeve. Ha haʼe oñani ha omombeʼu Helamán-pe opa mbaʼe ohechavaʼekue, ha ohenduvaʼekue, ha ojapovaʼekue.\n\n10 Ha ojehu Helamán ojagarrauka umi aty omonda ha oporojuka ñemívape, ojukauka hag̃ua chupekuéra léipe heʼiháicha.\n\n11 Ha katu péina ápe, Gadiantón ohechávo Kishkumen ndouijeyha, okyhyje oñehundíramo g̃uarã chupe; upévare ojapo umi aty hendivegua oho hapykuéri. Ha okañy hikuái upe tetãgui, peteĩ tape ñemi rupi, pe taveʼỹme; ha upéicha Helamán heʼi jave ojejagarra hag̃ua chupekuéra ndaikatúi ojuhu hikuái chupekuéra mamove.\n\n12 Ha tenondeve ojeʼevéta ko Gadiantón-gui. Ha péicha opákuri ary cuarenta y dos huekuéra ñeisãmbyhy aja Nefi tavayguakuéra ári.\n\n13 Ha péina ápe, opávo ko kuatiañeʼẽ pehecháta ko Gadiantón ohechauka haʼehague ohundivaʼekue, heẽ, jepe haimete ohundipaite peve Nefi tavayguakuérape.\n\n14 Péina ápe che nañeʼẽi Helamán kuatiañeʼẽ paháre, ha katu Nefi kuatiañeʼẽ paháre, ajagarra haguégui opa ñemombeʼu ahaivaʼekue.\n\n", "hel 3": "[center][font_size=26]Ñembyaty 3[/font_size][/center]\n\n[i]Heta nefita-kuéra oho yvy nortegua gotyo—Omopuʼã hikuái heta óga seméntogui ha ogueraha hikuái heta kuatiajehaipyre—Hetaiterei yvypóra oñekonverti ha oñemongarai—Tupã ñeʼẽ ogueraha yvyporakuérape salvasiõme—Nefi, Helamán raʼy oguapy pe apyka hudisiálpe. 49–39 ary rupi Cristo mboyve.[/i]\n\n1 Ha koʼág̃a ojehu ary cuarenta y tres huekuéra ñeisambyhýpe, ndaipórikuri joavy Nefi tavayguakuéra apytépe ndahaʼéiramo orgulloʼimi oĩva upe tupaópe, ogueruvaʼekue ñesẽ mbovymi tavayguakuéra apytépe, ha koʼãva opákuri ary cuarenta y tres paha rupi.\n\n2 Ha ndaipórikuri joavy tavayguakuéra apytépe ary cuarenta y cuatro aja; ni ndaipórikuri heta joavy ary cuarenta y cinco-pe.\n\n3 Ha ojehu ary cuarenta y seis-pe, heẽ, oĩkuri heta joavy ha ñesẽ; upéicha oĩkuri hetaiterei osẽva Zarahemla retãgui, ha oho hikuái yvy nortegua gotyo ohupyty hag̃ua upe yvy.\n\n4 Ha oho mombyryetereíkuri hikuái, upéicha rupi og̃uahẽ hikuái oĩháme ykuéra ha heta ysyry.\n\n5 Heẽ, ha jepe oñemosarambi hikuái opa upe tetã renda rupi, opa tenda ndopytaivaʼekue nandi ha yvyraʼỹre, umi hetaite ohupytyvaʼekue rupi upe tetã upe mboyve.\n\n6 Ha koʼág̃a ndaipórikuri tetã renda oñemonandíva, ndahaʼéiramo oĩʼỹgui yvyra; ha katu tuichaitereíguikuri ñehundi umi tavayguakuéra apytépe oikovaʼekue upe tetãme upe mboyve oñehenói upévape nandipyre.\n\n7 Ha ndaipóri, ha katu michĩmínte oĩgui yvyra upe yvy ape ári, upevére tavayguakuéra ohovaʼekue upépe ikatupyryeterei tembiapo sementoguiguápe; upévare ojapo hikuái óga sementoguigua, ha umívape oiko hikuái.\n\n8 Ha ojehu oñemoña ha oñemosarambi hikuái, ha osẽ hikuái yvy surpeguágui oho hag̃ua yvy norteguápe, ha oñemosarambi hikuái ha upéicha rupi oñepyrũ oñuã pe yvy ape, yguasu sur guive yguasu nórte peve, yguasu kuarahyreike guive yguasu kuarahyresẽ meve.\n\n9 Ha tavayguakuéra oĩva yvy norteguápe oiko ogaaópe, ha óga sementoguiguápe, ha oheja hikuái okakuaa opa yvyra osẽva yvy ape ári, upe rire oguereko hag̃ua hikuái yvyra omopuʼã hag̃ua hogarãkuéra, heẽ, itavaguasukuéra, itemplokuéra, ha isinagogakuéra, ha itupaitũhakuéra, ha opáichagua óga.\n\n10 Ha ojehu mbovyetereígui yvyra upe tetã norteguápe, ogueruka heta hikuái ygakuérape y rupive.\n\n11 Ha péicha rupi oheja hikuái tavayguakuéra oikóva yvy norteguápe omopuʼã heta tavaguasu, yvyrágui ha avei seméntogui.\n\n12 Ha ojehu heta haʼéva Ammón tavayguakuéra, haʼéva lamanita reñoimbyre, oho avei upe tetãme.\n\n13 Ha koʼág̃a heta oĩ kuatiajehaipyre koʼã tavayguakuéra rembiapo rehegua, ojehaíva heta koʼã tavayguakuérare, hesekueraguaitéva ha ipukúva, haʼekuéra reheguáva.\n\n14 Ha katu péina ápe, ni sentésimo pehẽngue ko tavayguakuéra rembiapokuéragui, heẽ, lamanita-kuéra ha nefita-kuéra ñemombeʼu, ha iñorairõguasukuéra, ha joavykuéra, ha ñesẽnguéra, ha hekomboʼekuéra, ha iprofesiakuéra, ijyga ha ijyga apokuéra, ha itémplo ñemopuʼã, ha isinagogakuéra ha itupaitũha, ha hekojojakuéra, ha hekoñaña, ha iporojukakuéra, ha iñemonda, ha ipokarẽ, ha opáichagua tembiapokyʼa ha tembiapotieʼỹ, ndaikatúi oñemoĩ ko tembiapópe.\n\n15 Ha katu péina ápe, oĩ heta kuatiañeʼẽ ha heta kuatiajehaipyre opáichagua, ha hetave umíva apytépe ojehaíkuri nefita-kuérare.\n\n16 Ha nefita-kuéra ombohasákuri peteĩgui ambue ñemoñareʼatýpe, jepe hoʼa peve hikuái tembiapovaípe ha ojejuka peve chupekuéra, oñemonda, ha oñemuña, ha oñemosẽ, ha ojejuka, ha oñemosarambi chupekuéra yvy ape ári, ha ojoaju hikuái lamanita-kuérare noñehenoivéi peve chupekuéra nefita-kuéra, oikóvo chuguikuéra hembiapoñañáva, ha hesaite, ha iñarõva, heẽ, jepe oiko peve chuguikuéra lamanita.\n\n17 Ha koʼág̃a che aju jey che ñemombeʼúpe; upévare, pe che haʼevaʼekue oikókuri oĩ rire tuicha joavy, ha ñemopuʼã, ha ñorairõguasu, ha ñesẽ, Nefi tavayguakuéra apytépe.\n\n18 Ha opa ary cuarenta y seis huekuéra ñeisãmbyhy;\n\n19 Ha ojehu oĩ gueteri tuicha joavy upe tetãme, heẽ, jepeve ary cuarenta y siete aja, ha avei ary cuarenta y ocho-pe.\n\n20 Upevére Helamán oguapy huekuéra apykápe hustísia ha jojápe; heẽ, oñehaʼã iñeʼẽrendu umi tembipota, ha huisiokuérare, ha Tupã rembiapoukapykuérare; ha ojapomemevaʼekue ijojáva Tupã renondépe; ha oguatavaʼekue itúva rape rupi, upéicha rupi oñakãrapuʼã upe tetãme.\n\n21 Ha ojehu oguerekókuri mokõi itaʼýra. Ijypykuépe ombohéra Nefi, ha ipahaguévape, ombohéra Lehi. Ha oñepyrũ okakuaa hikuái Ñandejára ndive g̃uarã.\n\n22 Ha ojehu umi ñorairõguasu ha joavy oñepyrũ saʼive ohóvo, mbeguekatu, Nefi tavayguakuéra apytépe, opakuévo ary cuarenta y ocho huekuéra ñeisãmbyhy aja Nefi tavaguakuéra ári.\n\n23 Ha ojehu ary cuarenta y nueve huekuéra ñeisambyhýpe, oñemoĩkuri pyʼaguapy meme upe tetãme, opa mbaʼépe ndahaʼéiramo umi mbaʼevaiñeminguérare Gadiantón, pe mondaha, omoĩvaʼekue upe tetã renda hetave ojeikohápe, ha umíva upe árape ndoikuaáikuri umi tetã ñeisambyhýpe oĩva; upévare noñehundíri upe tetãgui.\n\n24 Ha ojehu kóva ko arýpe oĩkuri avei peteĩ tuichaiterei ñakãrapuʼã pe tupaópe, upéicha rupi miles ojoaju pe tupaópe ha oñemongarai arrepentimientorã.\n\n25 Ha tuichaitereíkuri tupao akãrapuʼã, ha heta jehovasa oñeñohẽva tavayguakuéra ári, umi sumo sacerdote jepeve ha mboʼeharakuéra omombaʼeguasueterei.\n\n26 Ha ojehu Ñandejára rembiapo opuʼã jepe oñemongarai ha oike peve Tupã tupaópe, heta ánga, heẽ, jepe decenas ha miles.\n\n27 Péicha jahecha Ñandejára oiporiahuverekoha opa umi, korasõ añetépe, ohenoiséva héra marangatúpe.\n\n28 Heẽ, péicha jahecha yvága rokẽ ojepeʼaha maymávape g̃uarã, jepe opa ogueroviaséva Jesucristo rérape, haʼéva Tupã Raʼy.\n\n29 Heẽ, jahecha opa oipotáva ikatuha ojejagarra Tupã ñeʼẽre, oikovéva ha ipuʼakapáva, ombojaʼótava opa aña katupyry ha ñemosã ha ñuhã, ha oguerahátava Cristo ndivegua yvypórape peteĩ tape ipoʼietereíva jepe pe yvykua opaveʼỹva tekoʼasy rehegua rupive oñembosakoʼivaʼekue ojeity hag̃ua umi hekoñañávape—\n\n30 Ha omoĩta hiʼánga, heẽ, hiʼánga omanokuaaʼỹva, Tupã akatúape yvága rréinope, oguapy hag̃ua Abraham, ha Isaac, ha Jacob ndive, ha mayma ñande rukuéra imarangatúva ndive, anivéma hag̃ua osẽ.\n\n31 Ha ko arýpe oĩkuri vyʼapavẽ meme Zarahemla retãme, ha opa tenda ijerereguápe, jepe opa tetã nefita-kuéra mbaʼévape.\n\n32 Ha ojehu oĩvaʼekue pyʼaguapy ha tuicha vyʼapavẽ ary cuarenta y nueve rembyrépe; heẽ, ha oĩvaʼekue avei pyʼaguapy meme ha tuicha vyʼapavẽ ary cincuenta huekuéra ñeisambyhýpe.\n\n33 Ha ary cincuenta y uno huekuéra ñeisambyhýpe oĩkuri avei pyʼaguapy, ndahaʼéiramo pe orgúllo oñepyrũva oikeʼimi tupao apytépe—ndahaʼéi Tupã tupao apytépe, ha katu tavayguakuéra korasõme heʼíva ijehe hikuái Tupã tupaopeguaha—\n\n34 Ha opuʼã hikuái orgúllope, jepe omuña peve heta ijoykeʼykuérape. Koʼág̃a upéva haʼékuri tuicha aña, ojapóva tavayguakuéra, oñemomirĩvéva tohasa heta ñemuña, ha tohasa heta jeikoʼasy.\n\n35 Upevére oajuna ha oñemboʼe pyʼỹi hikuái, ha oñemombareteve ohóvo iñemomirĩme, ha ijeroviarekove hikuái ohóvo Cristo jerovia rehe, omyenyhẽ peve hiʼánga vyʼa ha angapyhýgui, heẽ, jepe omopotĩ ha omomarangatu peve hikuái ikorasõkuéra, ñemomarangatu oúva omeʼẽ rire hikuái ikorasõ Tupãme.\n\n36 Ha ojehu ary cincuenta y dos opa avei pyʼaguapýpe, ndahaʼéiramo tuichaite orgúllo oikevaʼekue tavayguakuéra korasõme; ha upéva ipirapire hetaitereígui ha oñakarãpuʼãgui hikuái upe tetãme; ha oñembotuichave hikuái umívape ára ha ára.\n\n37 Ha ojehu ary cincuenta y tres huekuéra ñeisambyhýpe, Helamán omano, ha itaʼýra ypykue Nefi oñepyrũ orreina hendaguépe. Ha ojehu oguapy pe huekuéra apykápe hustísia ha jojápe; heẽ, haʼe iñeʼẽrendu Tupã rembiapoukapykuérare, ha oguata itúva rapére.\n\n", "hel 4": "[center][font_size=26]Ñembyaty 4[/font_size][/center]\n\n[i]Nefita-kuéra osẽvaʼekue ha lamanita-kuéra ombojoaju imbarete ha ojagarra Zarahemla retã—Nefita-kuéra hoʼa hekoñaña haguére—Pe tupao oñemoherakuãʼive, ha tavayguakuéra ikangy lamanita-kuéraicha. 38–30 ary rupi Cristo mboyve.[/i]\n\n1 Ha ojehu ary cincuenta y cuatro-pe oĩkuri heta pe tupaógui ñesẽ, ha oĩkuri avei peteĩ joavy tavayguakuéra apytépe, upéicha rupi oĩ heta tuguy ñeñohẽ.\n\n2 Ha umi opuʼãvaʼekue ojejuka ha oñemosẽ upe tetãgui, ha oho hikuái lamanita-kuéra rréi rendápe.\n\n3 Ha ojehu oñehaʼã hikuái omokyreʼỹ lamanita-kuérape ñorairõguasurã nefita-kuéra rehe; ha katu péina ápe, lamanita-kuéra okyhyjetereíkuri, upéicha rupi nohenduséi hikuái umi osẽvaʼekue ñeʼẽ.\n\n4 Ha katu ojehu ary cincuenta y seis huekuéra ñeisambyhýpe, oĩkuri osẽvaʼekue ohóva nefita-kuéragui lamanita-kuéra ndive; ha ambuekuéra ndive omokyreʼỹ chupekuéra pochyrã nefita-kuéra rehe; ha opa upe ary aja oñembosakoʼi hikuái ñorairõguasurã.\n\n5 Ha ary cincuenta y siete-pe ohókuri hikuái ñorairõme nefita-kuéra rehe, ha omoñepyrũ hikuái tembiapo jejuka rehegua; heẽ, upéicha rupi ary cincuenta y ocho huekuéra ñeisãmbyhy aja ojagarra hikuái Zarahemla retã; heẽ, ha avei opa tetã, upe oĩva tetã Abundancia ypýpe jepeve.\n\n6 Ha nefita-kuéra ha Moroníah ehérsito oñembojevy jepe tetã Abundancia peve;\n\n7 Ha upépe oñemombarete hikuái lamanita-kuéra rehe, yguasu kuarahyreikégui, jepe kuarahyresẽ meve; pe tape omombaretevaʼekue hikuái ha omoĩ haguépe ijehérsito omoʼã hag̃ua hetã nortegua, opyta peteĩ ára guatáicha nefita-pe g̃uarã.\n\n8 Ha péicha umi nefita osẽvaʼekue, lamanita-kuéra ehérsito guasu pytyvõ reheve, ojagarrákuri opa nefita-kuéra yvy oĩva yvy súrpe. Ha opa koʼã mbaʼe oikókuri ary cincuenta y ocho ha cincuenta y nueve huekuéra ñeisãmbyhy aja.\n\n9 Ha ojehu ary sesenta huekuéra ñeisambyhýpe, Moroníah ha ijehersitokuéra ohupyty heta upe tetã renda; heẽ, ojagarrajey hikuái heta tavaguasu hoʼavaʼekue lamanita-kuéra pópe.\n\n10 Ha ojehu ary sesenta y uno huekuéra ñeisambyhýpe ojagarrajey hikuái jepeve opa ijyvykuéra mbytere.\n\n11 Koʼág̃a, ko tuichaite ñehundi nefita-kuérape g̃uarã, ha ko jejukavaiete ijapytepekuéra, ndoikoivaʼerãmoʼãkuri ndahaʼéirire tekoñaña ha tekokyʼa oĩva ijapytepekuéra rupi; heẽ, ha oĩ avei umi heʼíva ijehe hikuái Tupã tupaopeguaha apytépe.\n\n12 Ha upéva ijorgúllogui hikuái ikorasõme, ipirapire hetaitereígui hikuái, heẽ, ojopýgui hikuái imboriahúvape, onegávo hembiʼu iñembyahýivagui, ha ijao ijopívovagui, ha ojopývo ijoykeʼykuéra imirĩvape hovápe, oñembohorývo hikuái imarangatúvare, onegávo pe espíritu profesía ha rrevelasiõ rehegua, oporojukávo, omondávo, ijapúvo, ipokarẽvo, ojapóvo ñemoakãratĩ, opuʼãvo hikuái tuicha joavýpe, ha okañývo ha oho hikuái Nefi retãme, lamanita-kuéra apytépe.\n\n13 Ha tuicha hekoñaña rupi hikuái, ha oñembotuicha haguére imbaretére, ojehejarei chupekuéra imbaretekuéra reheve; upévare noñakãrapuʼãi hikuái, ha katu oñemoingoʼasy ha ojeipyʼajopy chupekuéra, ha lamanita-kuéra oity chupekuéra henonderãkuéra, haimete ohundipa peve hikuái opa hetã rendakuéra.\n\n14 Ha katu péina ápe, Moroníah omboʼékuri heta mbaʼe tavayguakuérape hembiapovai haguére, ha avei Nefi ha Lehi, haʼéva Helamán raʼykuéra, omboʼe heta mbaʼe tavayguakuérape, heẽ, ha oprofetisa chupekuéra heta mbaʼe hembiapovaikuérare, ha pe oútavare chupekuéra noñearrepentíriramo hikuái iñangaipakuéragui.\n\n15 Ha ojehu oñearrepenti hikuái, ha upéicha oñearrepentívo hikuái, oñepyrũ oñakãrapuʼã.\n\n16 Ha Moroni ohechávo oñearrepentiha hikuái oñanima ogueraha chupekuéra peteĩgui ambue tendápe, ha tavaguasúgui tavaguasúpe, jepe ojagarrajey peve hikuái imbaʼe mbyte, ha opa hetãnguéra mbyte.\n\n17 Ha péicha opákuri ary sesenta y uno huekuéra ñeisambyhýpe.\n\n18 Ha ojehu ary sesenta y dos huekuéra ñeisambyhýpe, Moroníah ndaikatuvéimakuri ojagarrave yvy lamanita-kuéragui.\n\n19 Upévare oheja hikuái umi tetã rembyre jehupytyse, hetaitereígui lamanita-kuéra ndaikatúi nefita-kuéra ohupytyve puʼaka hiʼarikuéra; upévare Moroníah oiporu opa ijehérsito oñongatu hag̃ua umi tenda haʼe ojagarravaʼekue.\n\n20 Ha ojehu, lamanita-kuéra hetaitereígui nefita-kuéra okyhyjeterei, ani mbaʼe ipuʼaka hikuái hesekuéra, ha opyrũmba hesekuéra, ha ojejuka, ha oñehundi.\n\n21 Heẽ, oñepyrũ imanduʼa hikuái Alma profesiakuérare, ha avei Mosíah ñeʼẽ rehe; ha ohecha haʼehague hikuái tavayguakuéra ipyʼahatãva, ha nomombaʼeihague hikuái Tupã rembiapoukapykuéra.\n\n22 Ha ombyai ha opyrũmba hikuái ipýpe Moisés léire, térã umi Ñandejára heʼivaʼekuére chupe omeʼẽ hag̃ua tavayguakuérape; ha ohecha hikuái ileikuéra oñembyaihague, ha oikohague chuguikuéra peteĩ tavayguakuéra iñañáva, upéicha rupi iñaña hikuái lamanita-kuéraicha jepeve.\n\n23 Ha hembiapovai rupi hikuái pe tupao oñepyrũkuri hoʼa; ha oñepyrũ ndogueroviavéi hikuái pe espíritu profesía rehegua ha pe espíritu rrevelasiõ rehegua; ha Tupã huisiokuéra oúma hiʼarikuéra.\n\n24 Ha ohecha hikuái ikangyha, ijoykeʼykuéra, lamanita-kuéraicha, ha Ñandejára Espíritu noñongatuveimaha chupekuéra; heẽ, ojeíkuri chuguikuéra, Ñandejára Espíritu ndoikóigui témplo ipotĩʼỹvape—\n\n25 Upévare Ñandejára noñongatuvéima chupekuéra imilágrova ha ijojaʼỹva puʼaka reheve, hoʼáguikuri hikuái peteĩ jegueroviaʼỹ ñeimépe ha tembiapo ñañaitereípe; ha ohecha hikuái lamanita-kuéra hetaitereiveha chuguikuéra, ha oñemoag̃uiʼỹramo hikuái Ñandejára Itupãre, omanomantevaʼerãha hikuái.\n\n26 Ha péina ápe, ohecha hikuái lamanita-kuéra mbarete tuichaitereiha haʼekueraichaite, jepe kuimbaʼe kuimbaʼe rehe. Ha péicha hoʼákuri hikuái ko tuichaite tembiapovaípe; heẽ, péicha ikangýkuri hikuái, hembiapovai rupi, ndahetái ary pukukue rire.\n\n", "hel 5": "[center][font_size=26]Ñembyaty 5[/font_size][/center]\n\n[i]Nefi ha Lehi oñemoĩ oporomboʼe—Herakuéra omokyreʼỹ chupekuéra ogueraha hag̃ua hekovekuéra ituvakuéra rekovéicha—Cristo orredimi umi oñearrepentívape—Nefi ha Lehi okonverti hetápe ha ojeity chupekuéra kaʼirãime, ha oñemongora chupekuéra tata reheve—Peteĩ arai ypytũ oñuã trescientos tavayguakuérape—Pe yvy oryrýi, ha peteĩ ñeʼẽ heʼi tavayguakuérape oñearrepenti hag̃ua—Nefi ha Lehi oñeʼẽ angelkuéra ndive, ha umi atyguasupegua oñemongora tata reheve. 30 ary rupi Cristo mboyve.[/i]\n\n1 Ha ojehu kóva ko arýpe, péina ápe, Nefi omeʼẽ huekuéra apyka peteĩ kuimbaʼe hérava Cezóram-pe.\n\n2 Tavayguakuéra ñeʼẽ omoĩgui iléi ha hetã ñeisãmbyhykuéra, umi oiporavovaʼekue ivaíva hetave umi oiporavovaʼekue iporãvagui, upévare hiʼajúmakuri hína hikuái ñehundirã, umi leikuéra oñembyaígui.\n\n3 Heẽ, ha ndahaʼéi upévante; haʼékuri hikuái tavayguakuéra ipyʼahatãva, upéicha rupi ndaikatúikuri oñeisãmbyhy chupekuéra pe léi ni pe hustísia rehe, ndahaʼéiramo iñehundirãkuéra.\n\n4 Ha ojehu Nefi ikaneʼõma hembiapovaígui hikuái; ha oheja huekuéra apyka, ha oñemoĩ omboʼe Tupã ñeʼẽ opa hiʼára rembyre, ha avei ijoykeʼy Lehi, opa hiʼára rembyre;\n\n5 Imanduʼágui hikuái ñeʼẽ itúva Helamán oñeʼẽvaʼekue chupekuéra. Ha koʼãva haʼe ñeʼẽ haʼe heʼivaʼekue chupekuéra:\n\n6 Péina ápe, che raʼykuéra, che aipota penemanduʼa peneñeʼẽrendu hag̃ua Tupã rembiapoukapykuérare; ha che aipota peje koʼã ñeʼẽ tavayguakuérape. Péina ápe, che ameʼẽkuri peẽme ñande rukuéra peteĩha osẽvaʼekue Jerusalén retãgui réra; ha ajapókuri upéva penemanduʼávo pende rérare penemanduʼa hag̃ua hesekuéra; ha penemanduʼávo hesekuéra penemanduʼa hag̃ua hembiapokuérare; ha penemanduʼávo hembiapokuérare peikuaa hag̃ua mbaʼérepa ojeʼe, ha avei ojehai, hekojojahague hikuái.\n\n7 Upévare, che raʼykuéra, che aipota pejapo pe iporãva, ojeʼe hag̃ua, ha avei ojehai hag̃ua, jepe ojeʼe ha ojehai haguéicha hesekuéra.\n\n8 Ha koʼág̃a che raʼykuéra, péina ápe oĩve peteĩ mbaʼe che aipotáva pendehegui, ha péva haʼe ani hag̃ua pejapo koʼã mbaʼe peñemombaʼeguasu hag̃ua, ha katu pejapovaʼerã koʼã mbaʼe pejapo hag̃ua peẽme g̃uarã peteĩ mbaʼerepy yvágape, heẽ, opaveʼỹva, ha ndopareíriva; heẽ, peguereko hag̃ua pe don porãite haʼéva tekove opaveʼỹva, ore roimoʼãháicha oñemeʼẽhague ñande rukuérape.\n\n9 O penemanduʼáke, penemanduʼáke, che raʼykuéra, rréi Benjamín ñeʼẽ heʼivaʼekue itavayguakuérape; heẽ, penemanduʼáke ndaiporiha mbaʼéicha ni mbaʼerehehápe yvypóra ikatuha ojesalva, ndahaʼéiramo Jesucristo ruguy expiatório rupivémante, pe oútava; heẽ, penemanduʼáke haʼe ouha orredimi hag̃ua yvórape.\n\n10 Ha penemanduʼa avei ñeʼẽ Amulek oñeʼẽvaʼekue Zeezrom-pe tavaguasu Ammoníah-pe; heʼíguikuri chupe añetehápe Ñandejára outaha orredimi hag̃ua itavayguakuérape, ha katu ndoumoʼãiha orredimi hag̃ua chupekuéra iñangaipápe, ha katu orredimi hag̃ua chupekuéra iñangaipágui.\n\n11 Ha oñemeʼẽkuri chupe puʼaka oñemeʼẽvaʼekue chupe Itúvare orredimi hag̃ua yvyporakuérape iñangaipágui upe arrepentimiénto rupi; upévare haʼe omboúkuri hiʼangelkuérape omombeʼu hag̃ua umi mbaʼe pyahu oñeikotevẽva arrepentimientorã, ha péva oporogueraha upe Rredentor puʼakápe, hiʼangakuéra salvasiõrã.\n\n12 Ha koʼág̃a, che raʼykuéra, penemanduʼáke, penemanduʼáke pene Rredentor ita ári, haʼéva Cristo, Tupã Raʼy, pemoĩvaʼerãha pene pyenda; upéicha pe aña omondo vove ijyvytu vai, heẽ, hakuáva yvytujerépe, heẽ, opa iñamandáu ha hiʼarapochy vai pendehavira vove, upéva ani oguereko puʼaka pendegueraha hag̃ua yvykua tekoʼasy ha jehasaʼasy opaveʼỹvape, pe ita peñemopuʼãhague ári rupi, haʼéva peteĩ pyenda atã, peteĩ pyenda yvyporakuéra omopuʼãramo hiʼári, ndoʼamoʼãi.\n\n13 Ha ojehu koʼãva haʼékuri ñeʼẽ Helamán omboʼevaʼekue itaʼyrakuérape; heẽ, omboʼékuri chupekuéra heta mbaʼe ndojehaíriva, ha avei heta mbaʼe ojehaivaʼekue.\n\n14 Ha imanduʼákuri hikuái iñeʼẽre; ha upévare iñeʼẽrendúvo Tupã rembiapoukapykuérare, osẽkuri omboʼe hikuái Tupã ñeʼẽ opa Nefi tavayguakuéra apytépe, oñepyrũvo hikuái tetã Abundancia-gui;\n\n15 Ha upégui ohókuri hikuái Gid tavaguasúpe; ha Gid tavaguasúgui Mulek tavaguasúpe;\n\n16 Ha jepe peteĩgui ambue tavaguasúpe, oho peve hikuái opa Nefi tavayguakuéra apytépe oĩva yvy surguápe; ha upégui oho hikuái Zarahemla retãme, lamanita-kuéra apytépe.\n\n17 Ha ojehu omboʼe hikuái tuicha puʼaka reheve, upéicha rupi omoapañuãi hikuái heta umi osẽvaʼekuépe nefita-kuéragui, jepe oñemotenonde peve hikuái ha okonfesa iñangaipakuéra ha oñemongarai arrepentimientorã, ha pyaʼe ohojey hikuái nefita-kuéra rendápe oñehaʼã hag̃ua omoĩporã umi mbaʼevai ojapovaʼekue hikuái hesekuéra.\n\n18 Ha ojehu Nefi ha Lehi omboʼe lamanita-kuérape tuichaite puʼaka ha autorida reheve, oñemeʼẽguikuri chupekuéra puʼaka ha autorida oñeʼẽ hag̃ua, ha avei ojeʼékuri chupekuéra pe oñeʼẽvaʼerã—\n\n19 Upévare oñeʼẽkuri hikuái lamanita-kuéra tuicha ñemondyirã, okonvense peve hikuái chupekuéra, upéicha rupi ocho mil lamanita-kuéra oĩvaʼekue Zarahemla retãme oñemongarai arrepentimientorã, ha oñekonvense hikuái ituvakuéra jepokuaa iñañaha.\n\n20 Ha ojehu Nefi ha Lehi osẽ upégui oho hag̃ua Nefi retãme.\n\n21 Ha ojehu ojagarra chupekuéra peteĩ lamanita-kuéra ehérsito ha oity chupekuéra kaʼirãime; heẽ, jepe pe kaʼirãi Ammón ha ijoykeʼykuéra ojeity haguépe Limhi rembiguaikuérare.\n\n22 Ha oĩ rire hikuái kaʼirãime heta ára aja tembiʼuʼỹre, péina ápe, haʼekuéra og̃uahẽ upe kaʼirãime oguenohẽ ha ojuka hag̃ua chupekuéra.\n\n23 Ha ojehu Nefi ha Lehi oñemongora tatareramoguáicha, jepe upéicha rupi noñanimái hikuái opoko hesekuéra okyhyjégui okáiramo g̃uarã. Upevére, Nefi ha Lehi ndokáiri; ha oĩkuri hikuái pe tata mbytépe ha ndokáiri hikuái.\n\n24 Ha ohechávo hikuái omongoraha chupekuéra peteĩ pilar tataguigua, ha ndohapyiha chupekuéra, ikorasõkuéra oñemombarete.\n\n25 Ohechágui hikuái lamanita-kuéra noñanimaiha omoĩvo ipo hiʼarikuéra; ni noñanimái oñemoag̃uívo hikuái hesekuéra, ha katu opyta hikuái iñeʼẽngúvaicha oñemondýigui.\n\n26 Ha ojehu Nefi ha Lehi oñemboʼy ha oñepyrũ oñeʼẽ chupekuéra, heʼívo: Ani pekyhyje, ha katu péina ápe, haʼégui Tupã ohechaukáva peẽme koʼã mbaʼe hechapyrãva, péva rupi haʼe ohechaukákuri peẽme ndaikatuiha pemoĩ pende po orerehe orejuka hag̃ua.\n\n27 Ha péina ápe, haʼekuéra heʼívo koʼã ñeʼẽ, pe yvy tuicha oryrýi, ha pe kaʼirãi tapiakuéra omỹi hoʼatarõguáicha pe yvýpe; ha katu péina ápe, ndoʼái. Ha péina ápe, umi oĩva hína kaʼirãime haʼe lamanita ha nefita-kuéra osẽvaʼekue.\n\n28 Ha ojehu oñuã chupekuéra peteĩ arai ypytũ, ha ojagarra chupekuéra peteĩ kyhyje vaiete ha oporomondyietereíva.\n\n29 Ha ojehu ou peteĩ ñeʼẽ oúvaicha pe arai ypytũ árigui, heʼívo: Peñearrepentíke, peñearrepentíke, ha anive peñehaʼã pehundi che rembiguaikuérape che ambouvaʼekue omombeʼu hag̃ua peẽme marandu porã.\n\n30 Ha ojehu ohendúvo hikuái ko ñeʼẽ, ha ohechávo hikuái ndahaʼeiha pe arai ñeʼẽ, ni peteĩ tyapuvai ñeʼẽ, ha katu péina ápe, haʼékuri peteĩ ñeʼẽguapy mbeguemi rupive, haʼeramoguáicha ñeʼẽvy, ha oikéva ñane ánga peve jepe—\n\n31 Ha jepe pe ñeʼẽ mbeguemi, péina ápe pe yvy tuicha oryrýikuri, ha oñemomýi jey pe kaʼirãi tapiakuéra, hoʼataramoguáicha yvýpe; ha péina ápe pe arai ypytũ, oñuãvaʼekue chupekuéra, ndojeíri—\n\n32 Ha péina ápe ou jey pe ñeʼẽ, heʼívo: Peñearrepentíke, peñearrepentíke, yvagakuéra rréino hiʼag̃uímagui; ha anive peñehaʼã pehundi che rembiguaikuérape. Ha ojehu pe yvy oryrýi jey, ha umi tápia oñemomyimba.\n\n33 Ha avei ou jey pe ñeʼẽ mbohapyha jey, ha oñeʼẽ chupekuéra ñeʼẽ hechapyrãva yvypóra ndaikatúiva heʼi; ha umi tápia oñemomýi jey, ha pe yvy okuʼe oñembojaʼotaramoguáicha.\n\n34 Ha ojehu lamanita-kuéra ndaikatúi oñani pe arai ypytũ oñuãva chupekuéra rupi; heẽ, ha avei ndaikatúi oñemonguʼe hikuái pe kyhyje oúva rupi chupekuéra.\n\n35 Koʼág̃a oĩkuri ijapytepekuéra peteĩ haʼéva nefita reñoimbyre, haʼevaʼekue ambue ára Tupã tupaogua ha katu osẽkuri chugui.\n\n36 Ha ojehu haʼe ojere, ha péina ápe, ohecha pe arai apytépe Nefi ha Lehi rova; ha péina ápe, omimbieterei, jepe angelkuéra rováicha. Ha haʼe ohecha ohupiha hikuái hesa yvága gotyo; oñeʼẽramoguáicha térã ohupiramoguáicha iñeʼẽ peteĩ tekovépe omañávare hína hikuái.\n\n37 Ha ojehu ko kuimbaʼe osapukái pe aty guasúpe, ojere ha omaʼẽ hag̃ua hikuái. Ha péina ápe, oñemeʼẽ chupekuéra puʼaka ojere ha omaʼẽ hag̃ua; ha ohecha hikuái Nefi ha Lehi rova.\n\n38 Ha heʼi hikuái pe kuimbaʼépe: Péina ápe, mbaʼe piko heʼise opa koʼã mbaʼe, ha mávandi piko oñeʼẽ koʼã kuimbaʼe?\n\n39 Koʼág̃a ko kuimbaʼe héra Amínadab. Ha Amínadab heʼi chupekuéra: Oñeʼẽ hína hikuái Tupã angelkuéra ndive.\n\n40 Ha ojehu heʼi chupekuéra lamanita-kuéra: Mbaʼépa rojapovaʼerã, ojeipeʼa hag̃ua orehegui ko arai ypytũ oreñuãva?\n\n41 Ha Amínadab heʼi chupekuéra: Peñearrepentivaʼerã, ha pejerureʼasy pe ñeʼẽme, jepe peguereko peve jerovia Cristo rehe, penemboʼevaʼekuégui Alma, ha Amulek, ha Zeezrom; ha pejapo rire upéva, ojeipeʼáta pe arai ypytũ peneñuãva.\n\n42 Ha ojehu opavave oñepyrũ ojerureʼasy upe ñeʼẽ omboryryivaʼekuépe yvy; heẽ, ojerureʼasy hikuái jepe ojeipeʼa peve arai ypytũ oñuãvaʼekue chupekuéra.\n\n43 Ha ojehu omaʼẽvo hikuái ijerére, ha ohecha ojeihague pe arai ypytũ oñuãvaʼekue chupekuéra, péina ápe, ohecha hikuái oñemongoraha chupekuéra, heẽ, peteĩ teĩ haʼekuéra, peteĩ pilar tataguiguápe.\n\n44 Ha Nefi ha Lehi oĩkuri ijapytepekuéra; heẽ, oñemongora chupekuéra; heẽ, oĩkuri hikuái oĩramoguáicha tata rendy mbytépe, ha ndojapói hesekuéra mbaʼeve, ni ndohapýi umi kaʼirãi tápia; ha henyhẽkuri hikuái pe vyʼapavẽ ijojahaʼỹva ha henyhẽva verapýgui.\n\n45 Ha péina ápe, pe Tupã Espíritu Santo oguejýkuri yvágagui, ha oikékuri ikorasõkuérape, ha henyhẽvaichakuri hikuái tatágui, ha heʼíkuri hikuái ñeʼẽ hechapyrãva.\n\n46 Ha ojehu og̃uahẽ chupekuéra peteĩ ñeʼẽ, heẽ, peteĩ ñeʼẽ iporãitereíva, haʼeramoguáicha ñeʼẽvy, heʼívo:\n\n47 Pyʼaguapy, pyʼaguapy peẽme, pende jerovia rupi pe che Ahayhuporãitévare, haʼevaʼekue yvy jejapo ypy guive.\n\n48 Ha koʼág̃a, ohendúvo hikuái upéva ohupi hesa ohecha hag̃ua moõguipa ou pe ñeʼẽ; ha péina ápe, ohecha hikuái ojepeʼa pe yvága; ha oguejy angelkuéra yvágagui ha oministra chupekuéra.\n\n49 Ha oĩkuri trescientos tekove rupi ohecha ha ohendúva koʼã mbaʼe; ha ojeʼe chupekuéra oho hag̃ua ha ani hag̃ua oñemondýi, ha ani hag̃ua oduda hikuái.\n\n50 Ha ojehu oho hikuái, ha oministra tavayguakuérape, omombeʼúvo opa tenda jerereguápe opa mbaʼe ohendu ha ohechavaʼekue hikuái, upéicha rupi heta lamanita-kuéra oñekonvense umívagui, tuichaitereígui umi mbaʼe ojehechaukavaʼekue chupekuéra.\n\n51 Ha opavave oñekonvenséva oheja hiʼárma ñorairõguasurã, ha avei ijehayhuʼỹ ha ituvakuéra jepokuaa.\n\n52 Ha ojehu omeʼẽ hikuái nefita-kuérape yvy imbaʼekuérava.\n\n", "hel 6": "[center][font_size=26]Ñembyaty 6[/font_size][/center]\n\n[i]Lamanita-kuéra hekojojáva omboʼe nefita-kuéra iñañávape—Mokõive tavayguakuéra oñakãrapuʼã peteĩ ára oĩ aja pyʼaguapy ha mbaʼeretaite—Lucifer, pe angaipa apohára, omokyreʼỹ iñañáva korasõ ha umi mondaha Gadiantón ndivegua jejuka ha tekoñañarã—Mondahakuéra ojagarra nefita retã ñeisãmbyhy. 29–23 ary rupi Cristo mboyve.[/i]\n\n1 Ha ojehu opakuévo ary sesenta y dos huekuéra ñeisambyhýpe, oikókuri opa koʼã mbaʼe ha lamanita-kuéragui, hetavéva ijapytepekuéragui, oiko peteĩ tavayguakuéra hekojojáva, upéicha rupi hekojojave hikuái nefita-kuéragui, noñemovãigui hikuái ha opytágui ijeroviápe.\n\n2 Ha péina ápe, oĩkuri heta nefita-kuéra ipyʼahatãva ha ipireʼatãva ha iñañaitereíva, upéicha rupi orrechasa hikuái Tupã ñeʼẽ ha opa tekomboʼe ha profesía oúva ijapytepekuéra.\n\n3 Upevére, tavayguakuéra tupaopegua ovyʼaiterei lamanita-kuéra oñekonverti haguére, heẽ, Tupã tupao rupi, oñemopuʼãvaʼekue ijapytepekuéra. Ha peteĩ ha ambue ohayhu hapichápe, ha ovyʼa hikuái peteĩva ambue ndive, ha oguereko hikuái tuicha vyʼapavẽ.\n\n4 Ha ojehu heta lamanita-kuéra oguejy Zarahemla retãme, ha omombeʼu hikuái Nefi tavayguakuérape mbaʼéichapa oñekonvertíkuri hikuái, ha oñemoñeʼẽ chupekuéra jerovia ha arrepentimientorã.\n\n5 Heẽ, ha heta oporomboʼe tuichaite puʼaka ha autorida reheve, upéicha ogueraha hetápe ñemomirĩ añetépe, haʼe hag̃ua Tupã ha pe Cordero rembiguái oñemomirĩva.\n\n6 Ha ojehu heta lamanita-kuéra ohókuri yvy norteguápe; ha avei Nefi ha Lehi oho yvy norteguápe, omboʼe hag̃ua tavayguakuérape. Ha péicha opákuri ary sesenta y tres.\n\n7 Ha péina ápe, oĩkuri pyʼaguapy opa upe tetãme, upéicha rupi nefita-kuéra ohókuri opa tetã renda ohosehápe, tahaʼe nefita térã lamanita-kuéra apytépe.\n\n8 Ha ojehu lamanita-kuéra avei oho ohosehápe, tahaʼe lamanita-kuéra térã nefita-kuéra apytépe; ha péicha oguereko hikuái myengovia isãsóva peteĩva ambue ndive, ojogua térã ohepymeʼẽ hag̃ua, ha ohupyty hag̃ua tembiaporepykue, oipotaháicha.\n\n9 Ha ojehu ipirapire hetaiterei hikuái, mokõivéva lamanita-kuéra ha nefita-kuéra; ha oguerekókuri hikuái hetaite óro, ha pláta, ha opáichagua metal hepýva, mokõivéva yvy sur ha nortepegua.\n\n10 Koʼág̃a yvy surgua héra Lehi, ha yvy nortegua héra Mulek, Sedequías raʼy rupi; Ñandejára ogueraháguikuri Mulek-pe tetã nórtepe, ha Lehi-pe tetã súrpe.\n\n11 Ha péina ápe, oĩkuri mokõive tetãme opáichagua óro, ha pláta, ha mineral iporãitereíva opaichaguáva; ha oĩkuri avei kuimbaʼe hembiapoporãva, ombaʼapóva ha omboveráva oimeháichagua mineral; ha péicha oñembopirapire hetákuri hikuái.\n\n12 Oñotỹ hikuái heta yva raʼỹi, nórtepe súrpeicha; ha tuicha oñakarãpuʼã hikuái, nórte ha súrpe. Ha oñemoña ha imbareteterei hikuái upe tetãme. Ha omongakuaa hikuái heta vaka ha ovechaʼaty, heẽ, heta mymbaraʼyʼaty.\n\n13 Péina ápe ikuñanguéra ombaʼapo ha ombovyvy, ha ojapo hikuái opáichagua ao, líno ojeipyaha porãitereívagui ha opáichagua ao omoʼã hag̃ua hikuái ijopívo. Ha péicha ohasákuri pyʼaguapýpe ary sesenta y cuatro.\n\n14 Ha ary sesenta y cinco-pe oguerekókuri avei hikuái tuicha vyʼapavẽ ha pyʼaguapy, heẽ, ha heta ñehekomboʼe ha profesiakuéra umi oupotáva rehegua. Ha péicha ohasákuri ary sesenta y cinco.\n\n15 Ha ojehu ary sesenta y seis huekuéra ñeisambyhýpe, péina ápe, Cezóram ojejuka ojeikuaaʼỹva po rupi oguapy aja huekuéra apykápe. Ha ojehu upe arýpe, itaʼýra, tavayguakuéra ohenoivaʼekue hendaguépe, ojejuka avei. Ha péicha opákuri ary sesenta y seis.\n\n16 Ha oñepyrũvo ary sesenta y siete oñepyrũjey tavayguakuéra iñañaiterei.\n\n17 Ha péina ápe, Ñandejára ohovasa pukuetereíkuri chupekuéra yvorapegua mbaʼerepykuéra reheve, upéicha rupi noñemokyreʼỹi hikuái pochy, ñorairõguasu, ni tuguy ñeñohẽrã; upévare oñepyrũ omoĩ hikuái ikorasõ imbaʼerepykuéra rehe; heẽ, oñepyrũ oheka hikuái mbaʼéichapa ohupytýta mbarete opuʼã hag̃ua peteĩva ambue ári; upévare oñepyrũ ojapo hikuái jejukañemi, ha omonda ha ipokarẽ, ohupyty hag̃ua mbaʼerepy.\n\n18 Ha koʼág̃a péina ápe, koʼã oporojuka ha omondáva haʼe peteĩ aty ojapovaʼekue Kishkumen ha Gadiantón. Ha koʼág̃a ojehu oĩkuri heta, jepe nefita-kuéra apytépe, Gadiantón atypegua. Ha katu péina ápe, hetavékuri hikuái umi lamanita-kuéra iñañavéva apytépe. Ha oñehenóikuri chupekuéra Gadiantón mondaha ha oporojukavakuéra.\n\n19 Ha haʼekuéra haʼe ojukavaʼekue hue guasu Cezóram-pe, ha itaʼýrape, oguapy aja huekuéra apykápe; ha péina ápe, ndojejuhúikuri chupekuéra.\n\n20 Ha koʼág̃a ojehu lamanita-kuéra ohechávo oĩha mondaha ijapytepekuéra ojepyʼapyeterei hikuái; ha oiporu hikuái opáichagua puʼaka oguerekóva ohundi hag̃ua umívape yvy ape árigui.\n\n21 Ha katu péina ápe, Satana omokyreʼỹ hetave nefita-kuéra korasõ, upéicha rupi ojoaju hikuái umi mondaha aty ndive, ha ojapo ikonvénio ha iñeʼẽmeʼẽnguéra, oñomoʼã ha oñangarekotaha peteĩva ambuére oimeháichagua ñeimevai oĩháme hikuái, ani hag̃ua ojehavira chupekuéra oporojuka haguére, ha omonda, ha ipokarẽ haguére.\n\n22 Ha ojehu oguereko hikuái iseñakuéra, heẽ, iséña, ha iñeʼẽñeminguéra; ha péva oikuaa hag̃ua hikuái joykeʼy ojapovaʼekuépe upe konvénio, oimeháichagua tembiapoñaña ijoykeʼy ojapóvape ani hag̃ua omoĩvai chupe ijoykeʼy, ni umi haʼéva upe atygua ha ojapovaʼekuékuri upéva upe konvénio.\n\n23 Ha péicha ikatútakuri oporojuka hikuái, ha omonda, ha ipokarẽ, ha ojapo tembiapovai ha opáichagua tembiapoñaña, oñemoĩva hetãmegua leikuérare ha avei Itupã leikuérare.\n\n24 Ha opavave haʼéva pe atypegua ohechaukárõ yvórape hekoñaña ha hembiapokyʼakuéra, ojehusgavaʼerã, ndahaʼéi hetãmeguakuéra léi rupive, ha katu hekoñañakuéra léi rupive, omeʼẽvaʼekue chupekuéra Gadiantón ha Kishkumen.\n\n25 Koʼág̃a péina ápe, koʼãva haʼe ñeʼẽmeʼẽ ñemi ha konveniokuéra Alma heʼivaʼekue itaʼyrakuérape ani hag̃ua arakaʼeve ojeikuaauka yvórape, ani hag̃ua oiko chugui tembiporu ojegueraha hag̃ua tavayguakuérape ñehundípe.\n\n26 Koʼág̃a péina ápe, koʼã ñeʼẽmeʼẽ ñemi ha konveniokuéra ndoúikuri Gadiantón-pe umi kuatiajehaipyre oñemeʼẽvaʼekuégui Helamán-pe; ha katu péina ápe, omoĩkuri Gadiantón korasõme upe ombojuruheʼẽvaʼekue ñande rukuéra peteĩháme hoʼu hag̃ua pe yva oñembotovévagui—\n\n27 Heẽ, pe tekove hembiapoñemivaʼekue Caín ndive, ojukáramo ijoykeʼy Abel-pe yvóra ndoikuaamoʼãiha. Ha upe guive hembiapoñemi Caín ha haʼeichaguakuéra ndive.\n\n28 Ha haʼe avei upe tekove omoĩvaʼekue tavayguakuéra korasõme ojapo hag̃ua peteĩ tórre ijyvatetereíva og̃uahẽ hag̃ua yvágape. Ha haʼe pe tekove ombotavyvaʼekue umi tavayguakuérape ouvaʼekue upe tórregui ko tetãme; omosarambivaʼekue tembiapo ypytũ ha tembiapokyʼakuéra opa yvy ape ári, omboguejy peve tavayguakuérape peteĩ ñehundipaitépe, ha peteĩ añaretã opaveʼỹvape.\n\n29 Heẽ, haʼe pe tekove omoĩvaʼekue Gadiantón korasõme ojapove hag̃ua tembiapo ypytũ, ha jejuka ñemi; ha haʼe ojapoukákuri koʼãva yvypóra ñepyrũmby guive ko ára peve.\n\n30 Ha péina ápe, haʼe niko opa angaipa apoha. Ha péina ápe, haʼe oisãmbyhy hembiapo ypytũnguéra ha jejuka ñemi, ha omeʼẽ chupekuéra iplan ñeminguéra, ha iñeʼẽmeʼẽnguéra, ha ikonveniokuéra, ha iplan vai tekoñaña rehegua, ñemoñareʼatýgui ñemoñareʼatýpe puʼaka ohupytyháicha yvypóra raʼykuéra korasõme.\n\n31 Ha koʼág̃a péina ápe, haʼe ohupytýkuri heta puʼaka nefita-kuéra korasõme; heẽ, upéicha rupi iñañaiterei hikuái; heẽ, ha heta ijapytepekuéra osẽkuri tekojoja rapégui, ha ipýpe opyrũmba Tupã rembiapoukapykuérare, ha ohókuri hapekuéra rehe, ha omopuʼã hikuái ijupe g̃uarã taʼanga hiʼóro ha iplátagui.\n\n32 Ha ojehu opa koʼã tembiapovai oúkuri hiʼarikuéra ndahetái ary rire, upéicha hetavéva oúkuri hiʼarikuéra ary sesenta y siete huekuéra ñeisambyhýpe Nefi tavayguakuéra ári.\n\n33 Ha hetavékuri hembiapovai hikuái ary sesenta y ocho-pe avei, hekojojáva vyʼaʼỹ ha jaheʼo guasurã.\n\n34 Ha péicha jahecha nefita-kuéra oñepyrũha hoʼa jegueroviaʼỹme, ha oñembotuicha tekoñaña ha tembiapokyʼápe, ha upe aja lamanita-kuéra oñepyrũ oñembotuichaiterei Itupã jeikuaápe; heẽ, oñepyrũ iñeʼẽrendu hikuái hembipota ha hembiapoukapykuérare, ha oguata henonderã añete ha tekojojápe.\n\n35 Ha péicha jahecha Ñandejára Espíritu oñepyrũha ojei nefita-kuéragui, hekoñaña ha ikorasõ atã haguére.\n\n36 Ha péicha jahecha Ñandejára oñepyrũha oñohẽ Ijespíritu lamanita-kuéra ári, oñemoĩporã ha oñemeʼẽségui hikuái oguerovia hag̃ua iñeʼẽ.\n\n37 Ha ojehu lamanita-kuéra omuña Gadiantón mondahakuéra atýpe; ha omboʼe hikuái Tupã ñeʼẽ tenda hekoñañavéva ijapytepekuérape, upéicha rupi ko mondaha aty oñehundipaite lamanita-kuéra apytépe.\n\n38 Ha ojehu ambue hendápe, nefita-kuéra omombarete ha oipytyvõ chupekuéra, oñepyrũvo umi iñañavéva ijapytepekuéragui, oñemosarambi peve hikuái opa nefita-kuéra retã rupi, ha omokyreʼỹ hetave hekojojávape oguerovia peve hikuái hembiapokuéra ha oiporu peve imondapyrekuéragui, ha ojoaju hendivekuéra ijejuka ñemi ha hembiapoñeminguérape.\n\n39 Ha péicha ohupytýkuri hikuái pe tetã ñeisãmbyhy, upéicha ipýpe opyrũmba hikuái ha oipyʼajopy ha ombohasaʼasy ha omeʼẽ ilómo imboriahu ha hekomarangatúvape, ha umi Tupã rembiguái imirĩvape.\n\n40 Ha péicha jahecha oĩha hikuái peteĩ ñeimevaietépe, ha hiʼajumaha hikuái peteĩ ñehundirã opaveʼỹva.\n\n41 Ha ojehu péicha opákuri ary sesenta y ocho huekuéra ñeisãmbyhy Nefi tavayguakuéra ári.\n\n", "hel 7": "Nefi, Helamán Raʼy, Profesía—Tupã oñeʼẽpohýi Nefi tavayguakuérape outaha chupekuéra ipochýpe, oñehundipaite peve hikuái noñearrepentíriramo hekoñañanguéragui. Tupã oipyʼajopy Nefi tavayguakuérape mbaʼasyvai reheve; oñearrepenti ha oujey hikuái chupe. Samuel, upe lamaníta, oprofetisa nefita-kuérape.\n\nOike ñembyaty 7 guive 16 peve avei.\n\n[center][font_size=26]Ñembyaty 7[/font_size][/center]\n\n[i]Nefi ojerrechasa nórtepe ha oujey Zarahemla-pe—Haʼe oñemboʼe tórre oĩva ijyvotytýpe ha upéi heʼi tavayguakuérape noñearrepentíriramo hikuái omanotaha. 23–21 ary rupi Cristo mboyve.[/i]\n\n1 Péina ápe, koʼág̃a ojehu ary sesenta y nueve huekuéra ñeisambyhýpe Nefi tavayguakuéra ári, Nefi, Helamán raʼy, oujey yvy norteguágui Zarahemla retãme.\n\n2 Haʼe ohóguikuri tavayguakuéra apytépe oĩva yvy norteguápe, ha omboʼe chupekuéra Tupã ñeʼẽ, ha oprofetisa chupekuéra heta mbaʼe;\n\n3 Ha haʼekuéra orrechasa opa iñeʼẽ, upéicha rupi ndaikatúi opyta ijapytepekuéra, ha oho jey hetã heñói haguépe.\n\n4 Ha ohechávo tavayguakuérape peteĩ tekoñañavaiete ñeimépe, ha umi Gadiantón mondaha oguapyha huekuéra apykakuérape—oñemombaʼéguikuri hikuái upe tetã puʼaka ha autorida rehe; ojapyharávo Tupã rembiapoukapykuéra, ha mbaʼevépe ndahekojojáikuri hikuái henondépe; ndojapóivo pe hustísia yvypóra raʼykuérape;\n\n5 Okondenávo ijojávape hekojoja haguére; ohejávo ohorei hembiapovaíva ha iñañávape ipirapirégui; ha avei oñeipytyvõ chupekuéra hendakuérape upe tetã ñeisãmbyhy akãme, oisãmbyhy ha ojapo hag̃ua oipotaháicha, ohupyty hag̃ua mbaʼehepy ha yvóra verapy, ha, avei, hasyʼỹ hag̃ua chupekuéra ojapo ñemoakãratĩ, ha omonda, ha oporojuka, haʼekuéra oipotaháicha.\n\n6 Koʼág̃a ko tuichaite tembiapovai oúkuri nefita-kuérape ndahetái ary rire; ha Nefi ohechávo upéva, ikorasõ henyhẽ ipytiʼápe vyʼaʼỹgui; ha heʼiʼasy hiʼánga jehasaʼasýpe:\n\n7 O, che aikórire che ru Nefi osẽ ypyramoguare Jerusalén retãgui, avyʼa hag̃ua hendive pe yvy ñeʼẽmeʼẽnguéme; upéramo itavayguakuéra ndahasýi ojehekomboʼe hag̃ua, noñemovãi iñeʼẽrendu hag̃ua Tupã rembiapoukapykuérare, ha imbegue ojegueraha hag̃ua tembiapovaíre; ha ipyaʼe ohendu hag̃ua Ñandejára ñeʼẽ—\n\n8 Heẽ, haʼérire umíva che ára, upéicharamo che ánga ovyʼavaʼerãmoʼã che joykeʼykuéra rekojojápe.\n\n9 Ha katu péina ápe, che añehenói koʼãva haʼe hag̃ua che ára, ha che ánga henyhẽ hag̃ua vyʼaʼỹgui che joykeʼykuéra tekoñaña rupi.\n\n10 Ha péina ápe, koʼág̃a péva oikókuri peteĩ tórrepe, oĩva Nefi yvotytýpe, opytáva upe tape guasu ypýpe ohóva ñemuharenda tuichavévape, oĩva Zarahemla retãme; upévare, Nefi oñesũkuri upe tórre oĩvape ijyvotytýpe, opytáva avei upe yvotyty rokẽ ypýpe ohóva tapeguasu gotyo.\n\n11 Ha ojehu ohasákuri upérupi kuimbaʼekuéra ha ohecha hikuái Nefi-pe oñohẽ jave hiʼánga Tupãme upe tórrepe; ha oñani ha omombeʼu hikuái tavayguakuérape ohechavaʼekue, ha ou tavayguakuéra atyguasúpe oikuaa hag̃ua mbaʼérepa pe jaheʼo tuichaite tavayguakuéra tekoñañáre.\n\n12 Ha koʼág̃a, Nefi opuʼãvo ohecha tavayguakuéra atyguasu oñembyatyvaʼekue.\n\n13 Ha ojehu haʼe oipeʼa ijuru ha heʼi chupekuéra: Péina ápe, mbaʼére piko peñembyaty? Añeʼẽ hag̃ua peẽme penerembiapovaíre piko?\n\n14 Heẽ, ajupi haguére che tórre ári añohẽ hag̃ua che ánga che Tupãme, tuichaitégui che korasõ vyʼaʼỹ, pene rembiapovai rupi!\n\n15 Ha cherasẽ ha ajaheʼo haguére peñembyatýkuri, ha pemombaʼeguasu; heẽ, ha peikotevẽ pemombaʼeguasu; heẽ, pemombaʼeguasuvaʼerã pejeguerahauka haguére pe aña ojagarra hatãitevaʼekuére pene korasõ.\n\n16 Heẽ, mbaʼéicha piko peñemeʼẽ pe oñehaʼãvape oity pene ánga peteĩ ñembojuruheʼẽme vyʼaʼỹ ha tekoʼasy opaveʼỹvape?\n\n17 O peñearrepentíke, peñearrepentíke! Mbaʼére piko pemanose? Pejujey, pejujey Ñandejára pende Tupãme. Mbaʼére piko haʼe pendereja?\n\n18 Pemohatã haguére pene korasõ; heẽ, napehenduséi pe ovecharerekua imarangatúva ñeʼẽ; heẽ, pembopochýkuri chupe penderehe.\n\n19 Ha péina ápe, penembyatyrangue, napeñearrepentíriramo, péina ápe, haʼe penemosarambíta oiko hag̃ua pendehegui jagua ha mymba saite rembiʼu.\n\n20 O, mbaʼéicha piko penderesarái pende Tupãgui araite penemosãso haguépe?\n\n21 Ha katu péina ápe, pejapo upéva pehupyty hag̃ua mbaʼehepy, pejeguerohory hag̃ua yvyporakuérare, heẽ, ha pehupyty hag̃ua óro ha pláta. Ha pemoĩkuri pene korasõ pirapire ha mbaʼerei yvorapeguáre, ha umíva rehe peporojuka, ha pemonda, ha penepokarẽ, ha pe testifika añeteguaʼỹva pende rapicha rehe, ha pejapo opáichagua tembiapovai.\n\n22 Ha upéva rupi oúta peẽme mbaʼevai napeñearrepentíriramo. Ha napeñearrepentíriramo, péina ápe, ko tavaguasu tuicha, ha avei opa umi tavaguasu oĩva ijerére, oĩva yvy ñanembaʼévape, ojeipeʼáta pendehegui ha ndaiporimoʼãi ipype tenda peẽme g̃uarã; ha péina ápe, Ñandejára nomeʼẽmoʼãi peẽme mbarete, ojapo haguéicha koʼág̃a peve, pende puʼaka hag̃ua pende rayhuʼỹhakuéra rehe.\n\n23 Ha péina ápe, péicha heʼi Ñandejára: Che ndahechaukamoʼãi che mbarete iñañávape, peteĩvape hetave ambuévagui, ndahaʼéiramo umi oñearrepentíva iñangaipakuéragui, ha ohendúva che ñeʼẽ. Koʼág̃a upévare, che aipota pehechakuaa, che joykeʼykuéra, iporãvetaha lamanita-kuérape g̃uarã peẽme g̃uarãgui napeñearrepentíriramo.\n\n24 Ha péina ápe, haʼekuéra hekojojave pendehegui, ndojapóigui hikuái angaipa upe tuichaite jeikuaa peẽme oñemeʼẽvaʼekue rehe; upévare Ñandejára iporiahuverekóta hendivekuéra, heẽ, haʼe ombopukúta hiʼarakuéra ha ombotuichavéta iñemoñare, peẽ peñehundipaitéramo jepe ndapeñearrepentíriramo.\n\n25 Heẽ, ái pendehegui pe tuichaite tembiapokyʼa rupi ouvaʼekue pende apytépe; ha pejoajúkuri umívare, heẽ, pe aty ñemi omoĩvaʼekuére Gadiantón!\n\n26 Heẽ, oúta peẽme mbaʼevai pe orgúllo rupi pehejavaʼekue oike pene korasõme, penemopuʼãvevaʼekue pe iporãvagui pende pirapire hetaiterei rupi.\n\n27 Heẽ, ái pendehegui pende rekoñaña ha rembiapokyʼakuéra rupi.\n\n28 Ha napeñearrepentíriramo pemanóta; heẽ, jepe pende yvy ojeipeʼáta pendehegui, ha peñehundíta yvy ape árigui.\n\n29 Péina ápe koʼág̃a, che ndaʼéi peẽme, chejehegui, koʼã mbaʼe ojehutaha, ndahaʼéigui chejehegui aikuaáva koʼã mbaʼe; ha katu péina ápe, che aikuaa koʼã mbaʼe añeteguaha Tupã Ñandejára oikuaaukágui chéve, upévare atestifika oikotaha.\n\n", "hel 8": "[center][font_size=26]Ñembyaty 8[/font_size][/center]\n\n[i]Huekuéra ipokarẽva oñehaʼã omoĩ tavayguakuérape Nefi rehe—Abraham, Moisés, Zenós, Zenoc, Ezías, Isaías, Jeremías, Lehi, ha Nefi, maymáva haʼekuéra otestifika Cristo-gui—Iñapytuʼũroky rupi Nefi omombeʼu hue guasu ojejukaha. 23–21 ary rupi Cristo mboyve.[/i]\n\n1 Ha koʼág̃a ojehu Nefi heʼívo koʼã ñeʼẽ, péina ápe, oĩkuri upépe umi kuimbaʼe huekuérava, haʼéva avei aty ñemi Gadiantón ndivegua, ha ipochy hikuái, ha osapukái hese, heʼívo tavayguakuérape: Mbaʼére piko ndapejagarrái ko kuimbaʼe ha pegueraha chupe, oñekondena hag̃ua tembiapovai ojapovaʼekuére?\n\n2 Mbaʼére piko pemaʼẽ ko kuimbaʼére, ha pehendu chupe oñeʼẽvaiha ko tavayguakuérare ha ñande léi rehe?\n\n3 Ha péina ápe, Nefi heʼíkuri chupekuéra ileikuéra oñembyaiha; heẽ, heta mbaʼe heʼíkuri Nefi ndaikatúiva ojehai; ha mbaʼeve ndeʼírikuri oñemoĩva Tupã rembiapoukapykuérare.\n\n4 Ha umi huekuéra ipochy hendive oñeʼẽ hesakã haguére chupekuéra hembiapo ypytũ ñeminguéra rehe; upevére, noñanimái hikuái omoĩvo ipo hiʼári, okyhyjégui tavayguakuéra osapukáiramo g̃uarã hesekuéra.\n\n5 Upévare osapukái hikuái tavayguakuérape, heʼívo: Mbaʼére piko peheja oñeʼẽvai ñande rehe ko kuimbaʼe? Ha péina ápe haʼe niko okondena opa ko tavayguakuérape, jepe ñehundirã; heẽ, ha heʼi avei koʼã tavaguasu tuichaitéva ojeipeʼataha ñandehegui, ha ndaiporimoʼãiha ipype tenda ñandéve g̃uarã.\n\n6 Ha koʼág̃a jaikuaa upéva ndaikatuiha oiko, péina ápe, ñande ñandepuʼakapágui, ha ñande tavaguasukuéra tuicha, upévare ñande rayhuʼỹhakuéra ndaikatúi ipuʼaka ñanderehe.\n\n7 Ha ojehu péicha omokyreʼỹ hikuái tavayguakuérape pochyrã Nefi rehe, ha omopuʼã joavy ijapytepekuéra; oĩgui osapukáiva: Peheja pyʼaguapýpe ko kuimbaʼépe, haʼégui peteĩ yvypóra iñañaʼỹva, ha umi mbaʼe haʼe heʼíva añetehápe oikóta nañañearrepentíriramo;\n\n8 Heẽ, péina ápe, opa huisiokuéra otestikavaʼekue ñandéve hoʼáta ñande ári; jaikuaágui otestifikahague ñandéve añetépe ñande rembiapovaikuérare. Ha péina ápe heta umíva, ha haʼe oikuaa opa mbaʼe oútava ñandéve oikuaaporãháicha ñane rembiapovaikuéra;\n\n9 Heẽ, ha péina ápe, ndahaʼéirire proféta ndaikatuivaʼerãmoʼã otestifika umi mbaʼére.\n\n10 Ha ojehu umi tavayguakuéra ohundiséva Nefi-pe ojejoko okyhyjégui, ha upévare nomoĩri hikuái ipo hiʼári; upévare haʼe oñepyrũ oñeʼẽ jey chupekuéra, ohechávo oĩha oguerohorýva chupe, upéicha rupi ambuekuéra okyhyje.\n\n11 Upévare ojeʼe jey chupe oñeʼẽvevaʼerãha heʼívo: Péina ápe, che joykeʼykuéra, napemoñeʼẽi piko Tupã omeʼẽhague puʼaka peteĩ yvypórape, jepe Moisés-pe, oinupã hag̃ua y Mar Rojo-pegua, ha ojepeʼa umíva peteĩ ha ambue hendápe, upéicha rupi israelita-kuéra, haʼevaʼekue ñande ru, ohasa yvy ikãva rupi, ha ykuéra oñembotyjey egipcio-kuéra ehérsito ári ha omokõ chupekuéra?\n\n12 Ha koʼág̃a péina ápe, Tupã omeʼẽramokuri tuichaite puʼaka ko yvypórape, mbaʼére piko peñeʼẽapi ojojupe, ha peje haʼe nomeʼẽihague chéve puʼaka aikuaa hag̃ua umi huisiokuéra rehegua hoʼátava pende ári napeñearrepentíriramo?\n\n13 Ha, péina ápe, ndahaʼéi penegáva che ñeʼẽ añónte, ha katu avei penega opa ñeʼẽ ñande rukuéra heʼivaʼekue, ha avei umi ñeʼẽ ko kuimbaʼe, Moisés, oñeʼẽvaʼekue, oñemeʼẽvaʼekuépe tuichaite puʼaka, heẽ, ñeʼẽ haʼe heʼivaʼekue pe Mesías jeju rehe.\n\n14 Heẽ, ndotestifikái piko haʼe outaha Tupã Raʼy? Ha haʼe omopuʼã haguéicha mbói bronce-guigua upe taveʼỹme, jepe upéicha oñemopuʼãta pe ouvaʼerã.\n\n15 Ha opavave omaʼẽvaʼekue pe mbói rehe oikove haguéicha, jepe upéicha opavave omaʼẽva Tupã Raʼýre jeroviápe, oguerekóvo espíritu ñembyasy, oikovéta avei, jepe tekove opaveʼỹvape.\n\n16 Ha koʼág̃a péina ápe, ndahaʼéi Moisés añónte otestifikavaʼekue koʼã mbaʼégui, ha katu avei opavave proféta marangatu, hiʼára guive Abraham ára peve.\n\n17 Heẽ, ha péina ápe, Abraham ohechákuri ijeju, ha henyhẽ torýgui ha ovyʼa.\n\n18 Heẽ, ha péina ápe che haʼe peẽme, ndahaʼéihague Abraham añónte oikuaavaʼekue koʼã mbaʼégui, ha katu oĩ heta Abraham ára mboyve oñehenoivaʼekue Tupã órden rupive; heẽ, jepe Itaʼýra ordenpeguáicha; ha péva ojehechauka hag̃ua tavayguakuérape, heta miles ary haʼe ou mboyve, pe rredensiõ outaha chupekuéra.\n\n19 Ha koʼág̃a che aipota peikuaa, jepe Abraham ára guive oĩkuri heta proféta otestifikavaʼekue koʼã mbaʼégui; heẽ, péina ápe, pe proféta Zenós otestifikákuri kyhyjeʼỹme; ha upévare ojukákuri hikuái chupe.\n\n20 Ha péina ápe, avei Zenoc, ha avei Ezías, ha Isaías, ha Jeremías, (Jeremías haʼe pe proféta otestifikavaʼekue Jerusalén oñehunditaha) ha koʼág̃a jaikuaa Jerusalén oñehundihague Jeremías heʼi haguéicha. Upéicharamo mbaʼére piko ndouivaʼerã Tupã Raʼy, iprofesíape heʼiháicha?\n\n21 Ha koʼág̃a penegáta piko tavaguasu Jerusalén oñehundihague? Pejéta piko Sedequías raʼykuéra nomanoihague, maymáva ndahaʼéiramo Mulek? Heẽ, ha ndapehechái piko Sedequías ñemoñare oĩha ñanendive, ha oñemosẽhague Jerusalén retãgui? Ha katu péina ápe, ndahaʼéi upévante—\n\n22 Ñande ru Lehi oñemosẽkuri Jerusalén-gui otestifika haguére koʼã mbaʼégui. Nefi avei otestifikavaʼekue koʼã mbaʼégui, ha avei haimete opa ñande rukuéra, jepe ko ára peve; heẽ, omeʼẽvaʼekue hikuái testimónio Cristo jejúgui, ha omaʼẽkuri tenonde gotyo, ha ovyʼákuri hiʼára oútamavare.\n\n23 Ha péina ápe, haʼe niko Tupã, ha oĩ hendivekuéra, ha ojehechaukákuri chupekuéra, upéicha haʼe orredimi chupekuéra; ha haʼekuéra katu omboverapy chupe, upe oútava rupi.\n\n24 Ha koʼág̃a, peikuaámavo koʼã mbaʼe ha ndaikatúi penega pendejapuʼỹre, upévare pejapókuri angaipa pévape, perrechaságuikuri opa koʼã mbaʼe, jepeve hetaite jehechauka oñemeʼẽvaʼekue peẽme; heẽ, jepe oñemeʼẽkuri peẽme opa mbaʼe, mbaʼe oĩva yvágape, ha opa mbaʼe oĩva yvýpe, testimónioramo añeteguaha.\n\n25 Ha katu péina ápe, perrechasákuri pe añetegua, ha pepuʼãkuri pende Tupã imarangatúva rehe; ha jepe ko árape, pejaporangue mbaʼehepy yvágape, mbaʼeve noñembyairihápe, ha mbaʼe ipotĩʼỹva ndaikatuihápe oike, pembyaty hína ñekoʼõi peẽme g̃uarã huísio árape g̃uarã.\n\n26 Heẽ, jepe ko árape pendeʼaju hína, pende jejuka ha tembiapokyʼa ha pende rekoñaña rupi, ñehundirã opaveʼỹva; heẽ, ha napeñearrepentíriramo pyaʼe oúta peẽme.\n\n27 Heẽ, péina ápe oĩ hína koʼág̃a pene rokẽme; heẽ, tapeho huekuéra apykápe; ha peporandu; ha péina ápe, pende hue ojejukákuri, ha ojepyso hína huguýpe; ha ojukákuri chupe ijoykeʼy, oguapyséva pe huekuéra apykápe.\n\n28 Ha péina ápe, mokõivéva haʼe pende aty ñemimegua, ojapovaʼekue Gadiantón ha pe tekove aña oñehaʼãva ohundi yvypóra angakuéra.\n\n", "hel 9": "[center][font_size=26]Ñembyaty 9[/font_size][/center]\n\n[i]Maranduharakuéra ojuhu hue guasu ojejukaha apyka hudisiálpe—Oñemoĩ chupekuéra kaʼirãime ha upe rire ojepoi chuguikuéra—Iñapytuʼũroky rupi Nefi oikuaa Seántum haʼeha pe oporojukavaʼekue—Oĩ tekove ohechaporãva Nefi-pe profétaramo. 23–21 ary rupi Cristo mboyve.[/i]\n\n1 Péina ápe, koʼág̃a ojehu Nefi oñeʼẽvo koʼã ñeʼẽ, umi kuimbaʼe oĩvaʼekue ijapytepekuéra oñani huekuéra apyka peve; heẽ, jepe haʼékuri cinco umi ohovaʼekue, ha heʼi ojupe, oho aja:\n\n2 Péina ápe, koʼág̃a jaikuaaporãta ko kuimbaʼépa haʼe proféta ha omboúparaʼe chupe Tupã oprofetisa hag̃ua ñandéve mbaʼe hechapyrãitéva. Péina ápe, ñande ndajagueroviái haʼe ojapohague upéva; heẽ, ni ndajagueroviái haʼeha proféta; upevére, haʼéramo añetegua pe haʼe heʼivaʼekue hue guasu rehegua, omanohague, upéicharamo jagueroviáta ambue ñeʼẽ heʼivaʼekue añeteguaha avei.\n\n3 Ha ojehu oñani hikuái opa imbarete reheve, ha og̃uahẽ huekuéra apykápe; ha péina ápe, pe hue guasu hoʼákuri yvýpe, ha ojepyso huguýpe.\n\n4 Ha koʼág̃a péina ápe, ohechávo upéva oñemondyieterei hikuái, upéicha rupi hoʼa hikuái yvýpe; ndogueroviáiguikuri Nefi heʼivaʼekue pe hue guasu rehe.\n\n5 Ha katu koʼág̃a, ohechávo hikuái oguerovia, ha ou chupekuéra kyhyje hoʼáramo g̃uarã tavayguakuéra ári opa huísio Nefi heʼivaʼekue; upévare oryrýi, ha hoʼa hikuái yvýpe.\n\n6 Koʼág̃a, pe hue ojejuka riremi—ijoykeʼy oikutúkuri chupe, kañyhápe, ha oñani, ha rréi rembiguaikuéra oñani ha omombeʼu tavayguakuérape, oguerosapukáivo pe jejuka ijapytepekuéra;\n\n7 Ha péina ápe tavayguakuéra oñembyaty pe huekuéra apyka oĩháme—ha péina ápe, iñemondyirãkuéra ohecha hikuái umi cinco kuimbaʼe hoʼavaʼekue yvýpe.\n\n8 Ha koʼág̃a péina ápe, tavayguakuéra ndoikuaáikuri mbaʼeve pe atyguasu oñembyatyvaʼekuégui Nefi yvotytýpe; upévare heʼi hikuái ojupe: Koʼã kuimbaʼe haʼe umi ojukavaʼekue pe huépe, ha Tupã oipyʼajopy chupekuéra ani hag̃ua okañy ñandehegui.\n\n9 Ha ojehu ojagarra hikuái chupekuéra, ha ojokua ha omoĩ kaʼirãime. Ha oñemondo peteĩ momarandu pe hue ojejukahague, ha ojejagarra ha oñemoĩhague kaʼirãime umi oporojukavaʼekuépe.\n\n10 Ha ojehu upe koʼẽme tavayguakuéra oñembyaty ojaheʼo ha oajuna hag̃ua, ombyasy hag̃ua pe hue guasu ojejukavaʼekue ñeñotỹtaháme.\n\n11 Ha upéicha avei umi hue oĩvaʼekue Nefi yvotytýpe, ha ohenduvaʼekue iñeʼẽ, oho avei ñeñotỹháme.\n\n12 Ha ojehu oporandu hikuái tavayguakuéra apytépe, heʼívo: Moõ piko oime umi cinco oñemondovaʼekue ohecha hag̃ua omanóparaʼe pe hue guasu? Ha haʼekuéra ombohovái ha heʼi: Umi cinco kuimbaʼe pejevaʼekue pemondo haguégui, ndoroikuaái mbaʼeve; ha katu oĩ cinco haʼéva ijukahare, roityvaʼekue kaʼirãime.\n\n13 Ha ojehu huekuéra ojerure ojegueru hag̃ua umíva; ha ojegueru chupekuéra, ha péina ápe haʼe umi cinco oñemondovaʼekue; ha péina ápe umi hue oporandu chupekuéra oikuaa hag̃ua umi mbaʼe, ha haʼekuéra omombeʼu chupekuéra opa mbaʼe ojapovaʼekue, heʼívo:\n\n14 Roñani ha rog̃uahẽ pe huekuéra apyka oĩháme, ha rohechávo opa mbaʼe jepe Nefi otestifika haguéicha, roñemondyieterei ha roʼa yvýpe; ha roñemoĩporãmívo ore ñemondýigui, péina ápe orereity hikuái kaʼirãime.\n\n15 Koʼág̃a, ko kuimbaʼe jejuka rehe katu, ndoroikuaái avápa ojaporaʼe; ha kóvante roikuaa, roñani ha rojuhague peipotaháicha, ha péina ápe omano, Nefi heʼi haguéicha.\n\n16 Ha koʼág̃a ojehu huekuéra heʼi tavayguakuérape umi mbaʼe rehegua, ha oguerosapukái Nefi-pe, heʼívo: Péina ápe, roikuaa ko Nefi oñemoĩporã hague ambue ndive ojuka hag̃ua pe huépe, ha upéi omombeʼu hag̃ua ñandéve, ñanekonverti hag̃ua ijeroviápe, oñembotuicha hag̃ua peteĩ kuimbaʼe guasúicha, ojeiporavovaʼekue Tupãre, ha peteĩ profétaicha.\n\n17 Ha koʼág̃a péina ápe, japilláta ko kuimbaʼépe, ha omombeʼúta hembiapovai ha oikuaaukáta ñandéve pe hue jukahare añete.\n\n18 Ha ojehu opoi hikuái umi cinco-gui upe ñeñotỹha árape. Upevére, koʼãva oikovai huekuéra ndive umi ñeʼẽ heʼivaʼekuére Nefi rehe, ha ojoavy hikuái hendivekuéra peteĩ teĩ, upéicha rupi omoapañuãi chupekuéra.\n\n19 Upevére, huekuéra ojagarrauka Nefi-pe ha ojokua ha oguerahauka hikuái chupe atyguasu renondépe, ha oñepyrũ oporandu hikuái chupe opaicharei, omoñeʼẽjoavy hag̃ua hikuái chupe ha okondena hag̃ua ñemanorã—\n\n20 Ha heʼi hikuái chupe: Nde reime mbaʼevai apohare ndive; máva haʼe pe kuimbaʼe oporojukavaʼekue? Ere oréve, ha ehechauka ne rembiapovai; erévo: Péina ápe ko pirapire; ha avei rohejáta reikove reikuaaukáramo oréve, ha eréramo pe ñeʼẽmeʼẽ rejapovaʼekue hendive.\n\n21 Ha katu Nefi heʼi chupekuéra: O tekove tavy, pene korasõ potĩʼỹva; tavayguakuéra ohechaʼỹva, ha ipyʼahatãva, peikuaa piko arakaʼe pevépa Ñandejára pende Tupã ohejáta pepyta pene angaipa ñeimépe?\n\n22 O peñepyrũmavaʼerã pesapukái ha pejaheʼo, pe tuichaite ñehundi koʼág̃a peneraʼarõvare, napeñearrepentíriramo.\n\n23 Péina ápe peje añemoĩporãhague peteĩ kuimbaʼe ndive ojuka hag̃ua Seezóram-pe, ñande hue guasu. Ha katu péina ápe, che haʼe peẽme, péva haʼe atestifikáguikuri peẽme peikuaa hag̃ua upe mbaʼégui; heẽ, jepe testimónioramo peẽme, aikuaaha tekoñaña ha tekokokyʼa oĩva pende apytépe.\n\n24 Ha ajapo haguére upéva, peje añemoĩporã hague peteĩ kuimbaʼe ndive ojapo hag̃ua ko mbaʼe; heẽ, ahechaukágui peẽme ko techauka pendepochy chendive ha peñehaʼã pehundi che rekove.\n\n25 Ha koʼág̃a péina ápe, che ahechaukáta peẽme ambue techauka, ha jahecháta pévapepa peñehaʼãta cherundi.\n\n26 Péina ápe che haʼe peẽme: Tapeho Seántum rógape, haʼéva Seezóram joykeʼy, ha peje chupe—\n\n27 Nefi, upe proféta guaʼu, oprofetisáva hetaite mbaʼevai ko tavayguakuéra rehe, oñemoĩporã piko raʼe nendive, rejuka hag̃ua Seezóram nde joykeʼýpe?\n\n28 Ha péina ápe, haʼe heʼíta peẽme, Nahániri.\n\n29 Ha pejéta chupe: Nde piko rejukáraʼe nde joykeʼýpe?\n\n30 Ha haʼe henyhẽta kyhyjégui, ha ndoikuaamoʼãi mbaʼépa heʼíta. Ha péina ápe, onegáta pendehegui; ha ojapóta oñemondyiramoguáicha; upevére, heʼíta haʼe ndojapoihague upe mbaʼevai.\n\n31 Ha katu péina ápe, pejepovyvýta hese, ha pejuhúta tuguy ijaóre.\n\n32 Ha pehechávo upéva, pejéta: Moõgui piko ou ko tuguy? Ndoroikuaáingaʼu nde joykeʼy ruguyha?\n\n33 Ha upéramo oryrýita, ha hesaʼyjúta, jepe og̃uahẽramoguáicha chupe ñemano.\n\n34 Ha upéi pejéta peẽ: Ko kyhyje ha tesaʼyju oúva rupi nde rováre, péina ápe, roikuaa nde haʼeha pe oporojukavaʼekue.\n\n35 Ha upéramo ouvéta hiʼári kyhyje; ha upéi omombeʼúta peẽme, ha nonegamoʼãvéima haʼe ojapohague ko jejuka.\n\n36 Ha upéi heʼíta peẽme, che Nefi, ndaikuaaiha mbaʼeve upe mbaʼégui noñemeʼẽirire chéve Tupã puʼaka rupive. Ha upéramo peikuaáta che haʼeha peteĩ kuimbaʼe ijapuʼỹva, ha añembouha peẽme Tupãre.\n\n37 Ha ojehu oho ha ojapo hikuái Nefi heʼi haguéicha chupekuéra. Ha péina ápe, ñeʼẽ haʼe heʼivaʼekue haʼe añetegua; ha pe ñeʼẽme heʼi haguéicha haʼe onega; ha avei pe ñeʼẽme heʼiháicha haʼe omombeʼu.\n\n38 Ha ojegueru ojeikuaauka hag̃ua haʼeha pe oporojukavaʼekue, upéicha rupi opoi hikuái umi cinco-gui, ha Nefi-gui avei.\n\n39 Ha oĩ nefita-kuéra ogueroviáva Nefi ñeʼẽ; ha oĩ avei, ogueroviáva umi cinco testimónio rupi, koʼãva oñekonvertíguikuri oĩ aja kaʼirãime.\n\n40 Ha koʼág̃a oĩ tavayguakuéra apytépe heʼivaʼekue Nefi haʼeha proféta.\n\n41 Ha oĩ ambue heʼíva: Péina ápe, haʼe peteĩ tupã, ha ndahaʼéirire peteĩ tupã ndaikatumoʼãikuri oikuaa opa mbaʼégui. Ha péina ápe, haʼe heʼíkuri ñandéve ñane korasõ oñandúva, ha avei heʼíkuri ñandéve heta mbaʼe; ha jepe oikuaauka ñandéve mávapa haʼe pe ojukavaʼekue ñande huépe.\n\n", "hel 10": "[center][font_size=26]Ñembyaty 10[/font_size][/center]\n\n[i]Ñandejára omeʼẽ Nefi-pe puʼaka osella hag̃ua—Oñemeʼẽ chupe puʼaka ojokua ha ojora hag̃ua yvy ha yvágape—Heʼi tavayguakuérape oñearrepenti hag̃ua térã omanóta—Pe Espíritu ogueraha chupe atyguasúgui atyguasúpe. 21–20 ary rupi Cristo mboyve.[/i]\n\n1 Ha ojehu oiko peteĩ ñembojaʼo tavayguakuéra apytépe, upéicha rupi ojei hikuái ojuehegui peteĩva peteĩ hendápe ha ambuéva katu ambue hendápe ha ojeʼói hapére, ohejávo Nefi-pe haʼeño, haʼe oĩ aja imbytepekuéra.\n\n2 Ha ojehu Nefi oho hóga gotyo, omombaʼeguasúvo umi mbaʼe Ñandejára ohechaukavaʼekue chupe.\n\n3 Ha ojehu péicha ojepyʼamongeta jave—ndovyʼaietereívo Nefita tavayguakuéra hekoñaña rupi, hembiapoñemi ypytũnguéra, ha ijejuka, ha iñemonda, ha opáichagua hembiapovai rupi—ha ojehu ojepyʼamongeta jave péicha ikorasõme, péina ápe, og̃uahẽ chupe peteĩ ñeʼẽ heʼíva:\n\n4 Ejehovasapyréva nde, Nefi, umi mbaʼe rejapovaʼekuére; ahechágui remboʼehague kaneʼõʼỹre ko tavayguakuérape umi ñeʼẽ, ameʼẽvaʼekue ndéve. Ha nderekyhyjéi chuguikuéra, ni nereñehaʼãi nde rekovére, ha katu reñehaʼã rejapo che aipotáva, ha neñeʼẽrendu che rembiapoukapykuérare.\n\n5 Ha koʼág̃a, rejapógui upéva kaneʼõʼỹme, péina ápe, che rohovasáta tapiaite; ha romombaretéta ñeʼẽ ha mbaʼapópe, jerovia ha tembiapópe; heẽ, jepe opa mbaʼe ojejapóta ndéve ereháicha, nde nderejeruremoʼãigui che aipotaʼỹva.\n\n6 Péina ápe, nde haʼe Nefi, ha che haʼe Tupã. Péina ápe, haʼe ndéve che angelkuéra renondépe, reguerekotaha puʼaka ko tavayguakuéra ári, ha rejopýta yvy ñembyahýi reheve, ha mbaʼasyvai reheve, ha ñehundi, ko tavayguakuéra hekoñañaháicha.\n\n7 Péina ápe, che ameʼẽ ndéve puʼaka, opa reselláva yvýpe ojesellataha yvágape; ha opa rejoráva yvýpe ojejorataha yvágape; ha péicha reguerekóta puʼaka ko tavayguakuéra apytépe.\n\n8 Ha upéicha eréramo ko témplope oñembojaʼo hag̃ua mbyte rupi, oikóta.\n\n9 Ha eréramo ko yvytýpe, reʼa ha eñembope, oikóta.\n\n10 Ha péina ápe, eréramo Tupã oipyʼajopytaha ko tavayguakuérape, péicha oikóta.\n\n11 Ha koʼág̃a péina ápe, che haʼe ndéve, tereho ha ere ko tavayguakuérape, péicha heʼiha Tupã Ñandejára, Ipuʼakapáva: Napeñearrepentíriramo pejeipyʼajopýta, peñehundi peve jepe.\n\n12 Ha péina ápe, koʼág̃a ojehu oñeʼẽvo Ñandejára koʼã ñeʼẽ Nefi-pe, haʼe opyta ha nog̃uahẽi hógape, ha katu ohojey atyguasúpe oñemosarambíva yvy ape ári, ha oñepyrũ heʼi chupekuéra umi ñeʼẽ Ñandejára heʼivaʼekue chupe, iñehundikuéra rehegua noñearrepentíriramo hikuái.\n\n13 Koʼág̃a péina ápe, upevére pe tuichaite milágro Nefi ojapovaʼekue oikuaaukávo chupekuéra pe hue guasu jejuka, omohatã hikuái ikorasõ ha nohendúi Ñandejára ñeʼẽ.\n\n14 Upévare Nefi heʼi chupekuéra Ñandejára ñeʼẽ, heʼívo: Napeñearrepentíriramo, péicha heʼi Ñandejára, pejeipyʼajopýta, jepe peñehundi peve.\n\n15 Ha ojehu Nefi heʼívo chupekuéra pe ñeʼẽ, péina ápe, omohatã gueteri hikuái ikorasõ ha nohenduséi iñeʼẽ; upévare oñembohory hese hikuái ha oñehaʼã ojagarra chupe oity hag̃ua kaʼirãime.\n\n16 Ha katu péina ápe, Tupã puʼaka oĩ hendive, ha ndaikatúi ojagarra hikuái chupe oity hag̃ua kaʼirãime, pe Espíritu oguerahágui chupe ha oipeʼa ijapytepekuéragui.\n\n17 Ha ojehu péicha ojegueraha pe Espíritupe, atyguasúgui atyguasúpe, omombeʼúvo Tupã ñeʼẽ, jepe omombeʼu peve opavavépe, térã omondo peve opa tavayguakuéra apytépe.\n\n18 Ha ojehu nohenduséi hikuái iñeʼẽ; ha oñepyrũ oĩ joavy, upéicha rupi oĩ ñembojaʼo ijapytepekuéra ha oñepyrũ ojojuka hikuái kysepukúpe.\n\n19 Ha péicha opákuri ary setenta y uno huekuéra ñeisambyhýpe Nefi tavayguakuéra ári.\n\n", "hel 11": "[center][font_size=26]Ñembyaty 11[/font_size][/center]\n\n[i]Nefi oipyʼamovã Ñandejárape omyengovia hag̃ua ñorairõguasu ñembyahýi rehe—Heta yvypóra omano—Oñearrepenti hikuái, ha Nefi ojerure Ñandejárape ama rehe—Nefi ha Lehi-pe oñemeʼẽ heta rrevelasiõ—Gadiantón mondahakuéra oñemombarete upe tetãme. 20–6 ary rupi Cristo mboyve.[/i]\n\n1 Ha koʼág̃a ojehu ary sesenta y dos huekuéra ñeisambyhýpe hetave umi joavy, upéicha rupi oĩ ñorairõguasu opa upe tetãme Nefi tavayguakuéra apytépe.\n\n2 Ha ko mondaha aty ñeminguéra haʼékuri ojapóva ko tembiapo ñehundi ha tembiapoñañarãkuéra. Ha ko ñorairõguasu oikókuri opa upe ary pukukue; ha avei ary setenta y tres-pe.\n\n3 Ha ojehu ko arýpe Nefi ojerureʼasy Ñandejárape, heʼívo:\n\n4 O Ñandejára, ani eheja ko tavayguakuéra oñehundi kysepukúpe; ha katu O Ñandejára, toĩ ñembyahýi yvy ári, omokyreʼỹ hag̃ua chupekuéra imanduʼa hag̃ua hikuái Ñandejára Itupãre, ha ikatu mbaʼe oñearrepenti hikuái ha ou nerendápe.\n\n5 Ha péicha oikókuri, Nefi oñeʼẽ haguéicha. Ha oĩkuri ñembyahyivai upe tetãme, opa Nefi tavayguakuéra apytépe. Ha péicha oĩve ñembyahýi ary setenta y cuatro-pe, ha opa ñehundi kysepuku rupi ha katu ivaive pe ñembyahýi rupi.\n\n6 Ha oĩve ko tembiapo ñehundi rehegua ary setenta y cinco-pe. Pe yvy ojeipyʼajopýgui upéicha ikã, ha nomeʼẽi yvaraʼỹi yvaraʼỹi árape; ha opa pe yvy ojeipyʼajopy, lamanita ha nefita-kuéra apytépe jepe, ha ojeipyʼajopy hikuái omano peve milláres pe tetã hekoñañavehápe.\n\n7 Ha ojehu tavayguakuéra ohecha haimetemaha omano hikuái ñembyahýigui, ha oñepyrũ imanduʼa hikuái Ñandejára Itupãre; ha oñepyrũ imanduʼa hikuái Nefi ñeʼẽ rehe.\n\n8 Ha tavayguakuéra oñepyrũ ojerure ihue ha imburuvichakuérape, heʼi hag̃ua Nefi-pe: Péina ápe, ore roikuaa haʼeha Tupã yvypóra, ha upévare ejerureʼasy Ñandejára ñane Tupãme oipeʼa hag̃ua orehegui ko ñembyahýi, ani oñekumpli opa ñeʼẽ erevaʼekue ore ñehundi rehegua.\n\n9 Ha ojehu huekuéra oñeʼẽ Nefi-pe, ñeʼẽ ojerure haguéicha hikuái. Ha ojehu Nefi ohechávo tavayguakuéra oñearrepenti ha oñemomirĩhague ha oñemondehague silísiogui, haʼe ojerureʼasy jey Ñandejárape, heʼívo:\n\n10 O Ñandejára, péina ápe ko tavayguakuéra oñearrepenti; ha ojukapa ijapytepekuéragui umi Gadiantón aty, ha oñomi hikuái hembiapo ñeminguéra yvýpe.\n\n11 Koʼág̃a, O Ñandejára, oñemomirĩgui hikuái tojei nde pochy chuguikuéra, ha tahyg̃uatã nde pochy umi kuimbaʼe ñaña rehundimavaʼekue ñehundípe.\n\n12 O Ñandejára, emombia nde pochy, heẽ, nde pochy hendypáva, ha embopaha ñembyahýi ko tetãme.\n\n13 O Ñandejára, cherendu, ha toiko che añeʼẽháicha, ha embou ama yvy ape ári, omeʼẽ hag̃ua hiʼyva, ha yvaraʼỹi yvaraʼỹi árape.\n\n14 O Ñandejára, nde rehendúkuri che ñeʼẽ che haʼeramoguare: Toĩke ñembyahýi, opa hag̃ua ñehundi kysepukúpe; ha che aikuaa, ko árape jepe, rehendutaha che ñeʼẽ, eréguikuri: Ko tavayguakuéra oñearrepentíramo aperdonáta chupekuéra.\n\n15 Heẽ, O Ñandejára, ha nde rehecha oñearrepentihague hikuái, ñembyahýi, mbaʼasyvai ha ñehundi ouvaʼekue chupekuéra rupi.\n\n16 Ha koʼág̃a, O Ñandejára, ndereipeʼamoʼãi piko nde pochy, ehecha jey hag̃ua iñeʼẽredútapa hikuái? Ha upéicharamo, O Ñandejára, ikatu rehovasa chupekuéra ne ñeʼẽ erevaʼekuépeicha.\n\n17 Ha ojehu ary setenta y seis-pe Ñandejára oipeʼa ipochy tavayguakuéragui, ha ojapo hoʼa ama yvy ári, upéicha omeʼẽ hiʼyva yva árape. Ha ojehu omeʼẽ yvaraʼỹi yvaraʼỹi árape.\n\n18 Ha péina ápe, tavayguakuéra ovyʼa ha omboverapy Tupãme, ha opa yvy ape henyhẽ vyʼapavẽgui; ha noñehaʼãvéima hikuái ohundi Nefi-pe, ha katu ohayhu chupe hikuái peteĩ profétaicha, ha Tupã yvypóraicha, oguerekóva tuicha puʼaka ha autorida Tupã omeʼẽvaʼekue chupe.\n\n19 Ha péina ápe, Lehi, ijoykeʼy, ndahaʼéi ituichaveʼỹva chugui umi mbaʼe hekojojávape.\n\n20 Ha péicha Nefi tavayguakuéra oñepyrũ oñakãrapuʼã jey upe tetãme, ha oñepyrũ omopuʼã hikuái henda nandikuéra, ha oñepyrũ oñemoña ha oñemosarambi hikuái, oñuãmba peve jepe pe yvy ape, norte ha sur gotyo, yguasu kuarahyreikégui yguasu kuarahyresẽmeve.\n\n21 Ha ojehu ary setenta y seis opa pyʼaguapýpe. Ha ary setenta y siete oñepyrũ pyʼaguapýpe; ha tupao ojeipyso opa yvy ape ári; ha hetave tavayguakuéra, tahaʼe lamanita ha nefita-kuéra, haʼe tupaogua, ha oĩkuri pyʼaguapy tuichaitereíva upe tetãme; ha péicha opa ary setenta y siete.\n\n22 Ha oguereko avei hikuái pyʼaguapy ary setenta y ocho-pe, ndahaʼéiramo joavyʼimi umi doctrina rehegua omoĩvaʼekue profetakuéra.\n\n23 Ha ary setenta y nueve-pe oñepyrũ oĩ heta joavy. Ha katu ojehu Nefi ha Lehi, ha heta ijoykeʼkuéra oikuaáva upe doctrina añeteguáva rehegua, oñemeʼẽgui chupekuéra heta rrevelasiõ opa ára, upévare omboʼe hikuái tavayguakuérape, upéicha rupi ombopaha hikuái ijoavykuéra upe arýpe.\n\n24 Ha ojehu ary ochenta huekuéra ñeisambyhýpe Nefi tavayguakuéra ári, oĩkuri Nefi tavayguakuéra osẽvaʼekue, ary upe mboyve ohovaʼekue lamanita-kuéra ndive, omoĩvaʼekue ijehe herarã lamanita, ha avei umi haʼevaʼekue lamanita-kuéragui ñemoñare añetegua, oñemokyreʼỹva pochýpe umívare, térã umi osẽvaʼekuére, upévare omoñepyrũ hikuái peteĩ ñorairõguasu ijoykeʼykuérare.\n\n25 Ha ojapo hikuái jejuka ha ñemonda; ha upéi okañy hikuái umi yvytýpe, ha taveʼỹme ha tenda kañyháme, okañyvo ani hag̃ua ojejuhu, hetavévo hikuái opa ára, umi osẽvaʼekue ojoajúva hendivekuéra rupi.\n\n26 Ha péicha ára ohasávo, heẽ, ndahetái ary rire, oiko chuguikuéra peteĩ mondaha aty tuichaitereíva; ha oheka hikuái opa Gadiantón plan ñeminguéra; ha péicha oiko chuguikuéra Gadiantón mondahakuéra.\n\n27 Koʼág̃a péina ápe, koʼã mondaha ojapo tuicha mbaʼevai, heẽ, tuicha ñehundi Nefi tavayguakuéra apytépe jepe, ha avei lamanita-kuéra tavayguakuéra apytépe.\n\n28 Ha ojehu oñeikotevẽ oñembopaha ko tembiapo ñehundi; upévare omondo hikuái peteĩ ehérsito kuimbaʼe imbaretéva reheve pe taveʼỹme ha umi yvytýpe oheka hag̃ua upe mondaha aty, ha ohundi hag̃ua chupekuéra.\n\n29 Ha katu péina ápe, ojehu upe arýpe pe ehérsito oñembojevy jepe hetã meve. Ha péicha opákuri ary ochenta huekuéra ñeisãmbyhy Nefi tavayguakuéra ári.\n\n30 Ha ojehu oñepyrũvo ary ochenta y uno ohojey hikuái ko mondaha aty rehe, ha ohundi hikuái hetápe; ha ou avei chupekuéra heta ñehundi.\n\n31 Ha oñemyaña chupekuéra ohojey hag̃ua pe taveʼỹ ha yvytýgui hetãmekuéra, hetaitereígui umi mondaha oikóva yvyty ha taveʼỹme.\n\n32 Ha ojehu péicha opa ko ary. Ha hetave umi mondaha ha oñemombareteve hikuái ohóvo, upéicha oñemoĩ hikuái opa nefita-kuéra ehérsito rehe, ha lamanita-kuérare avei; ha ogueru hikuái tuicha kyhyje tavayguakuéra ári opa upe yvy ape ári.\n\n33 Heẽ, oúgui hikuái heta tetã rendápe, ha ojapo hesekuéra tuicha ñehundi; heẽ, ojuka hikuái hetápe, ha ambuépe ogueraha hikuái ñeñapytĩmby upe taveʼỹme, heẽ, ha oguerahave hikuái mitã ha kuñanguérape.\n\n34 Koʼág̃a ko tuichaite mbaʼevai, ouvaʼekue tavayguakuéra hembiapovai rupi, oñemokyreʼỹ jey chupekuéra imanduʼa hag̃ua Ñandejára Itupãre.\n\n35 Ha péicha opákuri ary ochenta y uno huekuéra ñeisambyhýpe.\n\n36 Ha ary ochenta y dos-pe oñepyrũ jey hesarái hikuái Ñandejára Itupãgui. Ha ary ochenta y tres-pe oñepyrũ jey oñemombareteve hikuái tembiapovaípe. Ha ary ochenta y cuatro-pe nomoĩporãi hikuái hape.\n\n37 Ha ojehu ary ochenta y cinco-pe oñemombareteve hikuái upe orgúllope, ha hembiapoñañáme; ha péicha hiʼaju jey hína hikuái ñehundirã.\n\n38 Ha péicha opákuri ary ochenta y ocho.\n\n", "hel 12": "[center][font_size=26]Ñembyaty 12[/font_size][/center]\n\n[i]Yvyporakuéra oñemovã ha naiñarandúi ha ipyaʼe añarã—Ñandejára ojaʼo itavayguakuérape—Yvypóra ndahaʼéiva mbaʼeve oñembojoja Tupã puʼaka rehe—Huísio árape, yvyporakuéra ohupytýta tekove opaveʼỹva térã kondenasiõ. 6 ary rupi Cristo mboyve.[/i]\n\n1 Ha péicha jahecha añeteguaʼỹha, ha oñemovãha yvypóra raʼykuéra korasõ; heẽ, jahecha Ñandejára ipyʼaporã tuicha ha opaveʼỹvape, ohovasaha ha omoʼakãrapuʼã umi hese omoĩvape ijerovia.\n\n2 Heẽ, ha jahecha omoakarãpuʼã jave itavayguakuérape, heẽ, iñu ñembotuichápe, ivaka ha imymbakuéra ñemoñáme, ha óro, ha pláta, ha opa mbaʼe hechapyrãva opáichagua ha ojejapo porãvape; omoʼãvo hekovekuéra, ha omosãsóvo chupekuéra ihayhuʼỹhakuéra pógui; omohuʼũvo ohayhuʼỹva chupekuéra korasõ ani hag̃ua ogueru chupekuéra ñorairõguasu; heẽ, ha peteĩ ñeʼẽme, ojapóvo opa mbaʼe itavayguakuéra vyʼapavẽ ha ñeimeporãrã; heẽ, upéramo haʼe ára omohatãha hikuái ikorasõ, ha hesarái Ñandejára Itupãgui, ha opyrũ ipýpe pe Imarangatúvare—heẽ, ha upéva oĩporãitereígui hikuái, ha oñakãrapuʼã guasuetereígui.\n\n3 Ha péicha jahecha Ñandejára ndohavirairámo itavayguakuérape heta jehasaʼasýpe, heẽ, ndoúiramo chupe ñemano ha ñemondýi reheve, ha ñembyahýi ha opáichagua mbaʼasyvai reheve, naimanduaiha hese hikuái.\n\n4 O iñaranduʼỹ, imbaʼerei, iñaña, ha hekoñaña, ha ipyaʼete piko ojapo hag̃ua tembiapovai, ha imbeguete piko ojapo hag̃ua iporãva, yvypóra raʼykuéra; heẽ, ipyaʼete piko ohendu hag̃ua aña ñeʼẽ, ha omoĩ hag̃ua ikorasõ yvóra mbaʼereíre!\n\n5 Heẽ, ipyaʼete piko hikuái oñembotuicha hag̃ua pe orgúllope; heẽ, ipyaʼete piko oñembotuicha hag̃ua, ha ojapo hag̃ua opáichagua mbaʼe haʼéva tembiapovai; ha imbeguete piko imanduʼa hag̃ua Ñandejára Itupãre, ha ohendu hag̃ua iñemoñeʼẽ, heẽ, imbeguete piko hikuái oiko hag̃ua arandu rapére!\n\n6 Péina ápe, ndoipotái Ñandejára Itupã, ijapoharakuéra, oisãmbyhy ha orreina hiʼarikuéra; jepeve tuicha ipyʼaporã ha iporiahuvereko hendivekuéra, ndoipotái hikuái iñemoñeʼẽ, ha ndoipotái haʼe omboguata chupekuéra.\n\n7 O mbaʼeguasuete piko yvypóra raʼykuéra ndahaʼéiva mbaʼeve; heẽ, michĩve hikuái jepe yvy timbógui.\n\n8 Ha péina ápe, yvypegua yvy okuʼe ápe ha pégotyo, oñembojaʼóvo mbyte rupi ñande Tupã guasu Ijapyraʼỹva heʼiháicha.\n\n9 Heẽ, péina ápe iñeʼẽ rupi oryrýi ha oñemonguʼe yvytypuʼã ha yvytykuéra.\n\n10 Ha iñeʼẽ puʼaka rupi oñembojaʼo ha oñembope, heẽ, peteĩ yvytypaʼũicha.\n\n11 Heẽ, iñeʼẽ puʼaka rupive oryryipa pe yvy;\n\n12 Heẽ, iñeʼẽ puʼaka rupive, umi pyenda oñemonguʼe, jepe mbytetépe.\n\n13 Heẽ, ha heʼi pe yvýpe—Ekuʼe—ha okuʼe.\n\n14 Heẽ, ha heʼi pe yvýpe—Tereho tapykue gotyo, oñembopuku hag̃ua upe ára heta aravo aja—ha oiko;\n\n15 Ha péicha, iñeʼẽme heʼiháicha pe yvy oho tapykue gotyo, ha yvypórape haʼetévaicha pe kuarahy opytáva ñemovãʼỹme; heẽ, ha péina ápe, péicha; añetehápe pe yvy niko pe okuʼéva ha ndahaʼéi kuarahy.\n\n16 Ha péina ape, avei, heʼíramo ykuéra yguasuguápe—peñemokã, péichata.\n\n17 Péina ápe, heʼíramo ko yvytýpe—Epuʼã, ha eho ha reʼa ko tavaguasu ári, oñeñotỹ hag̃ua—péina ápe upéichata.\n\n18 Ha péina ápe, peteĩ kuimbaʼe oñomíramo mbaʼehepy yvyguýpe, ha Ñandejára heʼíramo chupe—Toñemoñeʼẽngái, pe oñomivaʼekue rembiapovai rupi—péina ápe, oñemoñeʼẽngáita.\n\n19 Ha Ñandejára heʼíramo—Eñemoñeʼẽngái nde, avave nandejuhúi hag̃ua ko ára guive tapiaite peve—péina ápe, avave kuimbaʼe ndohupytymoʼãi upe guive tapiaite peve.\n\n20 Ha péina ápe, Ñandejára heʼíramo peteĩ yvypórape—Ne rembiapovaikuérare, eñemoñeʼẽngáita tapiaite—upéichata.\n\n21 Ha Ñandejára heʼíramo—Ne rembiapovaikuérare rejeipeʼáta cherenondégui—haʼe ojapóta péicha oiko hag̃ua.\n\n22 Ha ái pe haʼe heʼívape upéicha, upéicha ojejapótagui pe ojapóva tembiapovai ndive, ha ndaikatumoʼãi ojesalva; upévare, upéva rupi, yvyporakuéra ojesalva hag̃ua, oñemomarandúkuri pe arrepentimiénto.\n\n23 Upévare, ojehovasapyre umi oñearrepentiséva ha ohenduséva Ñandejára Itupã ñeʼẽ; koʼãva haʼégui umi ojesalvátava.\n\n24 Ha tomeʼẽ Tupã, imarangatu guasúpe, yvyporakuéra ojegueraha hag̃ua arrepentimiénto ha tembiapo porãme, oñemoĩjey hag̃ua chupekuéra grásia, grásia reheve, hembiapokuéicha.\n\n25 Ha che aipota mayma yvypóra ojesalva. Ha katu ñamoñeʼẽ oĩha oñemosẽtava pe ára paha guasúpe, heẽ, oñemombótava Tupã renondégui.\n\n26 Heẽ, oñekondenataha peteĩ tekoʼasy opaveʼỹvape, oñekumpli hag̃ua ñeʼẽ heʼíva: Umi ojapovaʼekue iporãva oguerekóta tekove opaveʼỹva; ha umi ojapovaʼekue mbaʼevai oguerekóta kondenasiõ opaveʼỹva. Ha péicha, Amén.\n\n", "hel 13": "Samuel, upe lamanita profesiakuéra, nefita-kuérape.\n\nOike ñembyaty 13 guive 15 peve avei.\n\n[center][font_size=26]Ñembyaty 13[/font_size][/center]\n\n[i]Samuel upe lamanita oprofetisa nefita-kuéra ñehundi noñearrepentíriramo hikuái—Haʼekuéra ha ipirapirekuéra oñemoñeʼẽngái—Orrechasa ha oitaʼapi hikuái profetakuérape, ojere hesekuéra umi aña, ha oheka hikuái vyʼapavẽ ojapóvo tembiapovai. 6 ary rupi Cristo mboyve.[/i]\n\n1 Ha koʼág̃a ojehu ary ochenta y seis-pe, nefita-kuéra hekoñañave gueteri, heẽ, tuicha tembiapoñañáme, lamanita-kuéra katu upe aja oñehaʼã iñeʼẽrenduporã Tupã rembiapoukapykuérare, Moisés léipe heʼiháicha.\n\n2 Ha ojehu ko arýpe peteĩ tekove hérava Samuel, upe lamanita, og̃uahẽ Zarahemla retãme, ha oñepyrũ omboʼe tavayguakuéra apytépe. Ha ojehu omboʼe, heta ára aja, pe arrepentimiénto tavayguakuérape, ha omosẽ chupe hikuái okápe, ha haimete ohojey hetãme.\n\n3 Ha katu péina ápe, ou chupe Ñandejára ñeʼẽ, ohojey hag̃ua, ha oprofetisa hag̃ua opa mbaʼe oúva ikorasõme.\n\n4 Ha ojehu ndohejái hikuái chupe oike pe tavaguasúpe; upévare oho ha ojupi pe tápia ári, ha oipyso ipo ha heʼi sapukáipe, ha oprofetisa tavayguakuérape opa mbaʼe Ñandejára omoĩvaʼekue ikorasõme.\n\n5 Ha heʼi chupekuéra: Péina ápe, che, Samuel, lamanítava, haʼe Ñandejára ñeʼẽ haʼe omoĩva che korasõme; ha péina ápe haʼe omoĩkuri che korasõme haʼe hag̃ua ko tavayguakuérape hustísia kysepuku oĩmaha ko tavayguakuéra ári; ha ndohasamoʼãi cuatrociento ary pe hustísia kysepuku hoʼa hag̃ua ko tavayguakuéra ári.\n\n6 Heẽ, tuicha ñehundi ohaʼarõ ko tavayguakuérape, ha añetehápe oúta ko tavayguakuérape, ha mbaʼeve ndaikatúi osalva ko tavayguakuérape ndahaʼéiramo pe arrepentimiénto ha Ñandejára Jesucristo rehe jeroviámante, añetehápe oútava yvórape, ha ohasáta heta mbaʼe ha omanóta itavayguakuérare.\n\n7 Ha péina ápe, peteĩ Ñandejára ángel heʼíkuri chéve, ha haʼe omeʼẽkuri mbaʼeporã pyahu che ángape. Ha péina ápe, che añembou haʼe hag̃ua avei peẽme, oñemeʼẽ hag̃ua peẽme mbaʼeporã pyahu; ha katu péina ápe napechemog̃uahẽséikuri.\n\n8 Upévare, péicha heʼi Ñandejára: Nefita-kuéra tavayguakuéra korasõ atã rupi, noñearrepentíriramo hikuái che aipeʼáta chuguikuéra che ñeʼẽ, ha aipeʼáta chuguikuéra che Espíritu, ha ndahejareimoʼãvéima chupekuéra, ha ambojeréta ijoykeʼykuéra korasõ hesekuéra.\n\n9 Ha ndohasamoʼãi cuatrociento ary che ajapoukamboyve tojeipyʼajopy chupekuéra; heẽ, ajúta chupekuéra kysepuku reheve ha ñembyahýi ha mbaʼasyvai reheve.\n\n10 Heẽ, ajúta chupekuéra che pochy hendypáva reheve, ha oĩta ñemoñare irundyhapegua, penderayhuʼỹva, oikovétava ohecha hag̃ua pene ñehundipaite; ha añetehápe péva oikóta napeñearrepentíriramo, heʼi Ñandejára; ha umi ñemoñare irundypegua oguerúta peẽme ñehundipa.\n\n11 Ha katu peñearrepentíramo ha pejeréramo Ñandejára pene Tupãme che amombiáta che pochy, heʼi Ñandejára; heẽ, péicha heʼi Ñandejára, ojehovasapyre umi oñearrepentíva ha ojeréva cherendápe, ha katu ái pe noñearrepentírivagui.\n\n12 Heẽ, ái ko tuicha tavaguasu Zarahemla-gui; ha péina ápe, umi hekojojáva rupi niko ojesalvákuri; heẽ, ái ko tuicha tavaguasúgui, che ahechágui, heʼi Ñandejára, oĩha heta, heẽ, jepe hetave ko tavaguasu apytégui, omohatãtava ikorasõ cherehe, heʼi Ñandejára.\n\n13 Ha katu ojehovasa umi oñearrepentíva, chupekuéra ahovasátagui. Ha péina ápe, ndahaʼéirire umi hekojojáva rupi oĩva ko tavaguasúpe, péina ápe, che agueruvaʼerãmoʼãkuri tata yvágagui ohundi hag̃ua chupekuéra.\n\n14 Ha katu péina ápe, hekojojakuérava ñeimeporãrã oñeperdona chupekuéra. Ha katu péina ápe, heʼi Ñandejára, ou ára pemosẽramo hekojojávape pende apytégui, upéramo pendeʼajúma ñehundirã; heẽ, ái ko tuicha tavaguasúgui, umi tembiapoñaña ha tembiapokyʼa oĩva rupi ipype.\n\n15 Heẽ, ha ái Gedeón tavaguasúgui, tembiapoñaña ha tembiapokyʼa oĩva rupi ipype.\n\n16 Heẽ, ái opa tavaguasu oĩvagui upe jerére, oĩva nefita-kuéra poguýpe, tembiapoñaña ha tembiapokyʼa oĩva rupi ipypekuéra.\n\n17 Ha péina ápe, oúta peteĩ ñeʼẽngái yvy ári, heʼi pe Señor de los Ejércitos, tavayguakuéra oĩva rupi yvy ári, heẽ, hembiapoñaña ha hembiapokyʼakuéra rupi.\n\n18 Ha ojehúta, heʼi pe Señor de los Ejércitos, heẽ, ñande tuicha ha añeteguáva Tupã, umi oñongatúva imbaʼehepykuéra yvyguýpe ndojuhumoʼãvéima, pe tuichaite yvy ñemoñeʼẽngái rupi, ndahaʼéiramo peteĩ yvypóra hekojojáva ha oñomíramo Ñandejára mbaʼerã.\n\n19 Che haʼégui, heʼi Ñandejára, oñomi hag̃ua hikuái imbaʼehepykuéra chéve g̃uarã; ha toñemoñeʼẽngái umi noñomíriva chéve g̃uarã; avave noñongatúigui imbaʼehepy chéve g̃uarã; ndahaʼéiramo umi hekojojáva; ha pe noñomíriva imbaʼehepykuéra chéve g̃uarã, oñemoñeʼẽngái, ha avave norredimimoʼãi chupe pe yvy oñemoñeʼẽngáigui.\n\n20 Ha og̃uahẽta ára oñomitaha hikuái imbaʼehepykuéra, omoĩgui ikorasõkuéra ipirapire rehe; ha oñomíta hikuái imbaʼehepykuéra oñanígui ihayhuʼỹhakuéragui; ha noñomimoʼãigui hikuái chéve g̃uarã, oñemoñeʼẽngáita haʼekuéra ha avei imbaʼehepykuéra, ha upe árape ojeipyʼajopýta chupekuéra, heʼi Ñandejára.\n\n21 Péina ápe peẽ, tavayguakuéra tavaguasu tuichavagua, ha pehendúva che ñeʼẽ; heẽ, pehendu ñeʼẽ Ñandejára heʼíva; ha péina ápe, haʼe heʼi peñemoñeʼẽngaiha pende pirapirekuéra rupi; ha pende pirapirekuéra oñemoñeʼẽngái avei pemoĩgui pene korasõ umívare, ha napehendúikuri pe ñeʼẽ omeʼẽvaʼekue peẽme.\n\n22 Ha napenemanduʼái Ñandejára pende Tupãre umi mbaʼe penderovasa haguépe, ha katu tapiaite penemanduʼa pende pirapirekuérare, ndahaʼéi pemeʼẽ hag̃ua aguyje Ñandejára pende Tupãme umívare; heẽ, pene korasõ niko noñemoʼag̃uíri Ñandejárare, ha katu oñembotuicha orgúllo ijojaʼỹvape, og̃uahẽ meve jejapópe, ha mbaʼereikuérape, mbaʼepota, aña, ha ñemuñápe, jejuka ha opáichagua tembiapovaípe.\n\n23 Péva rupi Ñandejára omboúkuri ñeʼẽngái yvy ári, ha avei pende pirapirekuéra ári, ha péva penerembiapovaikuéra rupi.\n\n24 Heẽ, ái ko tavayguakuéragui, ko ára og̃uahẽva rupi, pemosẽhápe profetakuérape, ha peñembohory hesekuéra, ha pejapi chupekuéra itápe, ha pejuka chupekuéra, ha pejapo hesekuéra opáichagua tembiapovai, jepe ojapo haguéicha hikuái umi ymaguare rehe.\n\n25 Ha koʼág̃a peñeʼẽramo, peje: Jaikovérire ñande rukuéra ymaguare árape, ndajajukaivaʼerãmoʼã profetakuérape; ndajaitaʼapírivaʼerãmoʼã ni nañamosẽivaʼerãmoʼã chupekuéra.\n\n26 Péina ápe peneñañave chuguikuéra; ha Ñandejára oikoveháicha, oúramo peteĩ proféta pende apytépe ha heʼíramo peẽme Ñandejára ñeʼẽ, otestifikáva pene angaipa ha pene rembiapovaikuéragui, pendepochy hendive, ha pemosẽ okápe ha peheka opaicharei pehundi hag̃ua chupe; heẽ, peje haʼeha peteĩ proféta añeteguaʼỹva, haʼeha peteĩ angaipa apohára, ha aña rehegua, otestifikágui pene rembiapo ivaiha.\n\n27 Ha katu péina ápe, peteĩ yvypóra oúramo pende apytépe ha heʼi: Pejapo péva, ha ndaivaíri; pejapo amóva ha ndapehasaʼasymoʼãi; heẽ, heʼíta: Peguata pene korasõ orgullopeguáicha; heẽ, peguata pende resa orgullopeguáicha, ha pejapo opa pene korasõ oipotáva—ha peteĩ yvypóra oúramo pende apytépe ha heʼíramo peẽme koʼãva, pemog̃uahẽta chupe, ha pejéta haʼeha proféta.\n\n28 Heẽ, pembotuicháta ha pemeʼẽta chupe pene mbaʼehepykuéragui; pemeʼẽta chupe pende óro, ha pende plátagui, ha pemondéta chupe ao hechapyrãvagui; ha oñeʼẽgui peẽme ñeʼẽ japu, ha heʼi opa mbaʼe oĩporãha, ndapejuhúi mbaʼevai hese.\n\n29 O ñemoñare aña ha iñañáva; tavayguakuéra hatã ha ipyʼahatãva, arakaʼe peve piko peimoʼã Ñandejára pendegueropuʼakataha? Heẽ, arakaʼe peve piko pejeguerahaukáta sãmbyhyhára iñakãguapyʼỹva ha hesatũva rehe? Heẽ, arakaʼe peve piko pehayhuvéta pytũmby tesapégui?\n\n30 Heẽ, péina ápe Ñandejára pochy hendýma pende rehe; péina ápe, haʼe omoñeʼẽngáikuri pe yvy pene rembiapovai rupi.\n\n31 Ha péina ápe, hiʼag̃uíma ára omoñeʼẽngaitaha pende pirapirekuéra, ha ndahaʼemoʼãvéima mbaʼeve, ndaikatuvéi peve peñongatu; ha ára penemboriahu vove ndaikatumoʼãi pejoko.\n\n32 Ha ára penemboriahu vove pejerureʼasýta Ñandejárape; ha pejerure reíta, pene ñehundi oĩmagui pende ári, ha pene ñehundi oñemoañetéma; ha upéramo penerasẽ ha penepyahẽta upe árape, heʼi pe Señor de los Ejércitos. Ha upéramo penerasẽʼasýta, ha pejéta:\n\n33 O añearrepentírire, ha ndajukáirire profetakuérape, ni ndaʼitaʼapíri, ha namosẽirire chupekuéra okápe. Heẽ, upe árape pejéta: O ñanemanduʼárire Ñandejára ñande Tupãre ára omeʼẽramo guare ñandéve ñande pirapirekuéra, ha upéicharire ndoikoivaʼerãmoʼã chuguikuéra mbaʼerei ñahundi hag̃ua; ha katu péina ápe, ñande pirapirekuéra oho ñandehegui.\n\n34 Péina ápe, jaheja koʼápe peteĩ tembiporu ha pyharevéramo g̃uarã ndaiporivéima; ha péina ápe, ojeipeʼa ñandehegui ñande kysepuku ára jahekaramoguare ñorairõrã.\n\n35 Heẽ, ñañomíkuri ñane mbaʼehepykuéra ha ojeíkuri ñandehegui, pe yvy oñemoñeʼẽngáigui.\n\n36 O ñañearrepentírire ára ou jave ñandéve Ñandejára ñeʼẽ; ha péina ápe pe yvy oñemoñeʼẽngái, ha opa mbaʼe ojeipa, ha ndaikatúi jajesareko hesekuéra.\n\n37 Péina ápe, ñanemongora añanguéra, heẽ, ojere ñande rehe pe ohundisevaʼekue ñane ánga. Péina ápe, tuicha ñane rembiapovaikuéra. O Ñandejára, ndaikatúi piko rembojere nde pochy orehegui? Ha koʼãvata pene ñeʼẽ umíva umi árape.\n\n38 Ha katu péina ápe, pende ára jeipyʼaraʼãrã ohasáma; pembopuku pende ára pejesalva hag̃ua ha hiʼare tapiaite g̃uarãma, ha pene ñehundi oñemoañetéma; heẽ, pende rekove ára peñehaʼãguikuri pehupyty umi ndaikatúiva peguereko; ha pehekákuri vyʼapavẽ pejapóvo tembiapovai, oñemoĩva pe hustísia naturaleza rehe oĩva ñande tuicha ha Opaveʼỹva Mburuvichápe.\n\n39 O tavayguakuéra tetãmegua, pehendúmoraʼe che ñeʼẽ! Ha añemboʼe ojei hag̃ua pendehegui Ñandejára pochy, ha peñearrepenti ha pejesalva hag̃ua.\n\n", "hel 14": "[center][font_size=26]Ñembyaty 14[/font_size][/center]\n\n[i]Samuel oprofetisa oĩtaha tesape pyharekue ha ojekuaataha peteĩ mbyja pyahu Cristo heñói vove—Cristo orredimi yvypórape pe ñemano yvyʼarigua ha espíritu reheguávagui—Iñemano rechauka apytépe oĩta mbohapy ára ypytũ, itakuéra oñembojaʼóta, ha oĩta tuicha mbaʼevai. 6 ary rupi Cristo mboyve.[/i]\n\n1 Ha koʼág̃a ojehu Samuel, upe lamanita, oprofetisa heta mbaʼe ndaikatúiva ojehai.\n\n2 Ha péina ápe, haʼe heʼi chupekuéra: Péina ápe, che ameʼẽ peẽme peteĩ techaukaha; ohasavétagui cinco ary, ha péina ápe, upéramo ou Tupã Raʼy orredimi hag̃ua opavave ogueroviáva hérape.\n\n3 Ha péina ápe, péva ameʼẽta peẽme techaukaháramo ára haʼe ou vove; ha péina ápe, oĩta tesape guasu yvágape, upéicha rupi pe pyhare haʼe ou mboyve ndaiporimoʼãi ypytũ, upéicha rupi yvyporakuérape haʼetétavaicha haʼeha arakue.\n\n4 Upévare, oĩta peteĩ ára ha peteĩ pyhare ha peteĩ ára haʼeramoguáicha peteĩ árante ha ndaiporiramoguáicha pyhare; ha péva haʼéta peẽme techaukaháramo; peikuaátagui osẽha kuarahy ha avei oikeha; upévare peikuaáta añetehápe oĩtaha mokõi ára ha peteĩ pyhare; upevére pyharekue naiñypytũmoʼãi; ha haʼéta upe pyhare haʼe heñói mboyve.\n\n5 Ha péina ápe, ojekuaáta peteĩ mbyja pyahu, arakaʼeve ndapehechái haguéicha; ha upéva haʼéta avei peẽme techaukarã.\n\n6 Ha péina ápe ndahaʼéi upévante, oĩta heta techauka ha mbaʼeguasu yvágape.\n\n7 Ha ojehu penerenyhẽta ñemondýigui, ha ñemombaʼeguasúgui, upéicha rupi peʼáta yvýpe.\n\n8 Ha ojehu opavave ogueroviáva Tupã Raʼýpe, ohupytýta tekove opaveʼỹva.\n\n9 Ha péina ápe, péicha heʼíkuri chéve Ñandejára, hiʼángel rupi, ajuvaʼerãha ha ameʼẽ peẽme koʼã mbaʼe; heẽ, heʼíkuri chéve aprofetisa hag̃ua peẽme koʼã mbaʼe; heẽ, haʼe heʼíkuri chéve: Esapukái ko tavayguakuérape, peñearrepenti ha pembosakoʼi Ñandejára rape.\n\n10 Ha koʼág̃a, che haʼégui lamanita, ha haʼégui peẽme ñeʼẽ Ñandejára heʼivaʼekue chéve, ha hatãgui peẽme g̃uarã, pendepochy chendive, ha peñehaʼã cherundi, ha chemosẽkuri pende apytégui.\n\n11 Ha pehendúta che ñeʼẽ, upevarã niko ajupíkuri tavaguasu tápia rehe, pehendu ha peikuaa hag̃ua Tupã huisiokuéra peneraʼarõva pene rembiapovai haguére, ha avei peikuaa hag̃ua mbaʼéichapa peñearrepentivaʼerã.\n\n12 Ha avei peikuaa hag̃ua Cristo jejúgui, Tupã Raʼy, yvy ha yvága Ru, opa mbaʼe Apohare iñepyrũmby guive; ha peikuaa hag̃ua techaukakuéra ijeju reheguágui, peguerovia hag̃ua héra.\n\n13 Ha pegueroviáramo héra peñearrepentíta opa pene angaipágui, upéicha pehupyty hag̃ua peteĩ jejora umívagui imérito rupive.\n\n14 Ha péina ápe, avei, che ameʼẽ peẽme ambue techaukaha, heẽ, peteĩ techaukaha iñemanógui.\n\n15 Ha péina ápe, añetehápe omanovaʼerã ou hag̃ua pe salvasiõ; heẽ, haʼe ojapovaʼerã péva ha oñeikotevẽ haʼe omano, ojapo hag̃ua omanovaʼekue jeikovejey, upéva rupi yvyporakuéra ojegueraha hag̃ua Ñandejára renondépe.\n\n16 Heẽ, péina ápe, ko ñemano ogueru jeikovejey, ha orredimi opa yvypórape upe ñemano peteĩhágui—pe ñemano espíritu rehegua; opa yvypóra, Adán jeʼa rupi oñemosẽ haguére Ñandejára renondégui, ha ojeʼe omanoha, tahaʼe mbaʼe yvyʼarigua ha mbaʼe espíritu reheguávape.\n\n17 Ha péina ápe, Cristo jeikovejey orredimi opa yvypórape, heẽ, jepe opa yvypórape, ha oguerujey chupe Ñandejára renondépe.\n\n18 Heẽ, ha ojapopa pe arrepentimiénto ojeruréva upéicharupi, opavave oñearrepentíva noñeikytĩmoʼãi ha noñemombomoʼãi tatápe; ha katu noñearrepentíriva oñeikytĩta ha oñemombóta tatápe; ha ou jey hiʼarikuéra peteĩ ñemano espíritu rehegua, heẽ, ñemano mokõiha, ojeipeʼajeýgui mbaʼe tekojoja reheguágui.\n\n19 Upévare peñearrepenti, peñearrepenti, ani peikuaa haguére koʼã mbaʼe ha napekumplírigui pejeity kondenasiõ guýpe, ha peñembotyryry ko ñemano mokõihápe.\n\n20 Ha katu péina ápe, haʼe haguéicha peẽme ambue techauka rehe, peteĩ iñemano rechauka, péina ápe, ára ohasa vove ñemano pe kuarahy iñypytũta ha nomeʼẽsemoʼãi peẽme hesape; ha avei jasy ha mbyjakuéra; ha ndaiporimoʼãi tesape ko yvy ári, jepe ára haʼe ohasa guive ñemano, ára oikovejey peve omanomavaʼekue apytégui.\n\n21 Heẽ, ára omeʼẽ vove ijespíritu oĩta arasunu ha aratiri heta aravo aja, ha pe yvy okuʼe ha oryrýita; ha itakuéra oĩva yvy ape ári, oĩva yvy ári ha iguýpe, ha ko árape peikuaáva ndojekaiha, térã heta ndojekáiva, ojekapaitéta.\n\n22 Heẽ, oñembojaʼóta mbyte rupi, ha tapiaite peve otiríta ha ojeka pypukúta, ha ipehẽnguéta opa yvy apére, heẽ, yvy ári ha iguýpe.\n\n23 Ha péina ápe, oĩta tuicha aravai, ha oĩta heta yvyty oñembopéva, peteĩ yvy ipereívaicha, ha oĩta heta tenda koʼág̃a hérava yvy ipereíva oikótava chugui yvyty, ijyvatetereíva.\n\n24 Ha heta tape ojekáta, ha heta tavaguasu oñemonandíta.\n\n25 Ha ojeipeʼáta heta ñeñotỹha, ha omeʼẽta heta omanovaʼekue; ha heta imarangatúva ojehechaukáta hetápe.\n\n26 Ha péina ápe, péicha oñeʼẽkuri chéve upe ángel; heʼígui chéve oĩtaha arasunu ha aratiri heta aravo aja.\n\n27 Ha heʼi chéve oĩ aja arasunu ha aratiri, ha aravai, oikotaha koʼã mbaʼe, ha ypytũ oñuãtaha opa yvy ape mbohapy ára aja.\n\n28 Ha heʼi chéve upe ángel oĩtaha heta ohecháva mbaʼe tuichavéva koʼãvagui, oguerovia hag̃ua koʼã techaukaha ha mbaʼeguasukuéra oikotaha opa yvy apére, anive hag̃ua oĩ jegueroviaʼỹ yvypóra raʼykuéra apytépe—\n\n29 Ha péva umi ogueroviáva ojesalva hag̃ua, ha umi ndogueroviáiva ári, ou hag̃ua peteĩ huísio ijojáva; ha avei oñekondenáramo chupekuéra ogueru hiʼarikuéra ikondenasiõ.\n\n30 Ha koʼág̃a penemanduʼa, penemanduʼa, che joykeʼykuéra, pe omanóva, omano ipoite rupi; ha pe ojapóva tembiapovai, ojapo ijehe; ha péina ápe, penesãso; oñemeʼẽ peẽme pejapo hag̃ua pejaposeháicha; ha péina ápe, Tupã omeʼẽkuri peẽme jeikuaa ha pendeʼapo ñemosãsóme.\n\n31 Ha omeʼẽ peẽme peikuaa hag̃ua iporãva ivaívagui, ha omeʼẽ peẽme peiporavo hag̃ua tekove térã ñemano; ha ikatu pejapo pe iporãva ha peñemoĩjey pe iporãvape, térã pejapo oñemeʼẽjey peẽme pe iporãva; térã ikatu pejapo pe ivaíva, ha pejapo oñemeʼẽjey peẽme pe ivaíva.\n\n", "hel 15": "[center][font_size=26]Ñembyaty 15[/font_size][/center]\n\n[i]Ñandejára ohavira nefita-kuéra ohayhúgui chupekuéra—Lamanita-kuéra oñekonvertivaʼekue noñemovãi ha opyta ijeroviápe—Ñandejára oiporiahuverekóta lamanita-kuérape ára pahápe. 6 ary rupi Cristo mboyve.[/i]\n\n1 Ha koʼág̃a, che joykeʼykuéra ahayhuetéva, péina ápe, haʼe peẽme napeñearrepentíriramo pende rogakuéra oñemonandipaitéta.\n\n2 Heẽ, napeñearrepentíriramo, umi kuñanguéra oguerekóta mbaʼérepa hasẽvo ára imemby vove; peñehaʼãtagui pekañy ha ndaiporimoʼãi tenda peike hag̃ua; heẽ, ái umi hyeguasúvagui, hete pohýigui ndaikatumoʼãiva oñani; upévare, ojejosóta hesekuéra ha ojehejareíta omano hag̃ua.\n\n3 Heẽ, ái ko tavayguakuéra oñehenóiva Nefi tavayguakuéra noñearrepentíriramo hikuái, ohecha vove opa koʼã techaukaha ha mbaʼeguasu ojehechaukátava chupekuéra; ha péina ápe, haʼékuri hikuái peteĩ tavayguakuéra Ñandejára oiporavovaʼekue; heẽ, haʼe ohayhúkuri Nefi tavayguakuérape, ha ohavirákuri avei chupekuéra; heẽ, ohavirákuri ohayhúgui chupekuéra.\n\n4 Ha katu péina ápe che joykeʼykuéra, ndohayhúikuri lamanita-kuérape hembiapokuéra ivai memégui, ha péva ituvakuéra jepokuaa rembiapovai rupi. Ha katu péina ápe, og̃uahẽ chupekuéra salvasiõ nefita-kuéra ñehekomboʼe rupi; ha upevarã Ñandejára ombopukuvaʼekue hiʼarakuéra.\n\n5 Ha aipota pemaʼẽ hetave ijapytepekuéra oĩha tape porãme, ha oiko jesarekópe Tupã renondépe, ha oñehaʼã iñeʼẽrendu hembiapoukapykuéra ha hembipota ha ihuisiokuérare Moisés léipe heʼiháicha.\n\n6 Heẽ, haʼe peẽme hetave haʼekuéra ojapo hína upéva, ha jesareko ijojaʼỹva reheve oñehaʼã hína hikuái ogueru hag̃ua ijoykeʼykuéra rembyrépe añetegua jeikuaápe; upévare heta ojoaju hikuái hendivekuéra opa ára.\n\n7 Ha péina ápe, peikuaa pendejehegui, haʼehague testígo, opa ijapytepekuéra og̃uahẽva añetegua jeikuaápe, ha oikuaáva ituvakuéra jepokuaa rembiapovaikuéragui, ha ojegueraha chupekuéra oguerovia hag̃ua umi escritura, heẽ, profesiakuéra ohaivaʼekue profetakuéra marangatu, ogueraháva chupekuéra Ñandejára jeroviápe, ha arrepentimiéntope, upe jerovia ha arrepentimiénto oguerúva chupekuéra peteĩ korasõ ñemoambue—\n\n8 Upévare, mayma og̃uahẽva upévape, peikuaa pendejehegui noñemovãi ni nosẽiha ijeroviágui, ha umi mbaʼe oñemosãso haguépe chupekuéra.\n\n9 Ha peikuaa avei oñotỹhague hikuái hiʼárma ñorairõguasurã, ha okyhyje oiporu hag̃ua umíva ani peichahágui ojapo hikuái angaipa; heẽ, pehecha okyhyjeha ojapo hag̃ua angaipa—ha péina ápe oheja hikuái ihayhuʼỹhakuéra opyrũ ha ojuka chupekuéra, ha nomopuʼãi hikuái kysepuku hesekuéra, ha upéva ijerovia rupi Cristo rehe.\n\n10 Ha koʼág̃a, iñemovãʼỹkuéra rupi ogueroviáramo hikuái umi ogueroviáva, ojehesape vove chupekuéra iñemovãʼỹkuérare, péina ápe, Ñandejára ohovasáta chupekuéra ha ombopukúta hiʼarakuéra hembiapovaíramo jepe hikuái—\n\n11 Heẽ, hoʼáramo jepe hikuái jegueroviaʼỹme Ñandejára ombopukúta hiʼarakuéra, og̃uahẽ meve ára ñande rukuéra oñeʼẽhague, ha avei proféta Zenós, ha heta ambue profetakuéra, ñande joykeʼykuéra ñemoĩjey rehegua, lamanita-kuéra, añetegua jeikuaa jeýpe.\n\n12 Heẽ, che haʼe peẽme, Ñandejára ñeʼẽmeʼẽnguéra ojeipysoha ñande joykeʼy, lamanita-kuérape, upe ára pahápe; ha jepe heta jehasaʼasy ohasáta hikuái, ha jepe oñemosẽta chupekuéra peteĩgui ambue hendápe pe yvy ape ári, ha oñemuñáta chupekuéra, ha ojeipyʼajopýta ha oñemosarambíta, oguerekoʼỹme moõpa okañýta, Ñandejára oiporiahuverekóta chupekuéra.\n\n13 Ha upéva profesíape heʼiháicha ojeguerujeytaha chupekuéra añetegua jeikuaápe, haʼéva Irredentor jeikuaa, ha tuicha ha pe añetegua ijovecharerekuágui, ha ojeipapáta hikuái ijovecha apytepekuéra.\n\n14 Upévare che haʼe peẽme, iporãvetaha chupekuérape g̃uarã peẽmegui napeñearrepentíriramo.\n\n15 Ha péina ápe, chupekuéra ojehechaukárire tembiapo hechapyrãva peẽme ojehechaukavaʼekue, heẽ, koʼã hoʼavaʼekue jegueroviaʼỹme ituvakuéra jepokuaa rupi, ikatu pehecha pendejehegui arakaʼeve ndoʼaijeyvaʼerãmoʼã hikuái jegueroviaʼỹme.\n\n16 Upévare, Ñandejára heʼi: Nahundipamoʼãi chupekuéra, ha katu ajapóta ára che arandúpe tou jey hikuái chéve, heʼi Ñandejára.\n\n17 Ha péina ápe, heʼi Ñandejára, nefita tavayguakuéra rehe: Noñearrepentíriramo hikuái, ha noñehaʼãiramo ojapo hag̃ua che rembipota, ahundipaitéta chupekuéra, heʼi Ñandejára, ijegueroviaʼỹkuéra rupi jepeve hetaite tembiapo techapyrã che ajapovaʼekue ijapytepekuéra; ha añetehápe oikoveháicha Ñandejára oikóta koʼã mbaʼe, heʼi Ñandejára.\n\n", "hel 16": "[center][font_size=26]Ñembyaty 16[/font_size][/center]\n\n[i]Nefi omongarai Nefita-kuéra ogueroviáva Samuel-pe—Ndaikatúi ojuka Samuel-pe nefita-kuéra oñearrepentiʼỹva ita ha huʼykuéra—Oĩ omohatãva ikorasõ, ha ambue katu ohecha angelkuéra—Umi ogueroviaʼỹva heʼi naiñaranduiha Cristo rehe jeguerovia ni pe ijeju Jerusalén-pe. 6–1 ary rupi Cristo mboyve.[/i]\n\n1 Ha koʼág̃a, oĩ heta ohendúva Samuel, upe lamanítape, oñeʼẽvaʼekue tavaguasu tápia guive. Ha opavave ogueroviáva iñeʼẽ oho ha oheka Nefi-pe; ha oho ha ojuhu rire hikuái chupe okonfesa iñangaipakuéra ha nonegái, oñemongaraisévo Ñandejárape.\n\n2 Ha katu opavave ndogueroviáiva Samuel ñeʼẽ ipochy hendive; ha omombo hese ita upe tápia ári, ha avei heta ohaʼã chupe huʼy reheve oĩ aja tápia ári; ha katu Ñandejára Espíritu oĩkuri hendive, upévare ndaikatúi ojapi hikuái chupe ijita ni ihuʼykuérape.\n\n3 Koʼág̃a ohechávo hikuái ndaikatuiha ojapi chupe, oĩ hetaitereive ogueroviáva iñeʼẽ, upéicha rupi oho Nefi-pe oñemongarai hag̃ua.\n\n4 Ha péina ápe, Nefi oporomongarai, ha oprofetisa, ha oporomboʼe, ojerurévo arrepentimiénto umi tavayguakuérape, ohechaukávo techaukaha ha mbaʼeguasukuéra, ha ojapóvo milágro tavayguakuéra apytépe, oikuaa hag̃ua hikuái pe Cristo outamaha—\n\n5 Oñeʼẽvo chupekuéra mbaʼe oikopotáva rehe, oikuaa ha imanduʼa hag̃ua hikuái ára oiko vove koʼãva oikuaaukahague chupekuéra upe mboyve, oñehaʼãvo oguerovia hag̃ua hikuái; upévare opavave ogueroviáva Samuel ñeʼẽ oho Nefi rendápe oñemongarai hag̃ua, og̃uahẽgui hikuái arrepentimiéntope ha okonfesa iñangaipakuéra.\n\n6 Ha katu hetave ijapytepekuéra ndogueroviái Samuel ñeʼẽ; upévare ohechávo ndaikatuiha ojapi chupe ijita ni ihuʼykuérape, osapukái imburuvichakuérape, heʼívo: Pejagarra ha pejokua chupe, péina ápe oĩgui ipype aña; ha pe aña oĩva ipype puʼaka rupi ndaikatúi rojapi chupe ore ita ni ore huʼykuérape; upévare pejagarra ha pejokua chupe, ha pegueraha.\n\n7 Ha ohóvo hikuái omoĩ hag̃ua hese ipo, péina ápe, ojeity upe tápiagui, ha okañy hetãguikuéra, heẽ, jepe hetã meve, ha oñepyrũ omboʼe ha oprofetisa itavayguakuéra apytépe.\n\n8 Ha péina ápe, arakaʼeve noñehenduvéiva chugui mbaʼeve nefita-kuéra apytépe; ha upéicha oĩkuri tavayguakuéra ñeime.\n\n9 Ha péicha opákuri ary ochenta y seis huekuéra ñeisãmbyhy Nefi tavayguakuéra ári.\n\n10 Ha péicha opákuri avei ary ochenta y siete huekuéra ñeisãmbyhy, opytávo hetave tavayguakuéra ijorgúllo ha hembiapoñañáme, ha tenda mbovyvéva oguatávo jesarekovépe Tupã renondépe.\n\n11 Ha péicha oñeimékuri avei, ary ochenta y ocho huekuéra ñeisambyhýpe.\n\n12 Ha oĩkuri mbovy ñemoambue tavayguakuéra ñeimépe, ndahaʼéiramo tavayguakuéra oñepyrũ hatãve tembiapovaípe, ha ojapo japove umi oñemoĩva Tupã rembiapoukapykuérare, ary ochenta y nueve huekuéra ñeisambyhýpe.\n\n13 Ha katu ojehu ary ochenta y nueve huekuéra ñeisambyhýpe, ojehechauka tavayguakuérape heta techaukaha, ha mbaʼeguasukuéra; ha oñepyrũ oñekumpli profetakuéra ñeʼẽ.\n\n14 Ha ojehechauka angelkuéra yvyporakuérape, yvyporakuéra iñarandúvape, ha heʼi chupekuéra mbaʼe porã pyahu; upéicha ko arýpe oñepyrũ oñekumplipa umi escritura.\n\n15 Upevére, tavayguakuéra oñepyrũ omohatã ikorasõ, maymáva ndahaʼéiriramo umi ojeroviavéva ijapytepekuéra, nefita-kuéra ha lamanita-kuéra apytépe, ha oñepyrũ ojerovia hikuái imbarete ha iñarandu rehe, heʼívo:\n\n16 Oĩkuri mbaʼe ikatúva ojaserta hikuái, heta mbaʼe apytégui; ha katu péina ápe, roikuaa koʼã tembiapo tuicha ha hechapyrãva oñeñeʼẽhague ndaikatuiha oiko.\n\n17 Ha oñepyrũ ojepyʼamongeta hikuái ha ojoavy oñondivekuéra, heʼívo:\n\n18 Naiñarandúi niko outaha peteĩ tekove Cristo-ichagua; upéicharamo, ha haʼéramo Tupã raʼy, yvága ha yvy Túva, ojeʼe haguéicha, mbaʼére piko ndojehechaukamoʼãi ñandéve umi oĩva Jerusalén-peicha?\n\n19 Heẽ, mbaʼére piko ndojehechaukamoʼãi ko tetãme Jerusalén retãmeicha?\n\n20 Ha katu péina ápe, ore roikuaa péva haʼeha peteĩ jepokuaa ñaña, ohejavaʼekue oréve ore rukuéra, ogueroviauka hag̃ua oréve peteĩ mbaʼe tuicha ha hechapyrãva oikótava, ha katu ndahaʼéi ore apytépe, ha katu peteĩ tetã mombyry oĩvape, tetã ndoroikuaáiva; upévare ikatu oreguereko hikuái jeikuaaʼỹme, ndaikatúigui rohecha ore resápe añeteguaha.\n\n21 Ha haʼekuéra, japu rupi ha aña katupyry mbaʼeñemimby rupi, ojapóta tuicha mbaʼeñemimby ore ndaikatúiva roikũmby, ha péva orejokóta haʼe hag̃ua iñeʼẽnguéra rembiguái, ha hembiguaikuéra avei, roñesaingógui hesekuéra oremboʼe hag̃ua hikuái upe ñeʼẽ; ha péicha oreguerekóta hikuái jeikuaaʼỹme opa ára roikove aja roñemoĩramo ipoguypekuéra.\n\n22 Ha hetave mbaʼe tavayguakuéra oñandu ikorasõme, mbaʼerei ha vyrorei; ha oĩ hikuái korasõpererépe, Satana omokyreʼỹ memégui chupekuéra ojapo hag̃ua tembiapovai; heẽ, oiko oñotỹvo ñeʼẽ japu ha joavy opa yvy ape ári, omohatã hag̃ua tavayguakuéra korasõ umi mbaʼe iporãva ha umi oútava rehe.\n\n23 Ha jepeve umi techaukaha, ha mbaʼeguasu ojejapóva Ñandejára tavayguakuéra apytépe, ha heta milágro ojapóva hikuái, Satana ohupyty tuicha puʼaka tavayguakuéra korasõ ári opa pe yvy ape ári.\n\n24 Ha péicha opákuri ary noventa huekuéra ñeisãmbyhy Nefi tavayguakuéra ári.\n\n25 Ha péicha opákuri Helamán kuatiañeʼẽ, Helamán ha itaʼyrakuéra kuatiajehaipyrépe oĩháicha.\n\n", "3-ne 1": "[center][font_size=26]Mbohapyha Nefi[/font_size][/center]\n\n[center][font_size=26]Nefi Kuatiañeʼẽ Nefi Raʼy, Haʼevaʼekue Helamán Raʼy[/font_size][/center]\n\nHa Helamán haʼékuri Helamán raʼy, haʼéva Alma raʼy, haʼevaʼekue Alma raʼy, Nefi ñemoñare haʼevaʼekue Lehi raʼy, upe osẽvaʼekue Jerusalén-gui peteĩha ary Sedequías Judá-pegua rréi rreinádope.\n\n[center][font_size=26]Ñembyaty 1[/font_size][/center]\n\n[i]Nefi, Helamán raʼy, osẽ upe tetãgui, ha itaʼýra Nefi oñongatu umi kuatiajehaipyre—Jepeve oĩ heta techaukaha ha mbaʼeguasu, iñañáva ojapo plan ojuka hag̃ua hekojojávape—Og̃uahẽ Cristo heñoihague pyhare—Oñemeʼẽ techaukaha, ha ojekuaa peteĩ mbyja pyahu—Oñembohetave japu ha añeteguaʼỹ, ha Gadiantón mondahakuéra ojuka hetápe. 1–4 ary rupi Cristo rire.[/i]\n\n1 Koʼág̃a ojehu ary noventa y uno opákuri ha ohasáma seisiénto ary ára Lehi osẽhague Jerusalén-gui; ary Laconeo haʼéramoguare hue guasu ha tetã sãmbyhyhára opa upe tetãme.\n\n2 Ha Nefi, Helamán raʼy, osẽkuri Zarahemla retãgui, omeʼẽvo itaʼýra Nefi-pe, haʼéva itaʼýra ypykue, umi pláncha bronce-guigua, ha opa kuatiajehaipyre oñeñongatuvaʼekue, ha opa umi mbaʼe oñeñongatuvaʼekue marangatúpe Lehi osẽ guive Jerusalén-gui.\n\n3 Upe rire haʼe osẽ upe tetãgui, ha moõpa oho, avave ndoikuaái; ha itaʼýra Nefi ogueraha umi kuatiajehaipyre haʼerangue, heẽ, ko tavayguakuéra kuatiajehaipyre.\n\n4 Ha ojehu oñepyrũvo ary noventa y dos; péina ápe, oñepyrũ oñekumplipave profetakuéra profesía; oñepyrũgui oĩ techaukaha tuichavéva ha ojejapo milágro tuichavéva tavayguakuéra apytépe.\n\n5 Ha katu oĩ heʼíva ohasamaha ára oñekumpli hag̃ua umi ñeʼẽ, heʼivaʼekue Samuel, upe lamanita.\n\n6 Ha oñepyrũ opuka hikuái ijoykeʼykuérare, heʼívo: Péina ápe ohasáma pe ára, ha noñekumplíri Samuel ñeʼẽ; upévare, mbaʼerei raʼe pende vyʼapavẽ ha pende jerovia koʼã mbaʼe rehe.\n\n7 Ha ojehu ojapo hikuái tuicha ayvu opa upe tetã rupi; ha tavayguakuéra ogueroviáva oñepyrũ ojepyʼapyeterei, ani mbaʼe peichahágui ndojehúi umi mbaʼe ojeʼevaʼekue oikotaha.\n\n8 Ha katu péina ápe, ohaʼarõkuri hikuái ñemovãʼỹme upe ára ha pyhare ha ambue ára ñeg̃uahẽ haʼéva peteĩ áraichante ndaiporiramoguáicha pyhare, oikuaa hag̃ua hikuái ijeroviakuéra ndareírihague.\n\n9 Koʼág̃a ojehu umi ogueroviaʼỹva omoĩ peteĩ ára, ojejukavaʼerãháme mayma ogueroviáva umi jepokuaa rehe, oikoʼỹramo upe techaukaha, omeʼẽvaʼekue proféta Samuel.\n\n10 Koʼág̃a ojehu Nefi, Nefi raʼy, ohechávo itavayguakuéra rembiapoñaña, ikorasõ ojepyʼapyeterei.\n\n11 Ha ojehu oho ha oñesũ yvýpe, ha ojerureʼasy Itupãme itavayguakuéra ñeimeporãre, heẽ, umi oñehundipotaitéva oguerovia haguére ituvakuéra jepokuaa.\n\n12 Ha ojehu haʼe ojerureʼasy Ñandejárape opa upe ára pukukue; ha péina ápe, Ñandejára ñeʼẽ ou chupe, heʼívo:\n\n13 Emopuʼã ne akã ha evyʼa; ha péina ápe, pe ára og̃uahẽma, ha ko pyharépe oñemeʼẽta pe techaukaha, ha koʼẽrõ che ajúta yvórape, ahechauka hag̃ua yvórape akumplipataha umi che haʼeukavaʼekue che profetakuéra marangatu juru rupi.\n\n14 Péina ápe, che aju chembaʼekuérape, akumpli hag̃ua opa mbaʼe che aikuaaukavaʼekue yvypóra raʼykuérape yvóra ñepyrũmby guive, ha ajapo hag̃ua, peteĩcha Túva ha Taʼýra rembipota—Túva rembipota che rupi, ha pe Taʼýra che rete rupi. Péina ápe, og̃uahẽma ára, ha ko pyharépe oñemeʼẽta upe techaukaha.\n\n15 Ha ojehu oñekumpli umi ñeʼẽ oñemeʼẽvaʼekue Nefi-pe, ojeʼe haguéicha; ha péina ápe, pe kuarahy oikévo ndaipórikuri pytũ; ha tavayguakuéra oñepyrũ oñemondýi napytũigui oúvo upe pyhare.\n\n16 Ha oĩkuri heta, ndogueroviaivaʼekue profetakuéra ñeʼẽ, hoʼáva yvýpe ha opyta omanoramoguáicha, oikuaágui hikuái oñembyaiha pe plan ñehundirã tuicháva ojaposevaʼekue hikuái umi ogueroviáva profetakuéra ñeʼẽ rehe; pe techaukaha oñemeʼẽvaʼekue oĩmagui upépe.\n\n17 Ha oñepyrũ oikuaa hikuái Tupã raʼy pyaʼe ojehechaukatamaha; heẽ, peteĩ ñeʼẽme, opa tavayguakuéra yvy ape arigua kuarahyreike guive kuarahyresẽ meve, yvy nortegua ha surpegua, oñemondyieterei hikuái hoʼa peve yvýpe.\n\n18 Oikuaágui hikuái profetakuéra otestifikahague koʼã mbaʼégui heta ary aja, ha pe techaukaha oñemeʼẽvaʼekue oĩmaha henondepekuéra; ha oñepyrũ okyhyje hikuái hembiapovai ha ojeroviaʼỹ haguére.\n\n19 Ha ojehu ndaipóri pytũ opa upe pyhare aja, ha katu hesakã asajeramoguáicha. Ha ojehu pyhareve osẽ jey kuarahy, osẽháicha jepivoi; ha oikuaa hikuái upéva haʼeha pe ára heñoivaʼerãha Ñandejára, upe techaukaha oñemeʼẽvaʼekue rupi.\n\n20 Ha ojehúkuri, heẽ, opa mbaʼe, opa pehẽngueʼi, profetakuéra ñeʼẽme heʼiháicha.\n\n21 Ha ojehu ojekuaa avei peteĩ mbyja pyahu, upe ñeʼẽme heʼiháicha.\n\n22 Ha ojehu upe ára guive Satana oñepyrũ omosarambi japu tavayguakuéra apytépe, omohatã hag̃ua ikorasõkuéra, ani hag̃ua oguerovia hikuái umi techaukaha ha mbaʼeguasukuéra ohechavaʼekue; ha jepeve koʼã japu ha añeteguaʼỹ, hetave tavayguakuéra oguerovia, ha oñekonverti Ñandejárape.\n\n23 Ha ojehu Nefi osẽ tavayguakuéra apytépe, ha avei heta ambue, oporomongaraívo arrepentimientorã, ha upéva rupi oĩ peteĩ tuicha angaipa jora. Ha péicha tavayguakuéra oñepyrũ ipyʼaguapy jey upe tetãme.\n\n24 Ha ndaipórikuri joavy, ndahaʼéiramo mbovymi oñepyrũva omboʼe, oñehaʼãvo ohechauka umi escritura rupive natekotevẽimaha oñeñeʼẽrendu Moisés léire. Koʼág̃a upévape ojavy hikuái, noikũmbýigui umi escritura.\n\n25 Ha katu ojehu ndaʼaréi oñekonverti hag̃ua hikuái, ha ohecha oĩha jejavýpe, ojeikuaaukágui chupekuéra pe léi neʼĩra gueteriha oñekumpli, ha oñekumplivaʼerãha opaite mbaʼépe; heẽ, og̃uahẽ chupekuéra ñeʼẽ tekotevẽha oñekumpli; heẽ, ni peteĩ hóta ni peteĩ tílde ndohasamoʼãiha oñekumpli mboyve opa mbaʼe; upévare ko arýpe ojeikuaauka chupekuéra ijejavy ha okonfesa hikuái hembiapovaikuéra.\n\n26 Ha péicha opákuri ary noventa y dos, oguerúvo mbaʼe porã pyahu tavayguakuérape umi techaukaha ojehechaukavaʼekue rupi, opavave profetakuéra marangatu ñeʼẽme heʼiháicha.\n\n27 Ha ojehu ary noventa y tres ohasa avei pyʼaguapýpe, ndahaʼéiramo Gadiantón mondahakuéra rupi, oikóva umi yvytýpe, ha omyenyhẽva upe tetã; imbaretetereígui henda moʼãha ha henda kañyhakuéra tavayguakuéra ndaikatúi ipuʼaka hesekuéra; upévare ojapo hikuái heta jejuka, ha ogueru tuicha ñemano tavayguakuéra apytépe.\n\n28 Ha ojehu oñepyrũ hetaiterei hikuái ary noventa y cuatro-pe, oĩgui heta nefita-kuéra osẽvaʼekue oho ijapytepekuéra, ha upéva ogueru tuicha vyʼaʼỹ nefita-kuéra opytavaʼekuépe upe tetãme.\n\n29 Ha oĩ avei tuicha jepyʼapyrã lamanita-kuéra apytépe; ha péina ápe, oguereko hikuái taʼyrakuéra okakuaáva ha oñembotuicháva ohóvo arýpe, ojapo hag̃ua mbaʼe ijeheguikuéra, ha oĩ zoramita, ogueraháva chupekuéra ijapu ha iñeʼẽ tieʼỹme, ojoaju hag̃ua hikuái umi Gadiantón mondahakuéra ndive.\n\n30 Ha upéicha oñemoingoʼasy avei lamanita-kuérape, ha oñepyrũ omomichĩ hikuái ijerovia ha hekojoja, umi ñemoñare pyahu rembiapovai rupi.\n\n", "3-ne 2": "[center][font_size=26]Ñembyaty 2[/font_size][/center]\n\n[i]Tembiapoñaña ha tembiapokyʼa hetave tavayguakuéra apytépe—Nefita ha lamanita-kuéra ojoaju oñemoʼã hag̃ua Gadiantón mondahakuéragui—Lamanita-kuéra oñekonvertivaʼekue oñemomorotĩ hikuái ha oñehenói chupekuéra nefita. 5–16 ary rupi Cristo rire.[/i]\n\n1 Ha ojehu upéicha ohasa avei ary noventa y cinco, ha tavayguakuéra oñepyrũ hesarái umi techaukaha ha mbaʼeguasukuéra ohechavaʼekue, ha oñepyrũ oñemondyiʼỹve ohóvo peteĩ techaukahágui térã mbaʼeguasu oúva yvágagui, upéicha rupi oñepyrũ omohatã hikuái ikorasõ, ha omoypytũ iñapytuʼũnguéra, ha oñepyrũ ndogueroviavéi hikuái opa mbaʼe ohecha ha ohenduvaʼekue—\n\n2 Oimoʼãvo mbaʼerei ikorasõkuérape, umíva oikoha kuimbaʼekuérare ha aña puʼaka rupi, ombojere ha ombotavy hag̃ua tavayguakuéra korasõ; ha péicha Satana ojagarrajey tavayguakuéra korasõ, upéicha rupi omoypytũ hesakuéra ha ogueraha chupekuéra oguerovia hag̃ua hikuái pe Cristo doctrina haʼeha peteĩ vyrorei ha mbaʼerei.\n\n3 Ha ojehu tavayguakuéra oñepyrũ imbareteve tembiapoñaña ha tembiapokyʼápe; ha ndogueroviái hikuái ojehechavetaha techaukaha ha mbaʼeguasukuéra; ha Satana oiko opárupi, ombojerévo tavayguakuéra korasõ, oipyʼaraʼãvo chupekuéra ha ojapoukávo chupekuéra tuicha tembiapoñaña upe tetãme.\n\n4 Ha péicha ohasákuri ary noventa y seis; ha avei ary noventa y siete; ha avei ary noventa y ocho; ha avei ary noventa y nueve.\n\n5 Ha avei ohasámakuri cien ary Mosíah ára guive, haʼevaʼekue rréi nefita tavayguakuéra ári.\n\n6 Ha ohasámakuri seicientos nueve ary Lehi osẽhague Jerusalén-gui.\n\n7 Ha ohasámakuri nueve ary ojehechaukahague upe techaukaha, profetakuéra oñeʼẽhague, pe Cristo outaha yvórape.\n\n8 Koʼág̃a nefita-kuéra oñepyrũ oipapa hiʼára ojehechauka guive upe techaukaha, térã Cristo jeju guive; upévare, ohasámakuri nueve ary.\n\n9 Ha Nefi, pe Nefi ru, upe oguerekovaʼekue hendive kuatiajehaipyrekuéra, ndojevýijey Zarahemla retãme, ni ndaikatúikuri ojejuhu chupe opa upe tetãme.\n\n10 Ha ojehu tavayguakuéra opyta gueteri hembiapoñañáme, jepeve heta ñehekomboʼe ha profesiakuéra oñemondóva ijapytepekuéra; ha upéicha ohasa avei ary désimo; ha ary once ohasa avei tembiapovaípe.\n\n11 Ha ojehu ary trece-pe oñepyrũ oĩ ñorairõguasu ha joavy opa upe tetãme; Gadiantón mondahakuéra hetaitereígui, ha ojuka hikuái heta tavayguakuérape, ha omonandi hikuái heta tavaguasu, ha omosarambi hikuái heta jejuka ha mbaʼevai opa upe tetãme, upévare oñeikotevẽ opavave tavayguakuéra, nefita ha lamanítava, tojagarra umi árma hesekuéra.\n\n12 Upévare, opa lamanita-kuéra oñekonvertivaʼekue Ñandejárape ojoaju ijoykeʼykuéra, nefita-kuéra, ndive, ha oñemyaña chupekuéra, omoʼã hag̃ua hekovekuéra ha hembireko ha itaʼyrakuérape, ojagarra hag̃ua umi árma Gadiantón mondahakuéra rehe, heẽ, ha avei oñongatu hag̃ua iderechokuéra, ha itupao ha itupaitũkuéra mbaʼéva, ha isãso ha hekosãsokuéra.\n\n13 Ha ojehu opa mboyve ko ary trece oñemoñeʼẽpohýu nefita-kuéra ári peteĩ ñehundipaite ko ñorairõguasu rupi, ivaietereíva.\n\n14 Ha ojehu umi lamanita-kuéra ojoajuvaʼekue nefita-kuérare ojeipapa nefita-kuéra apytépe.\n\n15 Ha ojeipeʼa chuguikuéra iñemoñeʼẽngái, ha ipirekuéra morotĩ nefita-kuéra piréicha;\n\n16 Ha ikuimbaʼekuéra imitãva ha itajyrakuéra iporãiterei, ha ojeipapa chupekuéra nefita-kuéra apytépe, ha oñehenói chupekuéra nefita. Ha péicha opákuri ary trece.\n\n17 Ha ojehu oñepyrũvo ary catorce, oĩve ñorairõguasu umi mondaha ha Nefi tavayguakuéra apytépe ha ivaieterei; upevére, Nefi tavayguakuéra ipuʼakaʼimi umi mondaháre, upéicha rupi omosẽ chupekuéra hetãgui yvyty ha henda ñeminguérape.\n\n18 Ha péicha opákuri ary catorce. Ha ary quince-pe ou hikuái Nefi tavayguakuéra rehe; ha Nefi tavayguakuéra tekoñaña rupi, ha heta ijoavy ha iñesẽnguéra rupi, Gadiantón mondahakuéra heta ipuʼakave hesekuéra.\n\n19 Ha péicha opákuri ary quince, ha péicha oĩkuri tavayguakuéra heta jehasaʼasy ñeimépe; ha ñehundi kysepukúpe oĩma hiʼarikuéra, upéicha rupi haimete oipyʼajopy chupekuéra, ha péva hembiapovaíre hikuái.\n\n", "3-ne 3": "[center][font_size=26]Ñembyaty 3[/font_size][/center]\n\n[i]Giddiani, Gadiantón mburuvicha, ojerure Laconeo ha nefita-kuérape toñemoĩ ipoguypekuéra ha tomeʼẽ hikuái ijyvy—Laconeo ohenói Gidgiddoni-pe haʼe hag̃ua mburuvicha guasu umi ehérsito ári—Nefita-kuéra oñembyaty Zarahemla ha Abundancia retãme oñemoʼã hag̃ua. 16–18 ary rupi Cristo rire.[/i]\n\n1 Ha koʼág̃a ojehu ary diesiseis-pe Cristo ou rire, Laconeo, upe tetã sãmbyhyhárape, oñemog̃uahẽ peteĩ kuatiañeʼẽ ko mondaha aty mburuvicha ha sãmbyhyháragui; ha koʼãva haʼe ñeʼẽ ojehaivaʼekue, heʼívo:\n\n2 Laconeo, sãmbyhyhára hekoporãvéva ha tuichavéva upe tetãme, péina ápe, che ahai ndéve ko kuatiañeʼẽ, ha ameʼẽ ndéve tuicha ñemomorã ndejeroviareko haguére, ha avei nde tavayguakuéra ijeroviareko haguére, peñongatúvo peẽ peimoʼãva haʼe pende derécho ha pende rekosãso; heẽ, pejapo porã pejesarekóvo, pendejokoramoguáicha peteĩ tupã po, pemoʼã hag̃ua pende rekosãso, ha pende yvy, ha pene retã, térã péicha peẽ pehenóiva.\n\n3 Ha haʼete chéve peteĩ mbaʼeʼasy, Laconeo guasu, tapenearanduʼỹ ha penembaʼerei peimoʼã hag̃ua ikatuha peñemoʼã hetaite kuimbaʼe ipyʼaguasúva aguerekóvagui chendive, koʼág̃a oĩva umi árma ári, ha ohaʼarõʼasýva hína ojeʼe chupekuéra—Tapeho peʼa nefita-kuéra ári ha pehundi chupekuéra.\n\n4 Ha che, aikuaa ijespiritukuéra oñeisãmbyhyʼỹva, amoĩguikuri chupekuéra pyʼaraʼãme ñorairõ aja, ha aikuaávo jehayhuʼỹ opaveʼỹva oguerekóva hikuái penderehe hetaite mbaʼevai pejapovaʼekuére hesekuéra, upévare hoʼáramo hikuái pende ári oúta peẽme ñehundipaite reheve.\n\n5 Upévare che ahaíkuri ko kuatiañeʼẽ, asellávo che po rupive, ajepyʼapývo pene ñeimeporã rehe, pende jeroviarekógui umi pegueroviávare ijojaha, ha pende espíritu hekoporãva rupi pe ñorairõme.\n\n6 Upévare che ahai ndéve, remeʼẽ hag̃ua che tavayguakuérape, pende tavaguasukuéra, pene retã, ha pene mbaʼekuéra, aju mboyve peẽme kysepuku reheve ha ou peẽme ñehundi.\n\n7 Térã ambue ñeʼẽme, peñemoĩ ore poguýpe ha pejoaju orendive, ha peikũmby ore rembiapo ñemi, ha toiko pendehegui ore joykeʼykuéra haʼe hag̃ua oréicha—ndahaʼéi ore rembiguái, ha katu ore joykeʼykuéra ha ore angirũ opa ore mbaʼévape.\n\n8 Ha péina ápe, che haʼeporã ndéve, ñeʼẽmeʼẽ reheve, pejapóramo upéva, napeñehundimoʼãi; ha katu ndapejapóiramo upéva, che haʼeporã ndéve ñeʼẽmeʼẽ reheve, koʼẽrõ haʼetaha che ehersitokuérape tou pende rehe, ha ndojokomoʼãi hikuái ipo ni noperdonamoʼãi, ha katu pendejukáta, ha oitýta kysepuku pende ári peñehundipa peve.\n\n9 Ha péina ápe, che haʼe Giddiani; ha che haʼe ko Gadiantón aty ñemi sãmbyhyhára; ha aikuaa ko aty ha hembiapokuéra oĩporãha; ha haʼe ymaguaréva ha oñemeʼẽkuri oréve.\n\n10 Ha che ahai ndéve ko kuatiañeʼẽ, Laconeo, ha ahaʼarõ pemeʼẽ pene retã ha pene mbaʼekuéra, tuguy ñeñohẽʼỹre, ko che tavayguakuéra ohupytyjey hag̃ua iderécho ha hetã ñeisãmbyhy, umi osẽvaʼekue pendehegui penerembiapoñaña haguére napemeʼẽivo chupekuéra iderécho upe tetã ñeisambyhýpe, ha ndapejapóiramo kóva, che avengáta iñekoʼõikuéra. Che haʼe Giddiani.\n\n11 Ha koʼág̃a ojehu oñemog̃uahẽvo Laconeo-pe ko kuatiañeʼẽ oñemondyieterei, Giddiani hovaʼatãite haguére ojerure hag̃ua nefita-kuéra retã, ha avei oñeʼẽpohýi haguére tavayguakuérape, ha ovengasére ñemyrõ umi noñemeʼẽivaʼekuépe arakaʼeve mbaʼeveichagua ñemyrõ, ndahaʼéiramo oñemyrõraʼe hikuái ijupekuéra voi ohasakuévo umi mondaha aña ha ijejaʼeʼỹvéva ndive.\n\n12 Koʼág̃a péina ápe, Laconeo, pe sãmbyhyhára, haʼékuri peteĩ kuimbaʼe hekojojáva, ha nomongyhyjéi chupe peteĩ mondaha ñeʼẽpohýi ha jerure; upévare nopenái Giddiani kuatiañeʼẽ rehe, mondahakuéra sãmbyhyhára, upevarangue katu ojapo itavayguakuéra ojerureʼasy Ñandejárape imbarete hag̃ua hikuái upe ára mondahakuéra oúramo g̃uarã hesekuéra.\n\n13 Heẽ, haʼe omondo peteĩ ñemomarandu opa tavayguakuéra apytépe, ombyaty hag̃ua hikuái peteĩ hendápe hembirekokuéra ha imitãnguéra, ivaka ha ijovechaʼatykuéra, ha opa imbaʼehepykuéra, ha ijyvykuéra añónte katu nahániri.\n\n14 Ha ojapouka toñemopuʼã tendambarete ijerekuérare, ha umíva imbaretetereívaʼerã. Ha ojapouka nefita ha lamanita-kuéra ehérsito, térã opavave ojeipapáva nefita-kuéra apytépe, toñemoĩ upe jerére ñangarekoháraramo, oñangareko ha omoʼã hag̃ua chupekuéra umi mondahágui ára ha pyhare.\n\n15 Heẽ, ha heʼi chupekuéra: Ñandejára oikoveháicha, napeñearrepentíriramo opa pene rembiapovaikuéragui, ha pejerureʼasy Ñandejárape, mbaʼevéicharamo ndaikatumoʼãi penesãso umi Gadiantón mondahakuéra pógui.\n\n16 Ha tuichaite ha hechapyrãgui umi Laconeo ñeʼẽ ha profesía omoinge kyhyje opa tavayguakuéra ári; ha oñehaʼã hikuái opa imbarete reheve ojapo hag̃ua Laconeo heʼiháicha.\n\n17 Ha ojehu Laconeo oiporavo tendota guasu opa nefita-kuéra ehérsito ári, oisãmbyhy hag̃ua chupekuéra ára umi mondaha osẽramo g̃uarã taveʼỹgui hesekuéra.\n\n18 Koʼág̃a oñehenói tuichavéva opa tendota apytépe ha mburuvicha guasu mayma nefita-kuéra ehérsito apytépe, ha héra Gidgiddoni.\n\n19 Koʼág̃a ojepokuaákuri opa nefita-kuéra apytépe tojeiporavo mburuvicha guasúramo (ndahaʼéiramo ára hembiapovai aja hikuái) peteĩ oguerekóva pe espíritu rrevelasiõ rehegua ha avei espíritu profesía rehegua; upévare, Gidgiddoni haʼékuri peteĩ proféta guasu ijapytepekuéra, haʼeháicha avei hue guasu.\n\n20 Koʼág̃a tavayguakuéra heʼi Gidgiddoni-pe: Eñemboʼe Ñandejárape, ha jajupi umi yvytýpe taveʼỹme jajeity hag̃ua mondahakuéra ári ha ñahundi chupekuéra ijyvýpe.\n\n21 Ha katu Gidgiddoni heʼi chupekuéra: Ñandejára tombotove; jaháramo hesekuéra Ñandejára ñanemoĩta ipopekuéra; upévare ñañembosakoʼíta ñande retã mbytépe, ha ñambyatýta opa ñande ehérsito, ha nañasẽmoʼãi hesekuéra, ha katu ñahaʼarõta ou peve hikuái ñande rehe; upévare Ñandejára oikoveháicha, jajapóramo upéicha haʼe omoĩta chupekuéra ñande pópe.\n\n22 Ha ojehu ary diesisiétepe, ary pahávo, Laconeo momarandu ohókuri opa upe yvy ape ári, ha ombyatýkuri hikuái ikavajukuéra, ha ikárro, ha hymba, ha ivaka ha ijovechaʼatykuéra, ha hiʼyvaraʼỹi, ha opa imbaʼehepykuéra, ha oguata miles ha decenas de miles, maymáva og̃uahẽ peve upe tenda ojeiporavovaʼekuépe oñembyatývo hikuái, oñemoʼã hag̃ua ihayhuʼỹhakuéragui.\n\n23 Ha tenda ojeiporavovaʼekue haʼe Zarahemla retã, ha tetã oĩva Zarahemla ha Abundancia retã mbytépe, heẽ, upe tape oĩva upe línea ohóva tetã Abundancia ha tetã Desolación mbyte peve.\n\n24 Ha oĩkuri heta miles tavayguakuéra oñehenóiva nefita, oñembyatýva ko tetãme. Koʼág̃a Laconeo ombyatyka chupekuéra yvy surguápe, pe tuicha ñeʼẽngái oĩ haguére yvy norteguápe.\n\n25 Ha oñemombarete hikuái ihayhuʼỹhakuéra rehe; ha oiko hikuái peteĩ tetãme, ha peteĩ atýicha, ha okyhyje hikuái ñeʼẽ Laconeo heʼivaʼekuégui, upéicha rupi oñearrepenti hikuái opa iñangaipágui; ha ohupi hikuái iñemboʼe Ñandejára Itupãme, omosãso hag̃ua chupekuéra ára ihayhuʼỹhakuéra ou vove hesekuéra ñorairõme.\n\n26 Ha ohasaʼasyeterei hikuái ihayhuʼỹhakuéra rupi. Ha Gidgiddoni ojapouka chupekuéra opáichagua árma ñorairõguasurã, ha oñemombarete hag̃ua hikuái armadúra reheve, ha moʼãha ha jyvamoʼãha reheve, oñehekomboʼe haguéicha chupekuéra.\n\n", "3-ne 4": "[center][font_size=26]Ñembyaty 4[/font_size][/center]\n\n[i]Nefita-kuéra ehérsito ipuʼaka Gadiantón mondahakuérare—Giddiani ojejuka, ha hendaguepegua, Zemnaríah, oñemosaingo—Nefita-kuéra omomorã Ñandejárape ohupytyvaʼekuére. 19–22 ary rupi Cristo rire.[/i]\n\n1 Ha ojehu opakuévo ary diesiocho umi mondaha ehersitokuéra oñembosakoʼi ñorairõrã, ha oñepyrũ oguejy ha osẽ tenda yvatégui, ha yvyty, ha taveʼỹgui, ha hendambarete, ha henda ñemimbýgui, ha oñepyrũ ojagarra hikuái umi tetã, tetã nortegua ha tetã surgua, ha oñepyrũ ojagarra hikuái opa tetã nefita-kuéra ohejareivaʼekue, ha umi tavaguasu oñemonandivaʼekue.\n\n2 Ha katu péina ápe, ndaipórikuri mymba saite ni mymba ojejuka hag̃ua umíva umi tetã nefita-kuéra ohejareivaʼekuépe, ha ndaipóri mymba ojuka hag̃ua umi mondaha ndahaʼéiramo taveʼỹmente.\n\n3 Ha umi mondaha ndaikatúi oikove ndahaʼéiramo upe taveʼỹmente, ndaipórigui tembiʼu; nefita-kuéra omonandíguikuri hetã, ha ombyatýkuri ivaka ha imymbaʼatykuéra ha opa mbaʼehepy oguerekóva, ha oñembyaty hikuái peteĩ atýpente.\n\n4 Upévare, ndaipóri mbaʼéichapa umi mondaha omonda ni ohupytývo tembiʼu, ndohóiramo ñorairõme nefita-kuéra rehe; ha nefita-kuéra oĩ peteĩ atýpente, ha hetaiterei hikuái, ha oguereko hikuái hiʼupy ha kavaju, ha vaka, ha mymbaʼaty opáichagua, oikove hag̃ua hikuái siete ary aja, ára ohaʼarõva ikatutahápe ohundi hikuái yvy ape árigui umi mondaha; ha péicha opákuri ary diesiocho.\n\n5 Ha ojehu ary diesinuévepe, Giddiani ohecha tekotevẽha oho ñorairõme nefita-kuéra rehe, ndoguerekóigui mbaʼéichapa oikovéta hikuái ndahaʼéiramo ñemonda, pokarẽ, ha jejuka rupive.\n\n6 Ha noñanimái oñemosarambívo hikuái yvy ape ári oñotỹ hag̃ua yvaraʼỹi, ani mbaʼe nefita-kuéra hoʼa hiʼarikuéra ha ojuka chupekuéra; upévare Giddiani heʼi ijehersitokuérape toho upe arýpe ñorairõme nefita-kuérare.\n\n7 Ha ojehu oho hikuái ñorairõme; ha haʼékuri sexto jasýpe; ha péina ápe, tuicha ha ivaieterei ára ohoramoguare hikuái ñorairõrã; ha oñemonde hikuái mondaha oñemondeháicha; ha ogueraha peteĩ ovecha pire ilómore, ha oñembopara tuguýpe, ha oñemoakãperõ hikuái, ha oñemoʼã akãmoʼãhápe; ha tuicha ha ivaieterei Giddiani ehérsito iñarmadúra rupi ha oñemboparapágui hikuái tuguýpe.\n\n8 Ha ojehu nefita-kuéra ehérsito, ohechávo mbaʼéichapa oĩ Giddiani ehersitokuéra, hoʼapaite hikuái yvýpe, ha ohupi iñeʼẽ Ñandejára Itupãme, operdona ha omosãso hag̃ua chupekuéra ihayhuʼỹhakuéra pógui.\n\n9 Ha ojehu ohechávo hikuái péva, Giddiani ehersitokuéra oñepyrũ osapukái, ovyʼaitereígui, oimoʼãgui nefita-kuéra hoʼa okyhyjégui ijehersitokuéra oporomondýivagui.\n\n10 Ha katu upévape ojavy hikuái, nefita-kuéra ndokyhyjéigui chuguikuéra; ha katu okyhyje hikuái Itupãgui ha ojerureʼasy hikuái chupe ñemoʼã rehe; upévare, Giddiani ehersitokuéra ou vove hiʼarikuéra oĩ hikuái ñembosakoʼípe ipuʼaka hag̃ua hesekuéra; heẽ, ombohovái chupekuéra Ñandejára puʼaka reheve.\n\n11 Ha oñepyrũ ñorairõ ko sexto jasýpe; ha tuicha ha ivaieterei upe ñorairõ, heẽ, tuicha ha ivaieterei pe jejuka guasu, jepe ndojeikuaaivaʼekue arakaʼeve upeichagua jejuka tuichaite opa Lehi tavayguakuéra apytépe osẽ guive Jerusalén-gui.\n\n12 Ha jepeve umi ñeʼẽpohýi ha ñeʼẽmeʼẽ ojapovaʼekue Giddiani, péina ápe, nefita-kuéra ipuʼaka hesekuéra, upéicha rupi ojevy hikuái henonderãkuéra.\n\n13 Ha ojehu Gidgiddoni heʼi ijehersitokuérape omuñavaʼerãha chupekuéra pe taveʼỹ rembeʼy peve, ha ani hag̃ua ohejarei tapére avave hoʼávape ipopekuéra; ha péicha omuña ha ojuka hikuái chupekuéra, pe taveʼỹ rembeʼy peve, jepe okumplipa peve hikuái Gidgiddoni heʼiháicha.\n\n14 Ha ojehu Giddiani, oñemboʼy ha oñorairõvaʼekue pyʼaguasu reheve, oñemuña oñani aja; ha ikaneʼõvo hetaite oñorairõ haguére ohupyty hikuái chupe ha ojuka. Ha péicha ipaha Giddiani upe mondaha.\n\n15 Ha ojehu nefita-kuéra ehérsito oho jey hendambaretépe. Ha ohasa pe ary diesinueve, ha mondahakuéra ndouvéi ñorairõme; ni ary veintepe ndouvéi hikuái.\n\n16 Ni ary veintiúnope ndoúi hikuái ñorairõme, ha katu og̃uahẽ hikuái opáguio omongora hag̃ua Nefi tavayguakuérape; oimoʼãgui hikuái omohaʼeñóramo chupekuéra hetãkuéragui ha ojeréramo hesekuéra opárupi, ha oipeʼáramo chuguikuéra imbaʼekuéra ambue tetãme, omyañataha chupekuéra oñemoĩ hag̃ua ipoguýpe oipotaháicha hikuái.\n\n17 Koʼág̃a, ohenói hikuái ambue mburuvicha, hérava Zemnaríah; upéicha Zemnaríah haʼe pe omoĩukavaʼekue ñemongora.\n\n18 Ha katu péina ápe, péva ouporã nefita-kuérape; ndaikatúigui mondahakuéra ojoko upe tenda heta ára ikatu hag̃uáicha omovã nefita-kuérape, oguereko rupi hikuái heta hiʼupyrã,\n\n19 Ha ndaipórigui hiʼupy mondahakuéra apytépe; ha péina ápe, ndoguerekóigui hikuái mbaʼeve oikove hag̃ua ndahaʼéiramo soʼo, ha ohupyty hikuái upe soʼo taveʼỹme;\n\n20 Ha ojehu saʼive mymbajejuka pe taveʼỹme upéicha rupi mondahakuéra haimete omano ñembyahýigui.\n\n21 Ha nefita-kuéra osẽ meme jeguatápe arakue ha pyharekue, ha hoʼa ijehersitokuéra ári, ha ombojaʼo chupekuéra miles ha decenas de miles-pe.\n\n22 Ha upéicha Zemnaríah tavayguakuéra ohejase hembipota, tuichaite ñehundi oúva rupi chupekuéra ára ha pyhare.\n\n23 Ha ojehu Zemnaríah heʼi itavayguakuérape omopuʼã hag̃ua upe ñemongora, ha oguata hag̃ua tenda yvy norte mombyryvehápe.\n\n24 Ha koʼág̃a, Gidgiddoni oikuaávo haʼekuéra ojaposéva, ha oikuaávo ikangyha hikuái ndoguerekóigui tembiʼu, ha tuichaite mbaʼevai ojejapovaʼekue ijapytepekuérare, upévare omondo pyharekue ijehérsito, ha ojoko chuguikuéra iñesẽ, ha omoĩ ijehersitokuérape tenda ojevytahárupi hikuái.\n\n25 Ha ojapo hikuái upéva pyharekue, ha oñemotenonde hikuái mondahakuérare, upéicha upe koʼẽme, koʼãva oñepyrũvo oguata, ojojuhu nefita-kuéra ehérsito ndive henonde ha hapykue gotyo.\n\n26 Ha mondahakuéra oĩva sur gotyo avei oñemomombyry hendakuéragui ojevytaha rupi. Ha opa koʼã mbaʼe ojejapókuri Gidgiddoni heʼígui.\n\n27 Ha oĩ hetaiterei miles ijapytepekuéra oñemoĩva prisionéroramo nefita-kuéra poguýpe, ha hembyrépe ojuka hikuái.\n\n28 Ha ojagarra hikuái imburuvichakuéra, Zemnaríah-pe, ha omosaingo chupe peteĩ yvyra rehe, heẽ, pe yvyra rakãgui omano meve. Ha omosaingo rire chupe omano meve, oity hikuái upe yvyramáta yvýpe, ha osapukái, heʼívo:\n\n29 Ñandejára toñongatu itavayguakuérape tekojoja ha korasõ marangatúpe, ojeity hag̃ua yvýpe opavave ojukaséva chupekuéra puʼaka ha mbaʼevai ñemi rupi, jepeve ojeity haguéicha ko kuimbaʼépe yvýpe.\n\n30 Ha ovyʼa hikuái, ha osapukái jey peteĩ ñeʼẽme, heʼívo: Abraham Tupã, ha Isaac Tupã, ha Jacob Tupã tomoʼã ko tavayguakuérape tekojojápe, ohenói aja pukukue Itupã réra ojerurévo ñemoʼã rehe.\n\n31 Ha ojehu opurahéi hikuái, oñondivepa, ha omomorã Itupãme tuichaite mbaʼeporã ojapovaʼekue hesekuérare, oñongatúvo chupekuéra ani hag̃ua hoʼa ihayhuʼỹhakuéra pópe.\n\n32 Heẽ, ha ojerureʼasy hikuái: Hosana Tupã Ijyvatevévape. Ha ojerureʼasy hikuái: Tojehovasa Tupã Ñandejára Ipuʼakapáva réra, Tupã Ijyvatevéva.\n\n33 Ha ikorasõkuéra henyhẽ vyʼapavẽgui, oñohẽ meve heta tesay, Tupã pyʼaporã guasu rupi omosãsóvo chupekuéra ihayhuʼỹhakuéra pógui; ha oikuaa hikuái haʼehague iñarrepentimiénto ha iñemomirĩ rupi ojeipeʼaha chupekuéra peteĩ ñehundi opaveʼỹvagui.\n\n", "3-ne 5": "[center][font_size=26]Ñembyaty 5[/font_size][/center]\n\n[i]Nefita-kuéra oñearrepenti ha oheja iñangaipakuéra—Mormón ohai itavayguakuéra rembiasakue ha omombeʼu upe ñeʼẽ ijapyraʼỹva—Israel oñembyatýta iñemosarambi pukúgui. 22–26 ary rupi Cristo rire.[/i]\n\n1 Ha koʼág̃a péina ápe, ndaipóri oikovéva opa nefita tavayguakuéra apytépe odudáva ni michĩmi opa ñeʼẽ heʼivaʼekue profetakuéra marangatu; oikuaágui hikuái tekotevẽha oñekumpli.\n\n2 Ha oikuaa hikuái tekotevẽha Cristo oúkuri, hetaite techaukaha oñemeʼẽvaʼekuére, profetakuéra oñeʼẽ haguéicha; ha umi mbaʼe oikomavaʼekue rupi opavave oikuaa tekotevẽha oñekumpli opa mbaʼe oñeñeʼẽ haguéicha.\n\n3 Upévare oheja hikuái opa iñangaipakuéra, ha hembiapokyʼakuéra, ha hembiapovaikuéra, ha oipytyvõ hikuái Tupãme jesarekópe ára ha pyhare.\n\n4 Ha koʼág̃a ojehu ojagarra rire hikuái opavave mondahakuérape prisionéroramo, upéicha rupi nokañýi ni peteĩ umi omanoʼỹva, omboty hikuái kaʼirãime iprisionerokuérape, ha omboʼeuka hikuái chupekuéra Tupã ñeʼẽ; ha opavave oñearrepentívape iñangaipágui ha ojapóva konvénio ndoporojukamoʼãveimaha oñemosãso.\n\n5 Ha katu opavave ndojapóiva konvénio, ha ojapove umi jejuka ñemi ikorasõme, heẽ, opa ojejuhúva oñeʼẽpohýi hína ijoykeʼýpe oñekondena ha ojehavira léipe heʼiháicha.\n\n6 Ha péicha ombopahákuri hikuái umi ñaña, ñemi, ha ijejaʼeʼỹva ñembojoaju, ojeiporuvaʼekue ojejapo hag̃ua hetaite tembiapoñaña, ha hetaite jejuka.\n\n7 Ha upéicha opákuri ary veintidos, ha ary veintitres avei, ha veinticuatro, ha veinticinco; ha péicha ohasákuri veinticinco ary.\n\n8 Ha heta mbaʼe oikókuri, oĩva tesa ohecháva tuicha ha imbaʼeguasúvaicha; upevére, ndaikatúi ojehaipa ko kuatiañeʼẽme; heẽ, ko kuatiañeʼẽ ndaikatúi oguereko ni sentésimo pehẽngue ojejapovaʼekue hetaite tavayguakuéra apytépe veinticinco ary pukukue aja;\n\n9 Ha katu péina ápe oĩ kuatiajehaipyre oguerekóva opa ko tavayguakuéra rembiapo; ha Nefi ojapókuri peteĩ ñemombeʼu mbykyvéva ha katu añeteguáva.\n\n10 Upévare che ahaíkuri che kuatiajehaipyre koʼã mbaʼégui Nefi kuatiajehaipyrépe oĩháicha, ojehaivaʼekue pláncha ári hérava Nefi pláncha.\n\n11 Ha péina ápe, che ahai kuatiajehaipyre pláncha ajapovaʼekue che pópe ári.\n\n12 Ha péina ápe, che réra Mormón, añehenóiva upéicha tetã Mormón rupi, tetã Alma omopuʼã haguépe pe tupao tavayguakuéra apytépe, heẽ, peteĩha tupao oñemopuʼãvaʼekue ijapytepekuéra hembiapovai rire hikuái.\n\n13 Péina ápe, che haʼe Cristo remimboʼe, pe Tupã Raʼy. Haʼe cherenói amombeʼu hag̃ua iñeʼẽ itavayguakuéra apytépe, oguereko hag̃ua hikuái tekove opaveʼỹva.\n\n14 Ha tekotevẽkuri che, Tupã rembipotáicha, umi omanomavaʼekue ñemboʼe, imarangatuvaʼekue, oñekumpli hag̃ua ojeroviaháicha hikuái, ajapo peteĩ kuatiajehaipyre koʼã mbaʼe oikovaʼekuégui—\n\n15 Heẽ, peteĩ kuatiajehaipyre mbykymi oikovaʼekuégui ára Lehi osẽramoguare guive Jerusalén-gui, jepe ko ára peve.\n\n16 Upévare che ajapo che kuatiajehaipyre umi ñemombeʼu ohaivaʼekue che mboyveguarégui, oñepyrũ meve che ára;\n\n17 Ha upéi ajapo peteĩ kuatiajehaipyre umi mbaʼe che ahechavaʼekuégui che resápe.\n\n18 Ha che aikuaa kuatiajehaipyre ajapóva ijoja ha añeteguaha; upevére oĩ heta mbaʼe, ore ñeʼẽme, ndaikatúiva rohai.\n\n19 Ha koʼág̃a ambopaha che ñeʼẽ, chereheguáva, ha ameʼẽ che ñemombeʼu mbaʼe oikovaʼekuégui che mboyve.\n\n20 Che haʼe Mormón, ha haʼe Lehi ñemoñare añete. Aguereko mbaʼérepa ahovasávo che Tupã ha che Salvador Jesucristo, oguenohẽgui ñande rukuérape Jerusalén retãgui, (ha avave ndoikuaaivaʼekue ndahaʼéiramo haʼe ha umi oguenohẽvaʼekue upe tetãgui) ha omeʼẽ haguére chéve ha che tavayguakuérape hetaite jeikuaapy ñane ánga salvasiõrã.\n\n21 Añetehápe haʼe ohovasákuri Jacob róga, ha iporiahuverekókuri José ñemoñare ndive.\n\n22 Ha upéicha rupi Lehi raʼykuéra iñeʼẽrenduháicha hembiapoukapykuérare haʼe ohovasavaʼekue chupekuéra ha omoakãrapuʼã iñeʼẽme heʼiháicha.\n\n23 Heẽ, ha añetehápe haʼe ogueru jeýta José ñemoñare rembyrépe Ñandejára Itupã jeikuaápe.\n\n24 Ha añetehápe oikoveháicha Ñandejára, ombyatýta irundy tetã pehẽnguégui opavave Jacob ñemoñare rembyrépe, oñemosarambíva opa yvy ape ári.\n\n25 Ha ojapo haguéicha konvénio opa Jacob róga ndive, upéicha upe konvénio ojapovaʼekue Jacob róga ndive oñekumplíta hiʼárape, oñemoĩjey hag̃ua jeikuaápe opa Jacob rógape upe konvénio haʼe ojapovaʼekuégui hendivekuéra.\n\n26 Ha upéramo oikuaáta hikuái Irredentórpe, haʼéva Jesucristo, Tupã Raʼy; ha upéramo oñembyatýta chupekuéra irundy tetã pehẽnguégui hetãme, oñemosarambi haguégui; heẽ, oikoveháicha Ñandejára upéicha oikóta. Amén.\n\n", "3-ne 6": "[center][font_size=26]Ñembyaty 6[/font_size][/center]\n\n[i]Nefita-kuéra oñakãrapuʼã—Oñepyrũ orgúllo, mbaʼehepy, ha aty ñembojoavy—Tupao oñembojaʼo ñesẽnguéra rupi—Satana ogueraha tavayguakuéra otiʼỹme opuʼã hag̃ua—Heta profetakuéra ojerure pe arrepentimiénto ha ojejuka—Ijukaharekuéra opuʼã ojagarra hag̃ua upe tetã ñeisãmbyhy. 26–30 ary rupi Cristo rire.[/i]\n\n1 Ha koʼág̃a ojehu nefita tavayguakuéra ohopajey hetãme ary veintiseis-pe, mayma yvypóra, hogaguakuéra ndive, ivaka ha ijovechaʼatykuéra reheve, ikavaju ha hymbakuéra reheve, ha opa mbaʼe imbaʼekuérava reheve.\n\n2 Ha ojehu ndoʼupái hikuái hiʼupykuéra; upévare ogueraha hendivekuéra opa mbaʼe ndoʼuivaʼekue, opa hiʼyvaraʼỹi opaichaguáva, ha hiʼóro, ha ipláta, ha opa imbaʼehepykuéra, ha ohojey hikuái hetãme ha imbaʼekuérape, norte ha súrpe, yvy norte ha yvy surguápe.\n\n3 Ha omeʼẽ hikuái yvy mondahakuérape ojapovaʼekue konvénio oñongatutaha tetãmegua pyʼaguapy, umi haʼeséva gueteri lamanita, hetaháicha hikuái, oguereko hag̃ua, hembiapokuéra rupi, hembiʼurã; ha péicha omoĩ hikuái pyʼaguapy opa upe tetãme.\n\n4 Ha oñepyrũ jey oñakãrapuʼã ha oñembotuichaiterei hikuái; ha ohasa ary veintiseis ha veintisiete, ha oĩ tuicha ñemohendaporã upe tetãme; ha ojapókuri hikuái ileikuéra tekojoja ha hustísiape heʼiháicha.\n\n5 Ha koʼág̃a ndaipóri mbaʼeve opa upe tetãme ndohejáiva tavayguakuéra oñakãrapuʼã meme, ndoʼáiramo hikuái tembiapovaípe.\n\n6 Ha koʼág̃a, haʼékuri Gidgiddoni, ha upe hue, Laconeo, ha umi oñehenoivaʼekue mburuvicharã, umi omoĩvaʼekue ko tuichaite pyʼaguapy upe tetãme.\n\n7 Ha ojehu oĩ heta tavaguasu oñemopuʼã jeýva, ha heta tavaguasu tuja oñemyatyrõva.\n\n8 Ha ojejapo heta tape, ha oñemoĩ heta jeguataha, oporogueraháva tavaguasúgui tavaguasúpe, ha peteĩ tetãgui ambue tetãme, ha peteĩ hendágui ambue hendápe.\n\n9 Ha péicha ohasa ary veintiocho, ha tavayguakuéra oguereko pyʼaguapy meme.\n\n10 Ha katu ojehu ary veintinuevepe oñepyrũ oĩ joavyʼimi tavayguakuéra apytépe; ha oĩ opuʼãva orgúllo ha jejapópe hetaitereígui ipirapirekuéra, heẽ, ojapo peve hikuái tuicha ñemuña;\n\n11 Ha oĩkuri heta ohepymeʼẽva upe tetãme, ha avei heta avogádo, ha heta tendota.\n\n12 Ha tavayguakuéra oñepyrũ ojoavy ojuehegui oguerekóva rupi, ipirapire ha oñemoarandukuaaháicha rupi; heẽ, oĩ oĩva jeikuaaʼỹme imboriahúgui, ha ambuekuéra katu ohupyty heta kuaapy ipirapire hetágui.\n\n13 Oĩ oñembotuicháva ijorgúllope, ha ambuekuéra oñemomirĩeterei; ha oĩ omeʼẽjeýva mbaʼevai mbaʼevaíre, ha upe aja ambuekuéra katu ohasa mbaʼevai ha ñemuña ha opáichagua jeikoʼasy, ha ndojevýi hikuái omeʼẽjeývo mbaʼevai, ha katu oñemomirĩ ha oñembyasy hikuái Tupã renondépe.\n\n14 Ha upéicha oĩkuri tuicha ñembojoavy opa upe tetãme, upéicha rupi oñepyrũ oñembojaʼo upe tupao; heẽ, upéicha rupi ary treinta-pe oñembojaʼo pe tupao opa upe tetãme ndahaʼéiramo mbovymi lamanita-kuéra apytépe oñekonvertivaʼekue jerovia añetépe; ha haʼekuéra ndojeiséi upévagui, ha opyta atã hikuái, ñemovãʼỹme, ha ndokuʼéi, ha oñemoĩporã hikuái iñeʼẽrendu hag̃ua Ñandejára rembiapoukapykuérare opa jesarekópe.\n\n15 Koʼág̃a, ko tavayguakuéra rembiapovai haʼékuri kóva rupi—Satana oguereko tuicha puʼaka, omokyreʼỹ meve tavayguakuérape ojapo hag̃ua opáichagua tembiapovai, ha ombotuicha chupekuéra orgúllope, oipyʼaraʼãvo chupekuéra oheka hag̃ua puʼaka, ha autorida, ha pirapire, ha mbaʼerei yvorapegua.\n\n16 Ha upéicha Satana ombojere tavayguakuéra korasõ ojapo hag̃ua opáichagua tembiapovai; upévare ovyʼákuri hikuái pyʼaguapýpe mbovymi arýnte.\n\n17 Ha upéicha, oñepyrũvo ary treinta—tavayguakuéra oñemeʼẽvo heta ára aja ojeguerahauka hag̃ua aña jeipyʼaraʼãre haʼe oguerahasehápe chupekuéra, ha ojapo hag̃ua opáichagua tembiapovai haʼe oipotáva—ha upéicha oñepyrũvo ko, ary treinta, oĩkuri hikuái peteĩ tembiapoñaña vaiete ñeimépe.\n\n18 Koʼág̃a, ndojapói hikuái angaipa jeikuaaʼỹme, oikuaágui hikuái Tupã rembipota hendivekuéra g̃uarã, oñemboʼéguikuri chupekuéra; upévare oñemoĩ hikuái Tupã rehe oñemoĩséguinte.\n\n19 Ha koʼãva oikókuri Laconeo árape, Laconeo raʼy, oguapýgui Laconeo itúva apykápe ha oisãmbyhy tavayguakuérape upe arýpe.\n\n20 Ha oñepyrũ oĩ yvypóra yvágagui iñapytuʼũrokýva ha oñemboúva, oikóva tavayguakuéra apytépe opa upe tetã rupi, oporomboʼe ha otestifikáva kyhyjeʼỹme tavayguakuéra angaipakuéra ha rembiapovaikuéragui, ha otestifika chupekuéra pe rredensiõ Ñandejára ojapótava itavayguakuéra rehe, térã ambue ñeʼẽme, Cristo jeikovejey rehe; ha otestifika hikuái kyhyjeʼỹme iñemano ha ijehasaʼasykuéragui.\n\n21 Koʼág̃a oĩ tavayguakuéra apytépe ipochyetereíva umi otestifikavaʼekue koʼã mbaʼe rupi; ha umi ipochýva haʼe hue guasukuéra, ha umi haʼevaʼekue sumo sacerdote ha avogádo; heẽ, mayma umi haʼéva avogádo ipochy umi omeʼẽva ndive testimónio koʼã mbaʼégui.\n\n22 Koʼág̃a ndaipórikuri avogádo ni hue ni sumo sacerdote ipuʼakáva ojukauka hag̃ua peteĩme ndahaʼéiramo upe tetãmegua sãmbyhyhára okondenáramo chupe.\n\n23 Koʼág̃a oĩkuri heta umi otestifikavaʼekue mbaʼe Cristo reheguáva apytégui, otestifikavaʼekue kyhyjeʼỹme, umívape huekuéra ojagarra ha ojuka ñemiháme, upévagui ijejukakuéra jeikuaa nog̃uahẽi tetãmegua sãmbyhyhárape.\n\n24 Koʼág̃a péina ápe, upéva ombohováikuri umi tetãmegua léi ndojeipeʼaivaʼerãha peteĩ kuimbaʼégui hekove, ndeʼíriramo upe tetãmegua sãmbyhyhára.\n\n25 Upévare oñemeʼẽ peteĩ jerure Zarahemla retãme, upe tetãmegua sãmbyhyhárape, umi hue rehe okondenavaʼekue ñemanóme Ñandejára profetakuérape, ndahaʼéire léipe heʼiháicha.\n\n26 Koʼág̃a ojehu ojagarra ha ogueraha hikuái chupekuéra hue renondépe, ojehusga hag̃ua hembiapovai rehe, léipe oñemeʼẽvaʼekue tavayguakuérare heʼiháicha.\n\n27 Koʼág̃a ojehu umi hue heta iñangirũ ha hogaguakuéra; ha hembyre, heẽ, jepeve opa avogádo ha sumo sacerdote, oñembyaty oñondive, ha ojoaju umi hue ojehusgátava léi rupive rogayguakuéra ndive.\n\n28 Ha ojapo hikuái konvénio oñondive, heẽ, jepeve konvénio omoĩvaʼekue umi ymaguare, konvénio aña omeʼẽ ha oisãmbyhyvaʼekue, oñemoĩ hag̃ua hikuái opa tekojoja rehe.\n\n29 Upévare oñemoĩ hikuái Ñandejára tavayguakuéra rehe, ha ojapo hikuái konvénio ohundi hag̃ua chupekuéra, ha omosãso hag̃ua hustísia poguýgui umi hembiapovaívape oporojuka haguére ojejapótagui léipe heʼiháicha.\n\n30 Ha ojapyhara hikuái hetãmegua léi ha derécho; ha ojapo hikuái konvénio oñondive ohunditaha sãmbyhyhárape, ha omoĩtaha peteĩ rréi upe tetã ári, anivéma hag̃ua isãso ha katu oĩ hag̃ua rréi poguýpe.\n\n", "3-ne 7": "[center][font_size=26]Ñembyaty 7[/font_size][/center]\n\n[i]Pe hue guasu ojejuka, ohundi hikuái upe tetã ñeisãmbyhy, ha tavayguakuéra oñembojaʼo trívupe—Jacob, peteĩ anti Cristo-gui, oiko rréi peteĩ mbaʼevai aty ñemígui—Nefi omboʼe arrepentimiénto ha jerovia—Angelkuéra oministra chupe opa ára, ha haʼe omopuʼã ijoykeʼýpe omanovaʼekue apytégui—Oĩ heta oñearrepenti ha oñemongaraíva. 30–33 ary rupi Cristo rire.[/i]\n\n1 Koʼág̃a péina ápe, che ahechaukáta peẽme nomoĩrihague hikuái rréi upe tetãme; ha katu kóva ko arýpe, heẽ, ary treinta-pe, oporohundi hikuái huekuéra apyka ári, heẽ, ojuka hikuái hue guasu upe tetãmeguápe.\n\n2 Ha tavayguakuéra oñembojaʼo peteĩva ambuéva rehe; ha oñembojaʼo hikuái trívupe; opavave kuimbaʼe hogaguakuéra ha ipehẽnguekuéra ha iñangirũnguéra oguerekoháicha; ha upéicha ohundi hikuái upe tetãmegua ñeisãmbyhy.\n\n3 Ha opavave trívu ohenói peteĩ mburuvicha térã tendota hiʼarikuéra; ha upéicha oiko chuguikuéra trívu ha trivugua tendota.\n\n4 Koʼág̃a péina ápe, ndaipóri kuimbaʼe ijapytepekuéra oguerekoʼỹva heta hogaguakuéra ha pehẽngue ha angirũnguéra; upévare itrivukuéra tuichaiterei.\n\n5 Koʼág̃a ojejapo opa koʼã mbaʼe, ha ndaipórikuri gueteri ñorairõ ijapytepekuéra; ha opa ko tembiapovai oúkuri tavayguakuéra ári oñemeʼẽgui hikuái Satana puʼakápe.\n\n6 Ha oñehundi upe tetã ñeisãmbyhy apopyrã, umi profetakuéra jukahare angirũ ha pehẽnguekuéra mbaʼevaiñemi rupi.\n\n7 Ha omoñepyrũ hikuái tuicha joavy upe tetãme, upéicha rupi haimete opavave tavayguakuéra hekojojavévagui oiko hekoñañáva; heẽ, ijapytepekuéra niko mbovymínte oĩ kuimbaʼe hekojojáva.\n\n8 Ha upéicha ohasaʼỹre seis ary, hetave tavayguakuéra apytégui oikóma hekoñañáva, pe jagua hoʼujeyháicha ivómito, térã kure ojapajereiháicha tujúpe.\n\n9 Koʼág̃a ko mbaʼevai ñemi, ogueruvaʼekue tuichaite tembiapovai tavayguakuéra ári, oñembyaty chupekuéra ha omoĩ iñakãháramo peteĩ kuimbaʼépe ohenóiva hikuái Jacob.\n\n10 Ha ohenói hikuái chupe irréiramo; upévare opyta peteĩ rréiramo ko aty ñaña ári; ha haʼékuri peteĩva umi ohupi hatãvevaʼekue iñeʼẽ profetakuérare otestifikavaʼekue Cristo rehe.\n\n11 Ha ojehu naimbaretéi hikuái hetakuépe umi tavayguakuéra trívuicha, opytáva joajúpe ndahaʼéiramo imburuvichakuéra umi omoĩva ileikuéra, opavave itrívuicha; upevére ndojoayhúi hikuái; ha jepeve ndahaʼéi hikuái tavayguakuéra hekojojáva, ojoaju hikuái ijehayhuʼỹme umi ojapovaʼekue rehe konvénio ohundi hag̃ua upe tetã ñeisãmbyhy.\n\n12 Upévare, Jacob ohechávo ihayhuʼỹhakuéra hetaveha chuguikuéra, haʼévo haʼe pe atypegua rréi, upévare heʼi itavayguakuérape tokañy tenda mombyryvéva tetã norteguápe, ha upépe tomopuʼã hikuái peteĩ rréino ijupekuéra g̃uarã, ojoaju peve hendivekuéra umi osẽvaʼekue, (ombojuruheʼẽgui chupekuéra heʼívo oĩtaha heta osẽva) ha ohupyty hikuái mbarete oikotevẽva oñorairõ hag̃ua tavayguakuéra trívu rehe; ha upéicha ojapo hikuái.\n\n13 Ha ipyaʼetereígui iguatakuéra ndaikatúi ojejoko ha ohóma hikuái tavayguakuéra ikatuʼỹháme ohupyty chupekuéra. Ha upéicha opa ary treinta; ha upéicha oĩkuri Nefi tavayguakuéra rembiapokuéra.\n\n14 Ha ojehu ary treinta y uno-pe oñembojaʼo hikuái trívupe, opavave kuimbaʼe hogayguakuéraicha, ipehẽngue ha iñangirũnguéra; upevére heʼíkuri hikuái ndohomoʼãiha ñorairõme peteĩva ambuéva rehe; ha katu ndojoajúi hikuái ileikuérape, ha hetã ñeisambyhýpe, koʼãva oñemoĩgui imburuvicha ha hendotakuéra oipotaháicha. Ha katu omoĩ hikuái léi mbarete peteĩ trívu ndojapoivaʼerãha ivaíva ambue rehe, upéicha rupi ohupytyʼimi hikuái pyʼaguapy upe tetãme; upevére, ikorasõkuéra oñemomombyry Ñandejára Itupãgui, ha oitaʼapi hikuái profetakuérape ha omosẽ hikuái ijapytepekuéragui.\n\n15 Ha ojehu Nefi—oúguikuri hendápe angelkuéra ha avei Ñandejára ñeʼẽ, upévare ohechávokuri ángel, ha haʼégui testígo hesápe, ha oñemeʼẽgui chupe puʼaka oikuaa hag̃ua Cristo ministériogui, ha haʼégui avei testígo hesa rupive tavayguakuéra ojevyha tekojojágui tekoñaña ha tembiapokyʼakuérape;\n\n16 Upévare, oipyʼapýgui chupe ikorasõ atã ha iñapytuʼũ ypytũ—osẽ ijapytepekuéra upe arýpe, ha oñepyrũ otestifika, kyhyjeʼỹme, pe arrepentimiénto ha angaipa jorágui Ñandejára Jesucristo-re jerovia rupi.\n\n17 Ha oministra chupekuéra heta mbaʼe; ha ndaikatúi ojehaipa, ha ipehẽnguénte ndohupytymoʼãi, upévare ndojehaíri ko kuatiañeʼẽme. Ha Nefi oministra puʼaka ha autorida tuicha reheve.\n\n18 Ha ojehu ipochy hendive hikuái, jepe haʼe ipuʼakavégui chuguikuéra, ndaikatúigui ogueroviaʼỹ hikuái iñeʼẽnguéra, tuichaitereígui ijerovia Ñandejára Jesucristo rehe upévare angelkuéra oministra chupe opa ára.\n\n19 Ha Ñandejára rérape omosẽ okápe aña ha espíritu kyʼa; ha jepeve omopuʼã peteĩ ijoykeʼýpe omanovaʼekue apytégui, tavayguakuéra oitaʼapi ha ojuka rire chupe.\n\n20 Ha tavayguakuéra ohecha, ha haʼe testígo umívagui, ha ipochy hendive ipuʼaka rupi; ha ojapo avei haʼe heta ambue milágro, tavayguakuéra resa renondépe, Jesús rérape.\n\n21 Ha ojehu opa ary treinta y uno, ha ndaipóri oñekonvertíva Ñandejárape ndahaʼéiramo mbovymínte; ha katu opavave oñekonvertíva ohechauka tavayguakuérape añetehápe ouhague hendapekuéra Tupã puʼaka ha Espíritu, oĩva Jesucristo ndive, haʼekuéra ojeroviávare.\n\n22 Ha opavave umi oñeguenohẽvaʼekuégui aña, ha oñemongueravaʼekue imbaʼasy ha imbaʼevaígui, ohechauka tavayguakuérape añetehápe Tupã Espíritu ombaʼapohague hesekuéra, ha oñemonguerahague hikuái; ha avei ohechauka hikuái techaukaha ha ojapoʼimi milágro tavayguakuéra apytépe.\n\n23 Péicha opa avei ary treinta y dos. Ha Nefi ojerureʼasy tavayguakuérape oñepyrũvo ary treinta y tres; ha omboʼe chupekuéra pe arrepentimiénto ha umi angaipa jora.\n\n24 Koʼág̃a che aipota penemanduʼa avei, ndaiporihague ni peteĩ oñearrepentíva noñemongaraíriva ýpe.\n\n25 Upévare, Nefi oʼordena kuimbaʼépe kóva ko ministériope, opavave oúvape chupekuéra oñemongaraivaʼerã ýpe, ha upéva haʼe hag̃ua testígo ha testimónioramo Tupãme, ha tavayguakuérape, oñearrepentihague hikuái ha oñemeʼẽhague chupekuéra iñangaipa jora.\n\n26 Ha oĩkuri heta oñepyrũvo ko ary oñemongaraivaʼekue arrepentimientorã; ha upéicha ohasa hetave upe ary.\n\n", "3-ne 8": "[center][font_size=26]Ñembyaty 8[/font_size][/center]\n\n[i]Aravai, yvyryrýi, tatarendy, torvellíno, ha tuicha mbaʼevai otestifika Cristo oñemoĩhague kurusúre—Heta tavayguakuéra oñehundi—Ypytũ oñuã upe tetã mbohapy ára aja—Umi oikovéva ojaheʼo mbaʼe ohaʼarõvare chupekuéra. 33–34 ary rupi Cristo rire.[/i]\n\n1 Ha koʼág̃a ojehu ore kuatiajehaipyrépe heʼiháicha, ha roikuaa añeteguaha, ha péina ápe, peteĩ kuimbaʼe hekojojáva oguerahákuri umi kuatiajehaipyre—añetehápe haʼe ojapókuri heta milágro Jesús rérape; ha ndaipóri ni peteĩ kuimbaʼe ikatúva ojapo milágro Jesús rérape naipotĩmbáiramo iñangaipágui.\n\n2 Ha koʼág̃a ojehu, ko yvypóra ndojavýirirekuri ore ára jeipapápe, ohasáma ary treinta y tres.\n\n3 Ha tavayguakuéra oñepyrũ ohaʼarõ mbarete techaukaha omeʼẽvaʼekue proféta Samuel, upe lamanita, heẽ, ára oĩtahápe pytũ yvy ape ári mbohapy ára pukukue aja.\n\n4 Ha oñepyrũ oĩ joavy tuicha ha ñorairõ tavayguakuéra apytépe, ojehechaukáramo jepékuri hetaite techaukaha.\n\n5 Ha ojehu ary treinta y cuatro-pe, jasy peteĩháme, irundy ára jave, ou peteĩ aravai tuicháva, arakaʼeve ojeikuaaháicha opa upe tetãme.\n\n6 Ha oĩ avei peteĩ yvytu tuicha ha ivaietereíva; ha oĩ arasunu vai, upéicha rupi omboryrýi pe yvy oñembojaʼopataramoguáicha.\n\n7 Ha oĩ aravera omimbipáva, arakaʼeve ndojeikuaaháicha opa upe tetãme.\n\n8 Ha tavaguasu Zarahemla okaipa.\n\n9 Ha tavaguasu Moroni ojahoga yguasu ipypukuvehápe, ha oikóva ipype ojahogapa.\n\n10 Ha oñembyaty yvy tavaguasu Moroníah ári, ha upéicha tavaguasurangue opyta peteĩ yvyty guasu.\n\n11 Ha oĩ peteĩ ñehundi tuicha ha ivaietereíva yvy surguápe.\n\n12 Ha katu péina ápe, oĩ peteĩ ñehundi tuichaitereive ha ivaietereivéva yvy norteguápe; ha péina ápe, opa yvy ape oñemoambue, pe aravai ha torvellíno rupi, ha arasunu ha aravera, ha umi tuichaite yvyryrýi oĩva opa tetãme rupi.\n\n13 Ha ojeka umi tape, ha umi jeguataha oñembyai, ha heta tenda ipereivaʼekue ojoavypa.\n\n14 Ha ojahoga heta tavaguasu tuicha ha hechapyrãva, ha heta okaipa, ha heta oñemomýi hoʼapa peve yvýpe hogaguasukuéra, ha oikóva ipype omano, ha umi tenda oñemonandi.\n\n15 Ha oĩ tavaguasu opytáva; ha katu mbaʼevai ohasáva tuichaiterei, ha heta ipype oikóva omano.\n\n16 Ha oĩ ojegueraháva torvellíno rehe; ha avave ndoikuaái moõpa oho, oikuaánte hikuái ojeguerahahague.\n\n17 Ha péicha oñembyaipa yvy ape, umi aravai, ha arasunu, ha aravera, ha yvyryrýi rupi.\n\n18 Ha péina ápe, itakuéra ojeka; ha oñembojaʼo opa yvy ape ári, ha upéicha rupi oñemopehẽnguepaite, ha otiri ha ojeka, opa upe tetã ape ári.\n\n19 Ha ojehu opávo umi arasunu, ha aravera, ha yvytuvai, ha arapochy, ha yvyryrýi—péina ápe, hiʼare mbohapy aravo rupi—ha oĩ heʼíva ipukuvehague; upevére, opa koʼã mbaʼe tuicha ha ivaietéva oikókuri mbohapy aravo aja rupi—ha péina ápe, upéramo oĩ ypytũ yvy ape ári.\n\n20 Ha ojehu oĩ pytũ iñanambusúva opa yvy ape ári, upéicha rupi umi tekove ndoʼaivaʼekue oikóva upépe ikatu oñandu pe ypytũ timbo;\n\n21 Ha ndaikatúi oĩ tesape, pe pytũ rupi, ni tataindy, ni tesape kangymi, ni ndaikatúi ombojepota tata ijyvyra porã ha ipirúva reheve, ha upéicha ndaikatúi oĩ mbaʼevéichagua tesape;\n\n22 Ha ndojekuaái mbaʼevéichagua tesape, ni tata, ni tesape kangymi, ni kuarahy, ni jasy, ni mbyjakuéra, tuichaitereígui ypytũ timbo oĩva yvy ape ári.\n\n23 Ha ojehu mbohapy ára aja pukukue upéicha ndojehechái ni peteĩ tesape; ha oĩ tuicha jaheʼo ha sapukái ha tasẽ meme opa tavayguakuéra apytépe; heẽ, tuicha tavayguakuéra pyahẽ, pe ypytũ ha ñehundi guasu ouvaʼekuére chupekuéra.\n\n24 Ha peteĩ tendápe oñehendu chupekuéra ojerureʼasy, heʼívo: O ñañearrepentírire ko tuicha ha ivaietéva ára mboyve, upéramo ojesalvavaʼerãmoʼã ñande joykeʼykuéra, ha ndokairivaʼerãmoʼã hikuái pe tavaguasu tuichaite Zarahemla-pe.\n\n25 Ha ambue tendápe oñehendu chupekuéra ojerureʼasy ha ojaheʼo, heʼívo: O ñañearrepentírire ko tuichaite ha ivaietéva ára mboyve, ha ndajajukái ha ndajaʼitaʼapíririre, ha nañamosẽirire okápe profetakuérape; upéicharire ñande sy ha ñande rajy porãnguéra, ha ñane mitãnguéra ojesalvavaʼerãmoʼã, ha noñeñotỹivaʼerãmoʼã tavaguasu tuichaitéva Moroníah-pe. Ha péicha tuicha ha ivaiete tavayguakuéra jaheʼo.\n\n", "3-ne 9": "[center][font_size=26]Ñembyaty 9[/font_size][/center]\n\n[i]Ypytũ apytépe, Cristo ñeʼẽ omomarandu oñehunditaha heta tavayguakuéra ha tavaguasukuéra hembiapoñaña rupi—Haʼe omombeʼu avei iverapy, omombeʼu Moisés léi oñekumplimaha, ha ohenói yvyporakuérape ou hag̃ua hendápe ha ojesalva hag̃ua. 34 ary rupi Cristo rire.[/i]\n\n1 Ha ojehu oñehendu peteĩ ñeʼẽ opa umi oikóva apytépe upe tetãme, opa ko yvy ape ári, ojerureʼasývo:\n\n2 Ái, ái, ái ko tavayguakuéragui; ái umi oikóvagui opa tetãme noñearrepentíriramo; aña opuka haguére ha hiʼangelkuéra ovyʼágui, che tavayguakuéra raʼy ha rajy porã porã ñemano rupi; ha hembiapovai ha hembiapokyʼa haguére hoʼavaʼekue hikuái.\n\n3 Péina ápe, che ahapy tatápe Zarahemla tavaguasu tuicha ha umi ipype oikóvape.\n\n4 Ha péina ápe, upe Moroni tavaguasu tuicha che amoñapymi yguasu pypukúpe, ha ambojahoga umi ipype oikóvape.\n\n5 Ha péina ápe, ajahoʼi yvýpe pe Moroníah tavaguasu tuicha, ha umi ipype oikóvape, añomi hag̃ua hembiapovai ha hembiapokyʼakuéra che renondégui, profetakuéra ha imarangatuvakuéra ruguy anive hag̃ua ojupi chéve hesekuéra.\n\n6 Ha péina ápe, che ajapo toñapymi yvyguýpe Gilgal tavaguasu, ha umi ipype oikóva toñeñotỹ yvyguy pypukúpe.\n\n7 Heẽ, ha tavaguasu Oníah ha umi ipype oikóva, ha tavaguasu Mocum ha umi ipype oikóva, ha tavaguasu Jerusalén ha ipype oikóva, che ajapo ykuéra toñemoĩkuri hendaguepekuéra, añomi hag̃ua hembiapoñaña ha hembiapokyʼakuéra che renondégui, profetakuéra ha imarangatuvakuéra ruguy anive hag̃ua ojupi chéve hesekuéra.\n\n8 Ha péina ápe, Gadiandi tavaguasu, ha Gadiaomna tavaguasu, ha Jacob tavaguasu, ha tavaguasu Gimgimno, opa koʼãva che ajapókuri toñapymi, ha ajapo yvy tyʼã ha yvytypaʼũ hendaguépe; ha añotỹ umi ipype oikóvape yvyguy pypukúpe, añomi hag̃ua hembiapoñaña ha hembiapokyʼakuéra che renondégui, profetakuéra ha imarangatuvakuéra ruguy anivéma hag̃ua ojupi chéve hesekuéra.\n\n9 Ha péina ápe, upe Jecobugat tavaguasu tuicha, oiko haguépe rréi Jacob tavayguakuéra, che ahapykákuri tatápe iñangaipa ha hembiapoñaña haguére, ohasáva opa tembiapoñaña tetãmeguápe, ijejuka ñemi ha imbaʼevai ñeminguéra rupi; haʼekuéra ohundígui che tavayguakuéra pyʼaguapy ha upe tetã ñeisãmbyhy; upévare ahapyuka chupekuéra, ahundi hag̃ua chupekuéra che renondégui, profetakuéra ha imarangatuvakuéra ruguy anivéma hag̃ua ojupi chéve hesekuéra.\n\n10 Ha péina ápe, Lamán tavaguasu, ha Josh tavaguasu, ha Gad tavaguasu, ha Kishkumen tavaguasu, che ahapyuka tatápe, ha umi ipype oikóvape, hembiapoñañágui omosẽvo profetakuérape okápe ha oitaʼapi umi che amondovaʼekuépe heʼi hag̃ua chupekuéra hembiapoñaña ha hembiapokyʼakuéragui.\n\n11 Ha omosẽ haguére hikuái maymávape, upéicha ndaipóri hekojojáva ijapytepekuéra, che amondo tata ha ahundi chupekuéra, hembiapoñaña ha hembiapokyʼakuéra oñeñomi hag̃ua che renondégui, profetakuéra ha imarangatuvakuéra ruguy che amondovaʼekue ijapytepekuéra ani hag̃ua ojerure chéve yvyguy guive hesekuéra.\n\n12 Ha che ajapo ou hag̃ua ñehundi tuicha ko tetã ári, ha ko tavayguakuéra ári, hembiapoñaña ha hembiapokyʼakuéra rupi.\n\n13 O opavave peẽ peñeñongatuvaʼekue penderekojojavégui chuguikuéra, ndapejeremoʼãi piko koʼág̃a cherendápe, ha napeñearrepentimoʼãi piko pene angaipágui, ha napeñekonvertimoʼãi piko che pomonguera hag̃ua?\n\n14 Heẽ, añetehápe haʼe peẽme, pejúramo che rendápe peguerekóta tekove opaveʼỹva. Péina ápe, che jyva poriahuvereko ojeipyso peẽme, ha opavave oúvape, che amog̃uahẽta; ha ojehovasapyre umi oúva che rendápe.\n\n15 Péina ápe, che haʼe Jesucristo Tupã Raʼy. Che ajapovaʼekue yvága ha yvy, ha opa mbaʼe ipype oĩva. Che aimevaʼekue Túva ndive iñepyrũmby guive. Che haʼe pe Túvape, ha pe Túva chepype, ha che rupi pe Túva omboverapýkuri héra.\n\n16 Che aju chembaʼéva rendápe, ha chembaʼéva nachemog̃uahẽi. Ha escritura-kuéra che jeju rehegua oñekumplíma.\n\n17 Ha maymáva chemog̃uahẽvape, ameʼẽkuri chupekuéra tahaʼe Tupã Raʼy; ha jepe upéicha che ajapóta opa ogueroviávape che réra, ha péina ápe, che rredensiõ oúma, ha chepype Moisés léi oñekumplíma.\n\n18 Che haʼe yvóra resape ha rekove. Che haʼe pe Alfa ha Oméga, iñepyrũmby ha ipaha.\n\n19 Ha peẽ napeikuaveʼẽmoʼãvéima chéve tuguy ñeñohẽ; heẽ, pende mymbajuka ha pende mymbajehapy opátama, namoporãmoʼãigui ni peteĩ pende mymbajuka ni pene mymbajehapykuéra.\n\n20 Ha peikuaveʼẽta chéve ñeikuaveʼẽramo peteĩ korasõ mirĩ ha peteĩ espíritu ñembyasy. Ha oúva cherendápe peteĩ korasõ mirĩ ha espíritu ñembyasy reheve, che amongaraíta chupe tata ha Espíritu Santo-pe, jepe lamanita-kuéraicha, ijerovia rupi che rehe ára oñekonvertiramoguare, oñemongaraivaʼekue avei tata ha Espíritu Santo-pe, ha ndoikuaáikuri hikuái.\n\n21 Péina ápe, che ajúkuri yvórape agueru hag̃ua rredensiõ yvórape, asalva hag̃ua yvórape angaipágui.\n\n22 Upévare, oñearrepentíva ha oúvape cherendápe peteĩ mitã michĩcha, che amog̃uahẽta, umichaguávagui haʼe Tupã rréino. Péina ápe, koʼãvare che ameʼẽvaʼekue che rekove, ha ajagarrajey; upévare peñearrepenti, ha peju chéve peẽ yvy apýra, ha pejesalva.\n\n", "3-ne 10": "[center][font_size=26]Ñembyaty 10[/font_size][/center]\n\n[i]Oĩ kirirĩ upe tetãme heta aravo aja—Cristo ñeʼẽ oñeʼẽmeʼẽ ombyatytaha itavayguakuérape ryguasu ombyatyháicha iryguasuraʼykuérape—Tavaguasu pehẽngue hekojojavévape oñeñongatu. 34–35 ary rupi Cristo rire.[/i]\n\n1 Ha koʼág̃a péina ápe, ojehu opa tavayguakuéra ohendu koʼã ñeʼẽ, ha haʼe hikuái testígo umívagui. Ha koʼã ñeʼẽ rire oĩ kirirĩ upe tetãme heta aravo aja;\n\n2 Tuichaitereígui tavayguakuéra ñemondýi ndojaheʼovéi ha nahasẽvéi hikuái ipehẽnguekuéra omanovaʼekue ñehundi rehe; upéicha oĩ kirirĩ opa upe tetãme heta aravo aja;\n\n3 Ha ojehu ou jey peteĩ ñeʼẽ tavayguakuérape, ha opa tavayguakuéra ohendu, ha omeʼẽ testimónio upévagui, heʼíva:\n\n4 O tavayguakuéra koʼã tavaguasu tuichagua hoʼavaʼekue, haʼéva Jacob ñemoñare, heẽ, haʼéva Israel rogaygua, mboy ára piko pombyatyvaʼekue ryguasu ombyatyháicha iryguasuraʼykuérape ipepo guýpe, ha pomongaru.\n\n5 Ha avei, mboy ára piko pombyatyvaʼerãmoʼã ryguasu ombyatyháicha iryguasuraʼykuérape ipepo guýpe, heẽ, O tavayguakuéra Israel rogapegua, peʼavaʼekue; heẽ, O tavayguakuéra Israel rogapegua, peikóva Jerusalén-pe, ha peẽ peʼavaʼekue avei; heẽ, mboy ára piko pombyatyvaʼerãmoʼã ryguasu ombyatyháicha iryguasuraʼykuérape, ha ndapeipotái.\n\n6 O peẽ Israel rogapegua añongatuvaʼekuépe, mboy ára piko pombyatýta ryguasu ombyatyháicha iryguasuraʼykuérape ipepo guýpe, peñearrepentíramo ha pejere chéve korasõ añetépe.\n\n7 Ha katu nahániriramo, O Israel róga, nde koty renda oñemonandíta ára oñekumpli peve konvénio ojejapovaʼekue nde rukuéra ndive.\n\n8 Ha koʼág̃a ojehu tavayguakuéra ohendu rire koʼã ñeʼẽ, péina ápe oñepyrũ jey osapukái ha hasẽ ipehẽngue ha iñangirũnguéra ñehundíre.\n\n9 Ha ojehu péicha ohasa mbohapy ára. Ha haʼékuri pyhareve, ha ojei pytũ yvy ape árigui, ha pe yvy ndoryryivéima, ha ndojekavéima umi ita, ha opa umi pyahẽvaiete oñembopaha, ha opa ayvuvai ndaiporivéi.\n\n10 Ha oñembyaty jey pe yvy, ha oñemohatã; ha umi jaheʼo, ha tasẽ, ha umi tavayguakuéra oikovevaʼekue pyahẽ opa; ha ijaheʼokuéragui oiko vyʼa, ha isapukáikuéragui Ñandejára Jesucristo, Irredentórpe momorã ha aguyje.\n\n11 Ha koʼã peve oñekumplíkuri umi escritura profetakuéra oñeʼẽvaʼekue.\n\n12 Ha tavayguakuéra hekojojavéva haʼe umi ojesalváva, ha haʼe umi omog̃uahẽvaʼekue profetakuérape ha ndoʼitaʼapírivaʼekue chupekuéra; ha haʼe umi noñohẽivaʼekue imarangatuvakuéra ruguy, umi ojesalváva—\n\n13 Ha oñeñongatu ha noñemoñapymíri ha ndojejahoʼíri chupekuéra yvýpe; ni noñembojahogái chupekuéra yguasu pypukúpe; ni ndojehapýi chupekuéra tatápe, ni nomanói hikuái hoʼágui mbaʼepohýi hiʼarikuéra, ni ndoguerahái chupekuéra umi torvellíno; ni ndaipuʼakái hesekuéra umi tatatĩ timbo ha ipytũva.\n\n14 Ha koʼág̃a, omoñeʼẽva, toikũmby; upe oguerekóva umi escritura tohesaʼỹijo, ha tohecha ha tomaʼẽ opa koʼã ñemano ha ñehundi tata rupive, ha tatatĩ, ha aravaikuéra, ha torvellino, ha yvy ojepeʼavaʼekue omog̃uahẽ hag̃ua chupekuéra, ha opa koʼã mbaʼe, ndahaʼéipa oñekumpli hag̃ua heta profetakuéra marangatu profesiakuéra.\n\n15 Péina ápe, che haʼe peẽme, Heẽ, heta oĩ otestifikavaʼekue koʼã mbaʼére Cristo ouramoguare, ha ojuka hikuái chupekuéra otestifika haguére koʼã mbaʼégui.\n\n16 Heẽ, proféta Zenós otestifikavaʼekue koʼã mbaʼégui, ha avei Zenoc oñeʼẽvaʼekue koʼã mbaʼe rehe, haʼekuéra otestifikágui ñande rehekueraite voi, haʼéva iñemoñarekuéra rembyre.\n\n17 Péina ápe, ñande ru Jacob otestifikavaʼekue avei peteĩ José ñemoñare rembyrégui. Ha péina ápe, ndahaʼéi piko ñande peteĩ José ñemoñare rembyre? Ha koʼã mbaʼe otestifikáva ñande rehe, ndojehaíri piko pláncha bronce-gui ári ñande ru Lehi ogueruvaʼekue Jerusalén-gui?\n\n18 Ha ojehu opávo ary treinta y cuatro, péina ápe, che ahechaukáta peẽme Nefi tavayguakuéra oñeñongatuvaʼekuépe, ha avei umi oñehenoivaʼekuépe lamaníta, oñeñongatuvaʼekue, ojehechaukákuri chupekuéra tuicha mbaʼeporã, ha oñeñohẽkuri tuicha jehovasa iñakã arikuéra, upéicha rupi Cristo ojupi riremi yvágape haʼe añetehápe ojehechaukákuri chupekuéra—\n\n19 Ohechaukávo chupekuéra hete, ha oministrávo chupekuéra; ha tenondeve ojejapóta peteĩ ñemombeʼu iministériogui. Upévare ambopaha che ñeʼẽ koʼág̃aite.\n\n", "3-ne 11": "Jesucristo ojehechauka Nefi tavayguakuérape, atyguasu ijaty aja tetã Abundancia-pe, ha oministra chupekuéra; ha upéicha ojehechauka chupekuéra.\n\nOike ñembyaty 11 guive 26 peve avei.\n\n[center][font_size=26]Ñembyaty 11[/font_size][/center]\n\n[i]Túva omeʼẽ testimónio Itaʼýra Ohayhuetévagui—Cristo ojehechauka ha omombeʼu iñexpiasiõ—Tavayguakuéra opoko jekutu rendaguépe ipo, ipy, ha ijyképe—Haʼekuéra osapukái Hosana—Haʼe ohechauka mbaʼéicha ha mbaʼeichaitépa oñemongaraivaʼerã—Pe espíritu joavy rehegua ou añágui—Cristo doctrína heʼi yvyporakuéra ogueroviavaʼerãha ha oñemongarai ha oñemeʼẽvaʼerãha chupekuéra upe Espíritu Santo. 34 ary rupi Cristo rire.[/i]\n\n1 Ha péina ápe ojehu oñembyaty peteĩ atyguasu tuicháva, Nefi tavayguakuérava, upe témplo jerére, oĩva tetã Abundancia-pe; ha omombaʼeguasu ha ohecharamo oñondive, ha ohechauka peteĩva ambuépe upe tuicha ha hechapyrãva ñemoambue oikovaʼekue.\n\n2 Ha oñeʼẽ avei hikuái ko Jesucristo rehe, oñemeʼẽvaʼekuégui iñemano rehegua techaukaha.\n\n3 Ha ojehu péicha oñeʼẽ jave hína hikuái oñondive, ohendu peteĩ ñeʼẽ oúvaicha yvágagui; ha omaʼẽ hikuái pe jerére, noikũmbýigui upe ñeʼẽ ohendúva; ha ndahaʼéi peteĩ ñeʼẽ pohýi, ni ndahaʼéi peteĩ ñeʼẽ atã; upevére, jepeve haʼe peteĩ ñeʼẽ kangymi oike ipypukuvehápe umi ohendúva ryepýpe, upéicha rupi ndaipóri hete pehẽngue oryryiʼỹva; heẽ, oike hiʼangakueraitépe, ha ohapy ikorasõkuéra.\n\n4 Ha ojehu ohendu jey hikuái upe ñeʼẽ, ha noikũmbýi.\n\n5 Ha mbohapyha jey ohendu hikuái upe ñeʼẽ, ha ojapysaka hikuái ohendu hag̃ua, ha omaʼẽ hikuái pe tyapu gotyo; ha omaʼẽ hikuái ñemovãʼỹme yvága gotyo, ouhágui upe tyapu.\n\n6 Ha péina ápe, mbohapyha jeýpe oikũmby hikuái upe ñeʼẽ ohendúva, ha heʼi chupekuéra:\n\n7 Péina ápe che Raʼy Ahayhuetéva, chembovyʼavéva, amboverapy haguépe che réra—pehendu chupe.\n\n8 Ha ojehu, oikũmbývo omaʼẽ jey hikuái yvága gotyo; ha péina ápe, ohecha hikuái peteĩ Kuimbaʼe oguejýva yvágagui; ha oñemonde peteĩ ao morotĩme; ha haʼe oguejy ha oñemoĩ imbytepekuéra; ha opa atypegua resa omaña hese, ha noñanimái hikuái oipeʼa ijuru, ni oñeʼẽ hag̃ua peteĩva ambuéndi, ha ndoikuaái hikuái mbaʼépa heʼise upéva, oimoʼãgui hikuái haʼeha peteĩ ángel ojehechaukáva chupekuéra.\n\n9 Ha ojehu haʼe oipyso ipo ha oñeʼẽ tavayguakuérape, heʼívo:\n\n10 Péina ápe, Che haʼe Jesucristo, profetakuéra otestifikahague outaha yvórape.\n\n11 Ha péina ápe, che haʼe yvóra resape ha rekove; ha hayʼúkuri pe kópa iroitévagui Túva omeʼẽvaʼekue chéve, ha amboverapy Túvape amoĩvo che ári yvóra angaipakuéra, ha upéva rupi añemoĩ Túva rembipotápe opa mbaʼépe iñepyrũmby guive.\n\n12 Ha ojehu Jesús heʼipávo koʼã ñeʼẽ pe atyguasu hoʼa yvýpe; imanduʼágui hikuái ojeprofetisahague ijapytepekuéra Cristo ojehechaukataha chupekuéra ijejupi rire yvágape.\n\n13 Ha ojehu Ñandejára oñeʼẽ chupekuéra heʼívo:\n\n14 Pepuʼã ha peju cherendápe, pemoinge hag̃ua pende po che yképe, ha avei peñandu hag̃ua klávo rendague che po ha che pýpe, peikuaa hag̃ua che haʼeha Israel-gua Tupã, ha opa yvypegua Tupã, ha ajejukahague yvóra angaipakuérare.\n\n15 Ha ojehu atyguasugua oñemotenonde, ha omoinge hikuái ipo ijyképe, ha oñandu hikuái klávo rendague ipo ha ipýpe; ha upéva ojapo hikuái, oñemotenondévo peteĩ teĩme opavave oñemotenonde peve, ha ohecha hikuái hesápe ha oñandu ipópe, ha oikuaa añetehápe ha omeʼẽ hikuái testimónio, haʼe haʼeha, upe ohaivaʼekuégui profetakuéra, ouvaʼerãha.\n\n16 Ha opavave oho ha ohecha rire ijehegui, osapukái peteĩ ñeʼẽme, heʼívo:\n\n17 Hosana! Ojehovasapyre Tupã Ijyvatevéva réra! Ha hoʼa hikuái Jesús py gotyo, ha otupaitũ chupe.\n\n18 Ha ojehu haʼe oñeʼẽ Nefi-pe (Nefi oĩgui atyguasu apytépe) ha heʼi chupe ou hag̃ua hendápe.\n\n19 Ha Nefi opuʼã ha oñemoag̃ui, ha ojayvy Ñandejára renondépe ha ohetũ ipýpe.\n\n20 Ha Ñandejára heʼi chupe opuʼã hag̃ua. Ha haʼe opuʼã ha oñemboʼy henondépe.\n\n21 Ha Ñandejára heʼi chupe: Che ameʼẽ ndéve puʼaka emongarai hag̃ua koʼã tavayguakuérape che ajupi jey vove yvágape.\n\n22 Ha avei Ñandejára ohenói ambuépe, ha heʼi chupekuéra upéicha; ha omeʼẽ chupekuéra puʼaka oporomongarai hag̃ua. Ha heʼi chupekuéra: Péicha peporomongaraíta; ha ndaiporimoʼãi joavy pende apytépe.\n\n23 Añetehápe che haʼe peẽme, oñearrepentíva iñangaipágui pene ñeʼẽ rupi, ha oñemongaraiséva che rérape, péicha pemongaraíta chupekuéra—Péina ápe, peguejýta ha peñemboʼýta ýpe, ha che rérape pemongaraíta chupekuéra.\n\n24 Ha koʼág̃a péina ápe, koʼãva haʼe umi ñeʼẽ pejétava, pehenóivo chupekuéra héra rupi, pejévo:\n\n25 Jesucristo omeʼẽvo chéve autorida, che romongarai Túva, ha Taʼýra, ha Espíritu Santo rérape. Amén.\n\n26 Ha upémarõ pemoñapymimbaitéta chupekuéra ýpe, ha pesẽ jeýta upe ýgui.\n\n27 Ha upéicha pemongaraíta che rérape; ha péina ápe, añetehápe che haʼe peẽme, pe Túva, ha Taʼýra, ha Espíritu Santo haʼe peteĩ; ha che haʼe Túva ryepýpe, ha pe Túva chepype, ha Túva ha che peteĩnte.\n\n28 Ha haʼe haguéicha peẽme, upéicha pemongaraíta. Ha ndaiporimoʼãi ñeʼẽʼapi pende apytépe, koʼág̃a peve oĩ haguéicha; ni ndaiporimoʼãi ñeʼẽʼapi pende apytépe che doctrina reheguávape, koʼapeve oĩ haguéicha.\n\n29 Añetehápe, añetehápe che haʼe peẽme, upe oguerekóva joavy rehegua espíritu ndahaʼéi che mbaʼe, ha katu haʼe aña mbaʼe, haʼéva joavy túva, ha haʼe omokyreʼỹ pochýpe yvyporakuéra korasõ, oñorairõ hag̃ua peteĩva ambue ndive.\n\n30 Péina ápe, péva ndahaʼéi che doctrina, yvyporakuéra korasõ toñemokyreʼỹ pochýpe, peteĩva ambue rehe; ha katu kóva haʼe che doctrina, topa umi mbaʼe.\n\n31 Péina ápe, añetehápe, añetehápe, che haʼe peẽme, che amombeʼúta peẽme che doctrina.\n\n32 Ha kóva haʼe che doctrina, ha haʼe doctrina Túva omeʼẽvaʼekue chéve; ha che ameʼẽ testimónio Túvagui, ha Túva omeʼẽ testimónio chehegui, ha Espíritu Santo omeʼẽ testimónio Túvagui ha chehegui; ha che atestifika Túva heʼiha mayma yvypórape, opa hendápe, toñearrepenti ha tojerovia cherehe.\n\n33 Ha opavave ojeroviáva cherehe, ha oñemongaraíva, upéva ojesalváta; ha umíva haʼe umi ohupytýtava Tupã rréino.\n\n34 Ha umi ndojeroviáiva cherehe, ni noñemongaraíriva, oñekondenáta.\n\n35 Añetehápe, añetehápe, che haʼe peẽme, kóva haʼeha che doctrina, ha che ameʼẽ testimónio Túva mbaʼeha; ha opavave ojeroviáva cherehe ojerovia avei Túvare; ha Túva otestifikáta chupe chehegui, oútagui chupe tata ha Espíritu Santo reheve.\n\n36 Ha upéicha Túva omeʼẽta testimónio chehegui, ha Espíritu Santo omeʼẽta chupe testimónio Túvagui ha chehegui; Túva, ha che, ha Espíritu Santo haʼe haguére peteĩ.\n\n37 Ha che haʼe jey peẽme, peñearrepentivaʼerãha, ha toiko pendehegui mitã michĩvaicha, ha peñemongarai che rérape, térã mbaʼevéicharamo ndapehupytymoʼãi koʼã mbaʼe.\n\n38 Ha che haʼe jey peẽme, peñearrepentivaʼerãha, ha peñemongarai che rérape, ha peiko mitã michĩvaicha, térã mbaʼevéicharõ ndapehupytymoʼãi Tupã rréino.\n\n39 Añetehápe, añetehápe, che haʼe peẽme, kóva haʼeha che doctrina, ha umi ojogapóva upéva ári, ojogapo che ita ári, ha umi añaretã rokẽ ndaipuʼakamoʼãi hesekuéra.\n\n40 Ha umi heʼíva hetave térã saʼive kóvagui, ha omoĩva che doctrinarõguáicha, umíva ou añágui, ha ndojogapói che ita ári; ha katu ojogapo peteĩ yvyguigua pyenda ári, ha umi añaretã rokẽ ojepeʼa omog̃uahẽ hag̃ua chupekuéra ou vove amaguasu ha oipeju vove yvytu hiʼarikuéra.\n\n41 Upévare, peho ko tavayguakuérape, ha pemombeʼu umi ñeʼẽ che añeʼẽvaʼekue, yvy opaha peve.\n\n", "3-ne 12": "[center][font_size=26]Ñembyaty 12[/font_size][/center]\n\n[i]Jesús ohenói umi doce-pe ha oautorisa chupekuéra—Omeʼẽ nefita-kuérape peteĩ ñemoñeʼẽ ojoguáva Sermón del Monte-pe—Haʼe oñeʼẽ umi Bienaventuranza-re—Imboʼepykuéra tuichave ha imbaʼeguasuve Moisés léigui—Heʼi yvyporakuérape tahekoporãmbaite jepe haʼe ha Itúva hekoporãmbaiteháicha—Ñambojojavaʼerã Mateo 5 rehe. 34 ary rupi Cristo rire.[/i]\n\n1 Ha ojehu Jesús oñeʼẽ rire koʼã ñeʼẽ Nefi-pe, ha umi oñehenoivaʼekuépe, (koʼág̃a, ojeipapa doce umi oñehenoivaʼekue, ha oñemeʼẽ chupekuéra puʼaka ha autorida omongarai hag̃ua) ha péina ápe, haʼe oipyso ipo upe atyguasu gotyo, ha osapukái chupekuéra, heʼívo: Pejehovasapyre peẽ pehendúramo koʼã doce ñeʼẽ che aiporavovaʼekue pende apytégui peneministra hag̃ua, ha haʼe hag̃ua pene rembiguái; ha chupekuéra ameʼẽ puʼaka penemongarai hag̃ua ýpe; ha peñemongarai rire ýpe, péina ápe, che pomongaraíta tata ha Espíritu Santo-pe; upévare pejehovasapyre peẽ pejeroviáramo cherehe ha peñemongaraíramo, pecherecha rire ha peikuaa haʼeha che.\n\n2 Ha avei, ojehovasapyreve umi ogueroviáva pene ñeʼẽ petestifikátagui cherechahague, ha peikuaaha che haʼeha. Heẽ, ojehovasapyre umi ogueroviáva pene ñeʼẽ, ha oguejýva ñemomirĩ añetépe ha oñemongaraíva, oútagui chupekuéra tata ha Espíritu Santo, ha ohupytýta hikuái iñangaipa jora.\n\n3 Heẽ, ojehovasapyre umi imboriahúva ijespíritupe oúva cherendápe, haʼégui imbaʼekuéra pe yvága rréino.\n\n4 Ha avei, ojehovasapyre mayma hasẽva, haʼekuéra oñemoangapyhýtagui.\n\n5 Ha ojehovasapyre hekomarangatúva, haʼekuéra ohupytýtagui pe yvy.\n\n6 Ha ojehovasapyre mayma ohasáva ñembyahýi ha yʼuhéi tekojojágui, haʼekuéra henyhẽtare Espíritu Santo-gui.\n\n7 Ha ojehovasapyre umi iporiahuverekokuaáva, haʼekuéra ohupytýtagui poriahuvereko.\n\n8 Ha ojehovasapyre mayma ikorasõ potĩva, haʼekuéra ohechátagui Tupãme.\n\n9 Ha ojehovasapyre mayma oporomoingoporãva, haʼekuéra oñehenóitagui Tupã raʼy ha rajykuéra.\n\n10 Ha ojehovasapyre mayma umi che rérare oñemuñáva, imbaʼekuéragui yvága rréino.\n\n11 Ha pejehovasapyre yvyporakuéra oñeʼẽvaíramo penderehe ha penemuñáramo, ha ojeʼereíramo opaichagua mbaʼevai penderehe, chendive peikógui;\n\n12 Pevyʼátagui ha tuicha pendepyʼarorýtagui, tuichátagui pende jopói yvágape; péicha omuña haguére hikuái umi proféta peẽ mboyveguarépe.\n\n13 Añetehápe, añetehápe, che haʼe peẽme, peẽ haʼe hag̃ua yvypegua juky; ha upe jukýgui opáramo heʼẽngue mbaʼépe oñemoheʼẽta pe yvy? Upe guive pe juky naiporãmoʼãvéima mbaʼeverã, ndahaʼéiramo oñemombo hag̃ua okápe ha yvyporakuéra opyrũmba hag̃ua hese.\n\n14 Añetehápe, añetehápe che haʼe peẽme, peẽ haʼe hag̃ua tesape tavayguakuérape g̃uarã. Peteĩ tavaguasu oñemopuʼãva yvyty ári ndaikatúi oñemokañy.\n\n15 Péina ápe, omyendy piko yvyporakuéra peteĩ tataindy ha upéi omoĩ mbaʼyru guýpe? Nahániri, ha katu omoĩ peteĩ tataindy ryrúpe, ha ohesape opavave óga ryepýpe oĩvape;\n\n16 Upévare péicha aveíke tojekuaa pende resape ko tavayguakuéra renondépe, ohecha hag̃ua hikuái pene rembiapo porãngue ha omboverapy hag̃ua pende Ru oĩva yvágape.\n\n17 Ani peimoʼã che ajuhague ahundi hag̃ua pe léi térã umi proféta. Che ndajúikuri ahundi hag̃ua ha katu aju akumpli hag̃ua;\n\n18 Añetehápe che haʼégui peẽme, ni peteĩ hóta ni peteĩ tílde ndohasái pe léigui, ha katu chepype opa mbaʼe oñekumpli.\n\n19 Ha péina ápe, che ameʼẽkuri peẽme che ru rembiapoukapy ha leikuéra, pejerovia hag̃ua cherehe, ha peñearrepenti hag̃ua pene angaipakuéragui, ha peju hag̃ua cherendápe peteĩ korasõ mirĩ ha espíritu ñembyasy reheve. Péina ápe, peguereko tembiapoukapykuéra penerenondépe, ha léi oñekumplíma.\n\n20 Upévare peju cherendápe ha pejesalva; añetehápe che haʼégui peẽme, napeneñeʼẽrendúiramo che rembiapoukapykuérare, ameʼẽva peẽme ko árape, mbaʼevéicharamo ndapeikemoʼãi yvága rréinope.\n\n21 Ha pehendúkuri umi ymaguare heʼihague, ha avei ojehai penerenondépe, ndapeporojukaivaʼerãha, ha oimeraẽva oporojukáva oĩta Tupã huísio guýpe;\n\n22 Ha katu che haʼe peẽme, pe ipochýva ijoykeʼy ndive ikatúma oñemoĩ Tupã huísiope. Ha oimeraẽva heʼíva ijoykeʼýpe, rráka, oñemoĩta pe konsíliope; ha pe heʼíva chupe, Tekove tavy, ikatúta oñemoĩ añaretã ratápe.\n\n23 Upévare, rejúramo cherendápe, térã rejuséramo cherendápe, ha nemanduʼáramo nde joykeʼy ipochyha nendive—\n\n24 Tereho nde joykeʼy rendápe, ha eñemoĩporãraẽ hendive, ha upéi eju cherendápe korasõ añetépe, ha che romog̃uahẽta.\n\n25 Eñemoĩporã pyaʼe nderayhuʼỹva ndive rejejuhu aja hendive tapére, ani oimeraẽ ára ndejagarra, ha eñemombo kaʼirãime.\n\n26 Añetehápe, añetehápe, che haʼe ndéve, neresẽmoʼãiha upégui rehepymeʼẽ mboyve upe seníne ipaha peve. Ha reime aja kaʼirãime ikatúta piko rehepymeʼẽ peteĩ seníne jepeve? Añetehápe, añetehápe, che haʼe ndéve, Nahániri.\n\n27 Péina ápe, ojehaivaʼekue umi ymaguarére, nderejapoivaʼerãha ñemyakãratĩ;\n\n28 Ha katu che haʼe peẽme, omaʼẽva peteĩ kuñáre, oipotágui chupe g̃uarã, ojapóma myakãratĩ ikorasõme.\n\n29 Péina ápe, che ameʼẽ peẽme tembiapoukapy, ani hag̃ua peheja mbaʼeve koʼãichagua oike pene korasõme;\n\n30 Iporãve niko ndapeguerekóiramo koʼã mbaʼe, pejagarrávo péicha pende kurusu, peñemombo rãngue añaretãme.\n\n31 Ha ojehaivaʼekue, oimeraẽva ndohayhuvéiva hembirekópe, tomeʼẽ chupe kuatia jueja rehegua.\n\n32 Añetehápe, añetehápe, che haʼe peẽme, opavave ohejáva hembirekópe, ndahaʼéiramo tembiapokyʼáre, ojapo pe kuña hoʼa ñemoakãratĩme; ha oimeraẽva omendáva pe kuña ojehejapyréva ndive ojapo ñemyakãratĩ.\n\n33 Ha avei ojehai, nereñeʼẽmeʼẽmoʼãiha, ha katu rejapóta Ñandejárape opa ne ñeʼẽmeʼẽnguéra.\n\n34 Ha katu añetehápe, añetehápe, che haʼe peẽme, ani peñeʼẽmeʼẽ mbaʼevéicharamo; ni yvágare, haʼégui Tupã apykajegua;\n\n35 Ni yvýre, haʼégui ipyrenda;\n\n36 Ni napeñeʼẽmeʼẽmoʼãi pene akãre, ndaikatúigui pemohũ térã pemomorotĩ ni peteĩ pene akãrague;\n\n37 Ha katu tahaʼe pene ñeʼẽ Heẽ, heẽ; Nahániri, nahániri; hetavéva upévagui ivai.\n\n38 Ha péina ápe, ojehaíkuri, tesa tesáre, ha tãi tãire;\n\n39 Ha katu che haʼe peẽme, ani pehaʼã pe añáme, ha katu pe neinupãvape nde rova akatúape, emeʼẽ avei chupe ambue;\n\n40 Ha yvypóra ndegueraháramo léi renondépe ha oipeʼa ndehegui nde ao, eheja avei chupe nde ahoja;\n\n41 Ha oimeraẽ nemyañáva reguata hag̃ua hendive peteĩ mílla, tereho hendive mokõi.\n\n42 Ha ojerurévape ndéve emeʼẽ, ha oiporusévape ndehegui ani ere nahániri.\n\n43 Ha péina ape ojehai avei, rehayhuvaʼerãha nde ykereguápe ha nderehayhuivaʼerã nde rayhuʼỹvape;\n\n44 Ha katu che haʼe peẽme, pehayhu penderayhuʼỹhakuérape, pehovasa okaguaívape penderehe, pejapo iporãva ijaʼeʼỹvape penderehe, ha peñemboʼe pendeporuvaíva ha penemuñáva rehe;\n\n45 Haʼe hag̃ua pende Ru oĩva yvágape raʼy ha rajykuéra; haʼe oguenohẽgui ikuarahy iñañáva ha iñañaʼỹva ári.\n\n46 Upévare koʼã mbaʼe oĩvaʼekue yma, oĩvaʼekue upe léi guýpe, oñekumplipa chepype.\n\n47 Ymaguare mbaʼe ohasapáma, ha opa mbaʼe oñembopyahupa.\n\n48 Upévare che aipota penderekoporãmbaite jepe chéicha, térã pende Ru oĩva yvágape hekoporãmbaiteháicha.\n\n", "3-ne 13": "[center][font_size=26]Ñembyaty 13[/font_size][/center]\n\n[i]Jesús omboʼe nefita-kuérape Ñandejára ñemboʼe—Ombyatyvaʼerã hikuái mbaʼehepy yvágape—Heʼi umi doce-pe oministra aja ani ojepyʼapy umi mbaʼe yvyʼariguáva rehe—Oñembojojavaʼerã Mateo 6 rehe. 34 ary rupi Cristo rire.[/i]\n\n1 Añetehápe, añetehápe, che haʼe peẽme, aipota pemeʼẽ tupãmbaʼe imboriahúvape; ha katu aníke pemeʼẽse pene tupãmbaʼe yvyporakuéra renondépe pejehechauka hag̃ua; ndaupéichairamo ndapeguerekomoʼãi ni peteĩ jehepymeʼẽ ñande Ru yvágape oĩvagui.\n\n2 Upévare, pejapo vove pene tupãmbaʼe ani pembopu trompéta penerenondépe, ojapoháicha umi hovamokõiva sinagóga ha tapére, oguereko hag̃ua yvyporakuéra verapy. Añetehápe che haʼe peẽme, oguerekóma hikuái ijehepymeʼẽ.\n\n3 Ha katu nde rejapo vove tupãmbaʼe ani oikuaa nde po asu ojapóva nde akatúa;\n\n4 Ne tupãmbaʼe oiko hag̃ua ñemiháme; ha nde Ru ohecháva ñemiháme, ohepymeʼẽta ndéve aty renondépe.\n\n5 Ha nde reñemboʼe jave ani rejapo umi hovamokõivaicha, haʼekuéra oñemboʼeségui ñemboʼyhápe sinagógape ha tape yképe, ojehechauka hag̃ua yvyporakuérape. Añetehápe che haʼe peẽme oguerekomaha hikuái ijehepymeʼẽ.\n\n6 Ha katu nde, reñemboʼe vove, eike nde rógape, ha emboty rire pe okẽ, eñemboʼe nde Ru oĩvape ñemiháme; ha nde Ru, ohecháva ñemiháme, ohepymeʼẽta ndéve aty renondépe.\n\n7 Ha katu eñemboʼévo, ani eiporu ñeʼẽ jey rei, paganokuéra ojapoháicha, haʼekuéra oimoʼãgui iñeʼẽ hetáre oñehendutaha chupekuéra.\n\n8 Upévare ani peẽ haʼekuéraicha, pende Ru oikuaámagui mbaʼépa peikotevẽ pejerure mboyve chupe.\n\n9 Péicha uvei peñemboʼe: Ore Ru yvágape reiméva, toñemomarangatu nde réra.\n\n10 Tojejapo ne rembipota yvýpe yvagapeguáicha.\n\n11 Oreperdona ore rembiapovaikue, ore roperdonaháicha ore rapichápe hembiapovaikuéra.\n\n12 Ani reheja roʼa jeipyʼaraʼãme, ha katu orepeʼa aña poguýgui.\n\n13 Ne mbaʼégui upe rréino, ha puʼaka, ha verapy, tapiaite peve. Amén.\n\n14 Ha, peperdonáramo yvyporakuérape hembiapovaikue peneperdonáta avei pende Ru yvagapegua;\n\n15 Ha katu napeperdonáiramo yvyporakuérape hembiapovaikue, pende Ru noperdonamoʼãi avei peẽme pene rembiapovaikue.\n\n16 Ha avei, peajunáramo ani pejapo umi hovamokõivaicha, hova ñembyasýva, omoambuéva hova ohechauka hag̃ua yvyporakuérape oajunaha hína. Añetehápe che haʼe peẽme, oguerekóma hikuái ijehepymeʼẽ.\n\n17 Ha katu nde, reajuna vove, emoñandyry ne akã, ha ejovahéi;\n\n18 Ani hag̃ua rehechauka yvyporakuérape reajunaha hína, ha katu nde Rúpe, oĩva ñemiháme añónte, ha nde Ru, ohecháva ñemiháme, ohepymeʼẽta ndéve aty renondépe.\n\n19 Ani pembyaty peẽme g̃uarã mbaʼehepy yvy ári, aoraso ha havẽ ombyaihápe, ha mondahakuéra oike ha omondahápe;\n\n20 Ha katu pembyaty mbaʼehepy peẽme g̃uarã yvágape, aoraso ha havẽ ombyaiʼỹhápe, ha mondahakuéra oikeʼỹ ha omondaʼỹhápe.\n\n21 Oĩháme pene mbaʼehepy, upépe oĩtagui avei pene korasõ.\n\n22 Tete resapeha niko haʼe tesa; upévare, nde resa ipotĩramo, opa nde rete henyhẽta tesapégui.\n\n23 Ha katu nde resa ivaíramo, opa nde rete henyhẽta pytũgui. Ha, upéicha, tesape oĩva nde pype iñipytũramo, ndatuichaitemoʼãi piko umi ypytũ!\n\n24 Avave yvypóra ndaikatúi ombaʼapo mokõi karaípe g̃uarã; ndohayhumoʼãigui peteĩme ha katu ohayhúta ambuépe, térã ojáta peteĩre ha ojahéita ambuére. Ndaikatúi peipytyvõ Tupãme ha Mamón-pe.\n\n25 Ha koʼág̃a Jesús oñeʼẽvo koʼã ñeʼẽ omaʼẽ umi doce oiporavovaʼekue gotyo, ha heʼi chupekuéra: Penemanduʼáke ñeʼẽ haʼevaʼekuére. Ha péina ápe, peẽ haʼe umi aiporavovaʼekue oministra hag̃ua koʼã tavayguakuéra apytépe. Upévare che haʼe peẽme, ani pejepyʼapy pende rekovére, mbaʼépa peʼúta, térã mbaʼépa peyʼúta; ni pende rete rehe, mbaʼépa pemondéta. Ndahaʼevéi piko tekove tembiʼúgui, ha tete aógui?\n\n26 Pemaʼẽ guyra yvagapeguáre, noñemitỹiva, ni nomonoʼõiva alfolípe; upevére Pende Ru yvagapegua omongaru chupekuéra. Napeneporãitereivéi piko peẽ chuguikuéra?\n\n27 Máva piko pende apytépe heta ombaʼapóramo jepe ikatúta omoĩve peteĩ kódo ijyvatekuépe?\n\n28 Ha mbaʼére piko pejepyʼapýta aóre? Pemaʼẽ umi lírio ñumeguáre mbaʼéichapa okakuaa; nombaʼapói, ni nombovyvýi hikuái;\n\n29 Ha upevére che haʼe peẽme, Salomón jepeve, opa iverapýpe, noñemondeivaʼekue haʼekuéraicha.\n\n30 Upévare, Tupã omondéramo péicha yvoty ñumegua, ko árape oĩva, ha koʼẽrõ ojeitýva tatakuápe, jepeve upéicha haʼe penemondéta, namichĩriramo pende jerovia.\n\n31 Upévare ani pejepyʼapy, pejévo, Mbaʼépa jaʼúta? térã, Mbaʼépa jayʼúta? térã, mbaʼépa ñamondéta?\n\n32 Pende Ru yvagapegua oikuaágui peikotevẽha opa koʼã mbaʼe.\n\n33 Ha katu peheka raẽve Tupã rréino ha hekojoja, ha opa koʼã mbaʼe oñemeʼẽta peẽme.\n\n34 Upévare ani pejepyʼapy koʼẽrõ g̃uarãre, koʼẽrõ oguerútagui jepyʼapy imbaʼévare. Iporãntema pe ára imbaʼevairã.\n\n", "3-ne 14": "[center][font_size=26]Ñembyaty 14[/font_size][/center]\n\n[i]Jesús heʼi: Ani pehusga; pejerure Tupãme; peñeñangarekóke proféta añeteguaʼỹvagui—Haʼe oñeʼẽmeʼẽ omeʼẽtaha salvasiõ umi ojapóvape Itúva rembipota—Ñambojojavaʼerã Mateo 7 rehe. 34 ary rupi Cristo rire.[/i]\n\n1 Ha koʼág̃a Jesús heʼi rire koʼã ñeʼẽ ojere jey pe atyguasu gotyo, ha oñeʼẽ jey chupekuéra, heʼívo: Añetehápe, añetehápe, che haʼe peẽme, ani pehusga, pejehusgaʼỹ hag̃ua peẽ.\n\n2 Pe huísio peporohusgávape, pejehusgáta avei peẽ; ha medída peporomedívape, peñemedi jeýta peẽ.\n\n3 Ha mbaʼére piko rehecha kapiʼi oĩva nde joykeʼy resápe, ha nderehechái pe víga oĩva nde resápe?\n\n4 Térã mbaʼéicha piko eréta nde joykeʼýpe: Eheja taipeʼa kapiʼi nde reságui—ha péina ápe, oĩ peteĩ víga nde resápe?\n\n5 Nde tovamokõi, eipeʼa raẽ pe víga nde reságui; ha upéi rehechaporãta renohẽ hag̃ua kapiʼi nde joykeʼy reságui.\n\n6 Ani pemeʼẽ umi imarangatúva jaguápe, ni peity pende pérla kure renondépe, aníntemo opyrũmba hikuái hese ipýpe, ha ojere jey ha peneipehaʼã.\n\n7 Pejerure, ha oñemeʼẽta peẽme; peheka ha pejuhúta; pehenói, ha ojepeʼáta peẽme.\n\n8 Opavave ojerurévape, oñemeʼẽtagui; ha pe ohekáva, ojuhúta; ha pe ohenóivape, ojepeʼáta.\n\n9 Térã máva yvypóra piko pende apytépe, itaʼýra ojeruréramo chupe mbujape, omeʼẽta chupe peteĩ ita?\n\n10 Térã ojeruréramo peteĩ pira, omeʼẽta chupe peteĩ mbói?\n\n11 Ha peẽ, peneñañáva, pemeʼẽkuaáramo mbaʼeporã pende raʼykuérape, mboyve piko pende Ru oĩva yvágape omeʼẽta mbaʼe porã ojerurévape chupe?\n\n12 Upévare, opa mbaʼe peipotáva yvyporakuéra ojapo penderehe, jepe upéicha pejapo peẽ hesekuéra, haʼégui upéva léi ha profetakuéra.\n\n13 Peike okẽ poʼi rupi; tuichágui okẽ, ha ipyrusu tape, oporogueraháva ñehundípe, ha heta oĩ oikéva upérupi;\n\n14 Ipoʼígui okẽ, ha ipoʼi upe tape, oporogueraháva tekovépe, ha mbovy umi ojuhúva.\n\n15 Peñeñangarekóke profetakuéra añeteguaʼỹvagui, oúva peẽme ovecha ao reheve, ha katu hyepýpe aguaraguasu ñarõ hína.\n\n16 Hiʼáre peikuaáta. Oñemonoʼõ piko ñuatĩgui parral, térã ñanágui ígo?\n\n17 Upéicha avei opa yvyramáta porã omeʼẽ yva porã; ha katu peteĩ yvyramáta vai omeʼẽ yva vai.\n\n18 Peteĩ yvyramáta iporãva ndaikatúi omeʼẽ yva vai, ni peteĩ yvyramáta vai ndaikatúi omeʼẽ yva porã.\n\n19 Opa yvyramáta omeʼẽʼỹva yva porã oñekytĩ, ha oñemombo tatápe.\n\n20 Upéicha, hiʼáre peikuaáta.\n\n21 Ndaʼopavavéi heʼíva chéve, Ñandejára, Ñandejára, oikéta yvága rréinope; ha katu pe ojapóva che Ru oĩva yvágape rembipota.\n\n22 Upe árape oĩta heta heʼíva chéve: Ñandejára, Ñandejára, ndoroprofetisái piko raʼe nde rérape, ha nde rérape noromosẽirakaʼe aña, ha ndorojapói piko nde rérape heta tembiapo hechapyrãva?\n\n23 Ha upéramo haʼéta chupekuéra: Che arakaʼeve ndapoikuaáiva; pejei chehegui, tembiapovai apohára.\n\n24 Upévare, oimeraẽ ohendúva koʼã che ñeʼẽ ha ojapóva, che ambojojáta chupe peteĩ kuimbaʼe iñakãguapývare, omopuʼãvaʼekue hóga peteĩ ita ári—\n\n25 Ha oguejy pe ama, ha ou heta y, ha oipeju yvytukuéra, ha oinupã atã upe ógare; ha ndoʼái, oñemopuʼãre peteĩ ita ári.\n\n26 Ha opavave ohendúvape koʼã ñeʼẽ ha ndojapóiva oñembojojáta kuimbaʼe iñakãguapyʼỹvare, omopuʼãvaʼekue hóga yvykuʼi ári—\n\n27 Ha oguejy pe ama, ha ou heta y, ha oipeju yvytukuéra, ha oinupã atã upe ógare; ha hoʼa, ha tuicha upe ijeʼa.\n\n", "3-ne 15": "[center][font_size=26]Ñembyaty 15[/font_size][/center]\n\n[i]Jesús omombeʼu Moisés léi oñekumplimaha ipype—Nefita-kuéra haʼe umi ambue ovecha oñeʼẽhaguégui Jerusalén-pe—Tembiapovai rupi, Ñandejára tavayguakuéra Jerusalén-pe ndoikuaái umi Israel ovechakuéra ambuégui oñemosarambivaʼekue. 34 ary rupi Cristo rire.[/i]\n\n1 Ha koʼág̃a ojehu Jesús heʼipa rire koʼã mbaʼe omaʼẽ pe atyguasu jerére, ha heʼi chupekuéra: Péina ápe, peẽ pehendúkuri umi mbaʼe amboʼevaʼekue ajupi mboyve che Ru rendápe; upévare, oimeraẽva imanduʼáva koʼã che ñeʼẽre ha ojapóvape, amopuʼãta ára pahápe.\n\n2 Ha ojehu Jesús heʼi rire koʼã ñeʼẽ ohechakuaa oĩha ijapytepekuéra ohecharamóva, ha omombaʼeguasúva mbaʼépa pe haʼe oipotáva Moisés léigui; noikũmbýigui hikuái ñeʼẽ heʼíva mbaʼe ymaguare ohasamaha, ha opa mbaʼe oñembopyahuha.\n\n3 Ha heʼi chupekuéra: Ani pehecharamo haʼe haguére peẽme mbaʼe ymaguare ohasamaha, ha opa mbaʼe oñembopyahuha.\n\n4 Péina ápe, che haʼe peẽme oñekumplímaha léi Moisés-pe oñemeʼẽvaʼekue.\n\n5 Péina ápe, che haʼe upe ameʼẽvaʼekue upe léi, ha che haʼe ajapovaʼekue konvénio che tavayguakuéra Israel ndive; upévare, upe léi oñekumpli chepype, che ajúguikuri akumpli hag̃ua upe léi; upévare ohasáma.\n\n6 Péina ápe, che ndahejareíri profetakuéra, ha opa mbaʼe che pype noñekumplirivaʼekue, añetehápe haʼe peẽme, oñekumplipataha.\n\n7 Ha haʼe haguére peẽme mbaʼekuéra ymaguaréva ohasamahague, che ndahejareíri umi ojeʼevaʼekue mbaʼe ouvaʼerãre.\n\n8 Péina ápe, konvénio ajapovaʼekue che tavayguakuéra ndive noñekumplipái gueteri; ha katu léi oñemeʼẽvaʼekue Moisés-pe oñembopaha chepype\n\n9 Péina ápe, che haʼe upe léi ha tesape. Pemaʼẽ cherehe, ha peñehaʼãmbaite ipahaite peve, ha peikovéta; ha upe oñehaʼãmbaitévape ipahaite peve ameʼẽta tekove opaveʼỹva.\n\n10 Péina ápe, che ameʼẽ peẽme tembiapoukapykuéra; upévare peneñeʼẽrendu che rembiapoukapykuérare. Ha upéva haʼe léi ha profetakuéra, haʼekuéra añetehápe otestifikágui chehegui.\n\n11 Ha koʼág̃a, ojehu Jesús oñeʼẽmba rire koʼã ñeʼẽ, heʼi umi doce haʼe oiporavovaʼekuépe:\n\n12 Peẽ haʼe che remimboʼekuéra; ha haʼe peteĩ tesape koʼã tavayguakuérape, haʼéva José ñemoñare rembyre.\n\n13 Ha péina ápe, kóva haʼe pende yvy jehejapyre; ha Túva omeʼẽvaʼekue peẽme.\n\n14 Ha Túva arakaʼeve nomeʼẽivaʼekue chéve tembiapoukapy amombeʼu hag̃ua upéva pende joykeʼykuérape Jerusalén-pe.\n\n15 Ni arakaʼeve Túva nomeʼẽivaʼekue chéve tembiapoukapy añeʼẽ hag̃ua chupekuéra umi ambue trívu Israel rogaguáre, Túva oguerahavaʼekue hetãgui okápe.\n\n16 Kóvante Túva heʼi chéve, haʼe hag̃ua chupekuéra:\n\n17 Aguerekoha ambue ovecha ndahaʼéiva ko rredilpegua; umívape che agueruvaʼerã avei, ha ohendúta hikuái che ñeʼẽ; ha oĩta peteĩ ovechaʼaty ha peteĩ ovecharerekua.\n\n18 Ha koʼág̃a, pyʼahatã ha jegueroviaʼỹ rupi noikũmbýi hikuái che ñeʼẽ; upévare heʼi chéve Túva anive hag̃ua añeʼẽ chupekuéra koʼã mbaʼére.\n\n19 Ha katu, añetehápe, che haʼe peẽme Túva heʼihague chéve, ha che haʼe peẽme, peẽ pejeipeʼahague ijapytepekuéragui hembiapovaikuéra rupi; upévare hembiapovai rupi hikuái ndoikuaái mbaʼeve pendehegui.\n\n20 Ha añetehápe, che haʼe peẽme avei Túva oipeʼahague chuguikuéra ambue trivukuéra; ha hembiapovai rupi ndoikuaái hikuái mbaʼeve chuguikuéra.\n\n21 Ha añetehápe che haʼe peẽme, peẽ haʼeha umi che haʼe haguégui: Aguereko ambue ovecha ndahaʼéiva ko rredilpegua; umívape che agueruvaʼerã avei, ha ohendúta hikuái che ñeʼẽ; ha oĩta peteĩ ovechaʼaty, ha peteĩ ovecharerekua.\n\n22 Ha nacheikũmbýikuri hikuái, oimoʼãgui haʼeha umi gentil; noikũmbýigui hikuái gentil-kuéra oñekonvertitaha iñehekomboʼekuéra rupi.\n\n23 Ni nacheikũmbýi hikuái haʼérõ ohendutaha hikuái che ñeʼẽ; ha noikũmbýi hikuái gentil-kuéra arakaʼeve nohendumoʼãiha che ñeʼẽ—ha ndajehechaukamoʼãiha chupekuéra ndahaʼéiramo Espíritu Santo rupive.\n\n24 Ha katu péina ápe, peẽ pehendu che ñeʼẽ, ha avei cherechákuri; ha haʼe che ovecha, ha pejeipapa umi Túva omeʼẽvaʼekue chéve apytépe.\n\n", "3-ne 16": "[center][font_size=26]Ñembyaty 16[/font_size][/center]\n\n[i]Jesús ohóta ambue Israel-gua ovechakuéra kañymbyre rendápe—Ára pahápe, upe evanhélio ohóta gentil-kuérape ha upe rire Israel rógape—Ñandejára tavayguakuéra ohecháta hesaite rupi haʼe ogueru jey vove Sión-pe. 34 ary rupi Cristo rire.[/i]\n\n1 Ha añetehápe, añetehápe, che haʼe peẽme aguerekoha ambue ovechakuéra, ndahaʼéiva ko tetãmegua, ni Jerusalén retãmegua, ni peteĩ umi yvy jereregua aime haguépe ajapo hag̃ua che ministério.\n\n2 Umi añeʼẽha hína haʼe umi neʼĩrava gueteri ohendu che ñeʼẽ; ni arakaʼeve ndajehechaukaivaʼekue chupekuéra.\n\n3 Ha katu Túva omeʼẽ chéve tembiapoukapy aha hag̃ua hendapekuéra, ha ohendúta hikuái che ñeʼẽ, ha ojeipapáta che ovecha apytépe, oĩ hag̃ua peteĩ ovechaʼaty ha peteĩ ovecharerekua; upévare che aha ajehechauka hag̃ua chupekuéra.\n\n4 Ha haʼe peẽme pehai hag̃ua koʼã ñeʼẽ aha rire, peichahágui che tavayguakuéra Jerusalén-gua, umi cherecháva ha oĩvaʼekue chendive che ministériope, ndojeruréiramo g̃uarã Túvape che rérape, Espíritu Santo rupive oikuaa hag̃ua hikuái pendehegui, ha avei ambue trivukuéragui ndoikuaáivagui hikuái mbaʼeve, ha koʼã ñeʼẽ peẽ pehaítava toñeñongatu ha tojehechauka, ha gentil-kuéra plenitud rupive, umi ñemoñare rembyre oñemosarambítavape yvy ape ári ijegueroviaʼỹ rupi, tojegueraha, térã ojegueraha ikatu chekuaa hag̃ua chéve, Irredentórpe.\n\n5 Ha upéramo ambyatýta chupekuéra irundy yvy rendágui; ha upéramo akumplíta konvénio ojapovaʼekue Túva opa tavayguakuéra Israel rogagua ndive.\n\n6 Ha ojehovasapyre gentil-kuéra, ijerovia haguére cherehe, pe Espíritu Santo rupive, otestifikátava chupekuéra cherehe ha Túvagui.\n\n7 Péina ápe, ojerovia haguére cherehe hikuái, heʼi pe Túva, ha pendejegueroviaʼỹ rupi, O Israel róga, ára pahápe añetéva og̃uahẽta gentil-kuérape, ojehechauka hag̃ua chupekuéra koʼã mbaʼe paha.\n\n8 Ha katu ái, heʼi Túva, gentil-kuéra ogueroviaʼỹvagui—jepe oúramokuri hikuái ko yvy ape ári, ha omosarambi che tavayguakuérape haʼéva Israel rogagua; ha omosẽ ijapytepekuéragui che tavayguakuérape haʼéva Israel rogagua, ha opyrũmba hikuái hesekuéra;\n\n9 Ha Túva poriahuvereko rupive gentil-kuéra ndive, ha avei che Ru huisiokuéra che tavayguakuéra ári haʼéva Israel rogagua rupive, añetehápe, añetehápe, che haʼe peẽme, opa koʼãva rire, ha che ajapo rire che tavayguakuéra haʼéva Israel rogagua tojeipyʼajopy, ha toñemoingoʼasy, ha tojejuka, ha oñemosẽ rire ijapytepekuéragui, ha ojejahéi rire hesekuéra, ha oiko rire chuguikuéra peteĩ ojehayhuʼỹva ha oñeñeʼẽvaiha ijapytepekuéra—\n\n10 Ha péicha heʼi Túva haʼe hag̃ua peẽme: Ára gentil-kuéra ojapo vove angaipa che evanhélio rehe, ha orrechasa vove che evanhélio plenitud, ha opuʼã vove ikorasõ orgúllo rupi opa tetãnguéra ári, ha opa yvypegua tavayguakuéra ári, ha henyhẽ vove opáichagua japu, añeteguaʼỹgui, ha mbaʼeñaña, ha opáichagua tovamokõigui, ha jejuka, ha sacerdote-kuéra mbaʼevaiñemi, ha tekovai, ha tembiapokyʼa ñemimbykuéragui; ha ojapóramo hikuái opa koʼã mbaʼe, ha orrechasáramo hikuái che evanhélioplenitud, péina ápe, heʼi upe Túva, che aipeʼáta che evanhélio plenitud ijapytepekuéragui.\n\n11 Ha upéramo chemanduʼáta che konvénio ajapovaʼekuére che tavayguakuéra ndive, O Israel róga, ha aguerúta chupekuéra che evanhélio.\n\n12 Ha ahechaukáta ndéve, O Israel róga, gentil-kuéra ndoguerekomoʼãiha puʼaka nde ári; ha katu chemanduʼáta che konvénio nendivegua rehe, O Israel róga, ha rejúta che evanhélio plenitud jeikuaápe.\n\n13 Ha katu gentil-kuéra oñearrepentíramo ha oujey chéve, heʼi upe Túva, péina ápe ojeipapáta chupekuéra che tavayguakuéra apytépe, O Israel róga.\n\n14 Ha ndahejamoʼãi che tavayguakuéra, haʼéva Israel rogagua, oho ijapytepekuéra, ha opyrũmba hesekuéra, heʼi upe Túva.\n\n15 Ha katu ndojevýiramo cherendápe, ni nohendúiramo hikuái che ñeʼẽ, che ahejáta chupekuéra, heẽ, che ahejáta che tavayguakuérava, O Israel róga, ohasa imbytepekuéra, ha opyrũmba hesekuéra, ha haʼéta hikuái juky naheʼẽvéimavaicha, upe guive naiporãvéimava mbaʼeverã ha katu oñemombo hag̃ua, ha oñepyrũmba hag̃ua hese che tavayguakuéra pyguýpe, O Israel róga.\n\n16 Añetehápe, añetehápe, che haʼe peẽme, péicha heʼihague chéve Túva—Ameʼẽ hag̃ua ko tavayguakuérape ko yvy ijehejapyrerã.\n\n17 Ha upéramo oñekumplíta proféta Isaías ñeʼẽnguéra, heʼíva:\n\n18 Neñangarekoharakuéra omopuʼãta iñeʼẽ; ñeʼẽ joajúpe opurahéita, ohechátagui hikuái hesaitépe Ñandejára ogueru jey vove Sión-pe.\n\n19 Pepurahéi vyʼágui, pepurahéi oñondivepa, Jerusalén renda nandikuéra; Ñandejára omoangapyhýgui itavayguakuérape, haʼe orredimi Jerusalén-pe.\n\n20 Ñandejára omboʼopívo ijyva marangatu opa tetãnguéra resa renondépe; ha opa yvy paha peve ohecháta hikuái Tupã salvasiõ.\n\n", "3-ne 17": "[center][font_size=26]Ñembyaty 17[/font_size][/center]\n\n[i]Jesús heʼi tavayguakuérape tojepyʼamongeta iñeʼẽnguérare ha toñemboʼe kuaapýre. Haʼe omonguera hasývape—Haʼe oñemboʼe tavayguakuérare, oiporúvo ñeʼẽ ndaikatúiva ojehai—Angelkuéra oministra imitãnguérape ha tata omongora chupekuéra. 34 ary rupi Cristo rire.[/i]\n\n1 Péina ápe, ojehu Jesús heʼi rire koʼã ñeʼẽ omaʼẽ jey ijerére atyguasu gotyo, ha heʼi chupekuéra: Péina ápe, che ára hiʼag̃uíma.\n\n2 Ahecha penekangyha, ndaikatuiha peikũmbypa che ñeʼẽnguéra Túva heʼivaʼekue chéve añeʼẽ hag̃ua peẽme ko árape.\n\n3 Upévare, tapeho pende rógape, ha pejepyʼamongeta umi mbaʼe haʼevaʼekuére peẽme, ha pejerure Túvape, che rérape, ikatu hag̃ua peikũmby, ha pembosakoʼi pene apytuʼũ koʼẽrõ g̃uarã, ha che aju jeýta peẽme.\n\n4 Ha katu koʼág̃a che aha Túvape, ha avei ajehechaukáta umi Israel-pegua trívu kañymbyrépe, nokañýigui Túvape g̃uarã, haʼe oikuaágui moõpa ogueraha rakaʼe chupekuéra.\n\n5 Ha ojehu Jesús oñeʼẽmba rire péicha, haʼe omaʼẽ jey ijerére pe atyguasu gotyo, ha ohecha hasẽha hína hikuái, ha omaʼẽ hese ñemovãʼỹme ojerureseramoguáicha chupe topytave hendivekuéra.\n\n6 Ha haʼe heʼi chupekuéra: Péina ápe, che pyʼa henyhẽ poriahuverekógui penderehe.\n\n7 Peguerekópa hasýva pende apytépe? Pegueru koʼápe. Peguerekópa ikarẽva, térã ohechaʼỹva, térã noĩporãmbáiva, hete oñekytĩvaʼekue, imbaʼasyvaíva, ijypíva, ohenduʼỹva, térã oguerekóva oimeháichagua mbaʼasy? Pegueru koʼápe ha che amongueráta chupekuéra, poiporiahuverekógui; che pyʼa henyhẽ poriahuverekógui.\n\n8 Ahechágui peipotaha ahechauka peẽme ajapovaʼekue pende joykeʼykuérare Jerusalén-pe, ahechágui pende jerovia ohupytyha pomonguera hag̃ua.\n\n9 Ha ojehu haʼe oñeʼẽmba rire péicha, opa upe atyguasu, peteĩ ñeʼẽme, oñemboja hasýva ha oikoʼasýva ndive, ha ikarẽva, ha ohechaʼỹva, ha ohenduʼỹva, ha opáichagua oikoʼasýva reheve, ha haʼe omonguera opavavépe oguerahaháicha hikuái chupe.\n\n10 Ha maymáva haʼekuéra, umi oñemongueravaʼekue ha umi hesãiva, oñesũ ipy renondépe, ha otupaitũ chupe; ha opavave pe atyguasúgui ikatúva oñemoag̃ui ohetũ chupe ipýpe, upéicha rupi ombojahu hikuái ipy hesaýpe.\n\n11 Ha ojehu ojerure togueru hikuái imitãnguérape.\n\n12 Ha upéicha ogueru hikuái umi imitã michĩvape ha omboguapy chupekuéra ijerére yvýpe, ha Jesús oĩ mbytépe; ha pe atyguasu oheja ohasa hikuái ojeguerupa peve.\n\n13 Ha ojehu ogueru rire hikuái opavavépe, ha Jesús oĩ mbytépe, haʼe heʼi atyguasuguápe toñesũ hikuái yvýpe.\n\n14 Ha ojehu oñesũ rire hikuái yvýpe, Jesús ipyahẽ ipype, ha heʼi: Túva, ajepyʼapy tavayguakuéra Israel rogagua rekoñañáre.\n\n15 Ha haʼe heʼívo koʼã ñeʼẽ, oñesũ haʼete avei pe yvýpe; ha péina ápe oñemboʼe Túvape, ha umi mbaʼe haʼe oñemboʼevaʼekue ndaikatúi ojehai, ha umi atyguasugua ohenduvaʼekue chupe omeʼẽ testimónio.\n\n16 Ha péicha otestifika hikuái: Arakaʼeve tesa ndohechaivaʼekue, ni apysa nohenduivaʼekue, ko ára mboyve, mbaʼe tuichaite ha hechapyrãitéva rohecha ha rohendu haguéicha Jesús oñeʼẽha Túvape;\n\n17 Ha ndaipóri kũ ikatúva heʼi, ni avave yvypóra ikatúva ohai, ni yvypóra korasõ ikatúva ojepyʼamongeta tuichaite ha hechapyrãitéva mbaʼe rohecha ha rohendu haguéicha Jesús oñeʼẽ; ha avave ndaikatúi ojepyʼamongeta vyʼapavẽre omyehyhẽva ore ánga rohendúvo chupe ojerureha orerehe Túvape.\n\n18 Ha ojehu Jesús oñemboʼepa rire Túvape, haʼe opuʼã; ha katu tuichaitégui pe vyʼapavẽ atyguasu oñandúva ipuʼakapa hesekuéra.\n\n19 Ha ojehu Jesús oñeʼẽ chupekuéra, ha heʼi opuʼã hag̃ua hikuái.\n\n20 Ha opuʼã hikuái pe yvýgui, ha haʼe heʼi chupekuéra: Pejehovasapyre peẽ pendejerovia rupi. Ha koʼág̃a péina ápe, che vyʼapavẽ henyhẽ.\n\n21 Ha heʼívo koʼã ñeʼẽ, hasẽ, ha atyguasu omeʼẽ testimónio upévagui, ha haʼe ojagarra imitãnguérape, peteĩ teĩ, ha ohovasa chupekuéra, ha oñemboʼe hesekuéra Túvape.\n\n22 Ha ojapo rire haʼe upéva, hasẽ jey;\n\n23 Ha haʼe oñeʼẽ pe atyguasúpe, ha heʼi chupekuéra: Pemaʼẽ pene mitãnguérare.\n\n24 Ha omopuʼãvo hesa omaʼẽ hag̃ua péina ápe ojere hikuái omaʼẽvo yvágare, ha ohecha yvága ojepeʼávo, ha ohecha hikuái angelkuéra oguejýva yvágagui tata mbyte rupiguáicha; ha oguejy ha omongora hikuái umi mitãme, ha oñemongora chupekuéra tatápe; ha angelkuéra oministra chupekuéra.\n\n25 Ha atyguasu ohecha ha ohendu ha omeʼẽ testimónio; ha oikuaa hikuái itestimoniokuéra añeteguaha haʼekuéra ohecha ha ohendúgui, opavave ijehegui; ha ojeipapa hikuái dos mil quiniento tekove; haʼéva hikuái kuimbaʼe, kuña, ha mitã.\n\n", "3-ne 18": "[center][font_size=26]Ñembyaty 18[/font_size][/center]\n\n[i]Jesús omoĩ upe Santa Cena nefita-kuéra apytépe—Heʼi chupekuéra oñemboʼe tapiavaʼerãha hérape—Umi hoʼúva hoʼo ha hoyʼúva huguy tekojojaʼỹme oñekondena—Omeʼẽ temimboʼekuérape puʼaka omeʼẽ hag̃ua Espíritu Santo. 34 ary rupi Cristo rire.[/i]\n\n1 Ha ojehu Jesús heʼi hemimboʼekuérape togueru chupe mbujape ha víno.\n\n2 Ha oho aja ogueru hikuái mbujape ha víno, heʼi atyguasúpe oguapy hag̃ua yvýpe.\n\n3 Ha og̃uahẽvo temimboʼekuéra mbujape ha víno reheve, haʼe ojagarra pe mbujape ha ombojaʼo ha ohovasa, ha omeʼẽ temimboʼekuérape ha heʼi chupekuéra hoʼu hag̃ua.\n\n4 Ha hoʼu ha henyhẽ rire hikuái, heʼi toñemeʼẽ atyguasúpe.\n\n5 Ha atyguasu hoʼu ha henyhẽ rire, haʼe heʼi temimboʼekuérape: Péina ápe oĩta peteĩva pende apytépe oñeordenátava, ha chupe ameʼẽta puʼaka ombojaʼo hag̃ua mbujape ha ohovasa ha omeʼẽ hag̃ua che tupaogua tavayguakuérape, opavave umi ogueroviáva ha oñemongaraívape che rérape.\n\n6 Ha akóinte peñehaʼãta pejapo upéva, jepe che ajapo haguéicha, jepe che ambojaʼo haguéicha mbujape ha ahovasa ha ameʼẽ peẽme.\n\n7 Ha pejapóta upéva penemanduʼávo che rete rehe, ahechaukavaʼekue peẽme. Ha haʼéta testimónio Túvape akóinte penemanduʼataha cherehe. Ha penemanduʼáramo tapiaite cherehe peguerekóta che Espíritu oĩ hag̃ua penendive.\n\n8 Ha ojehu haʼe heʼívo koʼã ñeʼẽ, heʼi hemimboʼekuérape toyʼu víno upe kópagui, ha tomeʼẽ avei atyguasuguápe hoyʼu hag̃ua hikuái.\n\n9 Ha ojehu péicha ojapo hikuái, ha hoyʼu ha henyhẽ hikuái; ha omeʼẽ hikuái atyguasuguápe, ha koʼãva hoyʼu, ha henyhẽ hikuái.\n\n10 Ha temimboʼekuéra ojapo rire upéva, Jesús heʼi chupekuéra: Pejehovasapyre koʼã mbaʼe pejapovaʼekuére, péva okumplígui che rembiapoukapykuéra, ha kóva otestifika Túvape pejaposeha umi mbaʼe haʼevaʼekue peẽme.\n\n11 Ha tapiaite pejapóta upéva umi oñearrepentíva ha oñemongaraíva rehe che rérape; ha pejapóta che ruguýre penemanduʼa hag̃ua, añohẽvaʼekue penderehe, petestifika hag̃ua Túvape tapiaite penemanduʼaha cherehe. Ha penemanduʼáramo tapiaite cherehe, peguerekóta che Espíritu oĩ hag̃ua penendive.\n\n12 Ha ameʼẽ peẽme tembiapoukapy pejapo hag̃ua koʼã mbaʼe. Ha pejapóramo tapiaite koʼã mbaʼe pejehovasapyre peẽ, pejogapógui che ita ári.\n\n13 Ha katu umi pende apytépe ojapóva hetave térã saʼive koʼãvagui ndojogapói che ita ári, ha katu ojogapo peteĩ pyenda yvykuʼigua ári; ha oguejy vove ama, ha ou vove y heta, ha oipeju vove yvytukuéra, ha oinupã vove hesekuéra, hoʼáta, ha umi añaretã rokẽ ojepeʼáma omog̃uahẽ hag̃ua chupekuéra.\n\n14 Upévare pejehovasapyre peẽ peneñeʼẽredúramo che rembiapoukapykuérare, Túva heʼivaʼekue chéve ameʼẽ hag̃ua peẽme.\n\n15 Añetehápe, añetehápe, che haʼe peẽme, peñangareko ha peñemboʼevaʼerã tapiaite, ani aña penepyʼaraʼã, ha pejeguaraha hese ñeñapytĩmbýpe.\n\n16 Ha añemboʼe haguéicha pende apytépe jepeve upéicha peñemboʼéta che tupaópe, che tavayguakuéra apytépe oñearrepentíva ha oñemongaraíva che rérape. Péina ápe che haʼe tesape; che ameʼẽvaʼekue peẽme techapyrã.\n\n17 Ha ojehu Jesús heʼipa rire koʼã ñeʼẽ hemimboʼekuérape, ojere jey atyguasu gotyo ha heʼi chupekuéra:\n\n18 Péina ápe, añetehápe, añetehápe, che haʼe peẽme, peñangareko ha peñemboʼevaʼerã tapiaite ani peike jepyʼaraʼãme; Satana pendeipotágui, pendetyvyro hag̃ua avatimirĩcha.\n\n19 Upévare akóinte peñemboʼevaʼerã Túvape che rérape.\n\n20 Ha oimeraẽva mbaʼe pejeruréva Túvape che rérape, ijojáramo, pegueroviáramo oñemeʼẽtaha peẽme, péina ápe oñemeʼẽta peẽme.\n\n21 Peñemboʼe Túvape pende rogayguakuéra ndive, che rérape tapiaite, ojehovasa hag̃ua pene rembireko ha pende raʼykuéra.\n\n22 Ha péina ápe, pyʼỹi peñembyatýta; ha avavépe napembotovemoʼãi oĩ hag̃ua penendive peñembyaty jave, ha katu peheja chupekuéra toñemoag̃ui penderehe ha ani pembotove chupekuéra.\n\n23 Ha katu peñemboʼéta hesekuéra, ha napemosẽmoʼãi chupekuéra okápe; ha ou pyʼỹiramo hikuái penerendápe pejeruréta hesekuéra Túvape, che rérape.\n\n24 Upévare, pehupi pende resape omimbi hag̃ua yvóra renondépe. Péina ápe che haʼe upe tesape pehupivaʼerã yvate—umi mbaʼe pehechavaʼekue ajapo. Péina ápe pehechákuri añemboʼehague Túvape, ha opavave peẽ haʼékuri testígo.\n\n25 Ha pehechákuri haʼehague ni peteĩva pende apytépe noñemomombyryivaʼerã, ha katu haʼékuri peju hag̃ua cherendápe, peñandu ha pehecha hag̃ua; jepe upéicha pejapóta peẽ yvórape; ha ojapyharáva ko tembiapoukapy ojeguerahauka jeipyʼaraʼãre.\n\n26 Ha koʼág̃a ojehu Jesús heʼipa rire koʼã ñeʼẽ, haʼe ojere jey omaʼẽ temimboʼekuéra oiporavovaʼekuére, ha heʼi chupekuéra:\n\n27 Péina ápe añetehápe, añetehápe, che haʼe peẽme, ameʼẽta peẽme ambue tembiapoukapy, ha upéi ahavaʼerã che Rúpe akumpli hag̃ua ambue tembiapoukapykuéra haʼe omeʼẽvaʼekue chéve.\n\n28 Ha koʼág̃a péina ápe, kóva haʼe tembiapoukapy che ameʼẽva peẽme, peikuaávo ani peheja avave hoʼu hekojojaʼỹme che roʼo ha che ruguýgui, pemeʼẽ jave;\n\n29 Pe hoʼúva che roʼo ha hoyʼúva che ruguy tekojojaʼỹme, hoʼu ha hoyʼu kodenasiõ hiʼángape g̃uarã; upévare peikuaáramo peteĩ yvypóra ndahekojojaiha hoʼu ha hoyʼu hag̃ua che roʼo ha che ruguýgui pembotovéta chugui.\n\n30 Upevére, napemosẽmoʼãi chupe pende apytégui, ha katu peministráta chupe ha peñemboʼéta Túvape hese, che rérape; ha oñearrepenti ha oñemongaraíramo che rérape, upéramo pemog̃uahẽta, ha pemeʼẽta chupe che roʼo ha che ruguýgui.\n\n31 Ha katu noñearrepentíriramo ndojeipapamoʼãi che tavayguakuéra apytépe, ani hag̃ua ohundi che tavayguakuérape, péina ápe che aikuaágui che ovechakuéra, ha ojeipapa hikuái.\n\n32 Upevére, napemosẽmoʼãi chupekuéra pene sinagógagui, térã tenda petupaitũhágui, peministráta haguére gueteri koʼãvare; ndapeikuaáigui peichahágui ojeréramo g̃uarã hikuái ha oñearrepenti, ha ou cherendápe korasõ añete reheve, ha che amongueráta chupekuéra; ha peẽ haʼéta tembiporu pegueru hag̃ua chupekuéra salvasiõ.\n\n33 Upévare, peneñeʼẽrendu koʼã mbaʼe che haʼévare peẽme ani hag̃ua peʼa kondenasiõme; ái upe Túva okondenávagui.\n\n34 Ha ameʼẽ peẽme koʼã tembiapoukapykuéra ñeʼẽʼapi oĩ haguére pende apytépe. Ha pejehovasapyre ndaipórirõ ñeʼẽʼapi pende apytépe.\n\n35 Ha koʼág̃a che aha Túvape; tekotevẽgui aha Túvape pene ñeimeporãrã.\n\n36 Ha ojehu Jesús ombopahávo koʼã ñeʼẽ, haʼe opoko ipópe temimboʼekuéra oiporavovaʼekuére, peteĩ teĩme, jepe opoko peve opavavére, ha oñeʼẽ chupekuéra opokokuévo hesekuéra.\n\n37 Ha atyguasu nohendúi ñeʼẽnguéra haʼe heʼíva, upévare nomeʼẽi testimónio; ha katu temimboʼekuéra omeʼẽ testimónio haʼe omeʼẽhague chupekuéra puʼaka omeʼẽ hag̃ua Espíritu Santo. Ha tenondeve ahechaukáta peẽme ko testimónio añeteguaha.\n\n38 Ha ojehu Jesús opoko rire opavavére, ou peteĩ arai ha ojahoʼi atyguasúpe upévare ndohechái hikuái Jesús-pe.\n\n39 Ha ojahoʼi aja chupekuéra haʼe osẽ ijapytepekuéragui, ha ojupi yvágape. Ha temimboʼekuéra ohecha ha omeʼẽ testimónio ojupi jeyhague yvágape.\n\n", "3-ne 19": "[center][font_size=26]Ñembyaty 19[/font_size][/center]\n\n[i]Umi doce temimboʼe oministra tavayguakuérape ha oñemboʼe pe Espíritu Santo-re—Temimboʼekuéra oñemongarai ha oñemeʼẽ chupekuéra pe Espíritu Santo ha angelkuéra ministério—Jesús oñemboʼe oiporúvo ñeʼẽ ndaikatúiva ojehai—Haʼe omeʼẽ testimónio jerovia guasuete oguerekóvare umi nefita. 34 ary rupi Cristo rire.[/i]\n\n1 Ha koʼág̃a ojehu Jesús ojupi rire yvágape, pe atyguasu isarambi, ha opa kuimbaʼe ojagarra hembireko ha itaʼyrakuéra ha ohojey hógape.\n\n2 Ha oñemombeʼu pyaʼe tavayguakuéra apytépe, og̃uahẽ mboyve pyhare, atyguasu ohechahague Jesús-pe, ha haʼe oministrahague chupekuéra, ha koʼẽ rire ojechaukajeytaha atyguasúpe.\n\n3 Heẽ, ha jepeve opa pyhare pukukue oñemombeʼu mbaʼepyahu Jesús rehegua; ha upéicha rupi oñemosarambi tavayguakuéra apytépe ha heta oĩ, heẽ, hetaiterei oĩ ombaʼapo mbaretéva opa pyhare pukukue oĩ hag̃ua koʼẽ rire Jesús ojehechaukatahápe atyguasúpe.\n\n4 Ha ojehu koʼẽ rire, pe atyguasu oñembyaty jave, péina ápe, Nefi ha ijoykeʼy, haʼe omopuʼãvaʼekue omanóva apytégui, ha hérava Timoteo, ha avei itaʼýra, hérava Jonás, ha avei, Matoni, ha Matoníah, ijoykeʼy, ha Kumen, ha Kumenoni, ha Jeremías, ha Shemnón, ha Jonás, ha Sedequías, ha Isaías—koʼág̃a koʼãva temimboʼe Jesús oiporavovaʼekue réra—ha ojehu ohasa ha oñemoĩ hikuái pe atyguasu mbytépe.\n\n5 Ha péina ápe, tuichaitereígui pe atyguasu oñembojaʼo hikuái doce pehẽnguépe.\n\n6 Ha umi doce omboʼe pe atyguasúpe; ha péina ápe, omoñesũka hikuái atyguasúpe yvy ape ári, ha toñemboʼe Túvape Jesús rérape.\n\n7 Ha umi temimboʼe oñemboʼe avei Túvape Jesús rérape. Ha ojehu opuʼã ha oministra hikuái tavayguakuérape.\n\n8 Ha oministra rire hikuái umi ñeʼẽ Jesús heʼivaʼekue—omoambueʼỹre mbaʼevépe ñeʼẽ Jesús heʼivaʼekue—péina ápe, oñesũ jey hikuái ha oñemboʼe Túvape Jesús rérape.\n\n9 Ha oñemboʼe hikuái pe oipotavéva rehe; ha pe haʼekuéra oipotáva haʼe toñemeʼẽ chupekuéra upe Espíritu Santo.\n\n10 Ha oñemboʼe rire péicha oguejy hikuái pe y rembeʼýpe, ha atyguasu oho hapykuerikuéra.\n\n11 Ha ojehu Nefi oike pe ýpe ha oñemongarai.\n\n12 Ha osẽ ýgui ha oñepyrũ oporomongarai. Ha omongarai opavave umi Jesús oiporavovaʼekuépe.\n\n13 Ha ojehu opavave oñemongarai ha osẽ rire pe ýgui, pe Espíritu Santo oguejy hiʼarikuéra, ha henyhẽ hikuái Espíritu Santo ha tatágui.\n\n14 Ha péina ápe, oñemongora chupekuéra haʼeramoguáicha tatáre; ha oguejy yvágagui, ha atyguasu haʼe testígo, ha omeʼẽ testimónio; ha oguejy angelkuéra yvágagui ha oministra chupekuéra.\n\n15 Ha ojehu angelkuéra oministra aja temimboʼekuérape, péina ápe, Jesús ou ha oñemboʼy imbytepekuéra ha oministra chupekuéra.\n\n16 Ha ojehu haʼe oñeʼẽ atyguasúpe, ha heʼi chupekuéra oñesũ jey hag̃ua yvýpe, ha avei hemimboʼekuéra oñesũ hag̃ua upe yvýpe.\n\n17 Ha ojehu opavave oñesũ rire yvýpe, heʼi hemimboʼekuérape oñemboʼe hag̃ua.\n\n18 Ha péina ápe, oñepyrũ oñemboʼe hikuái; ha oñemboʼe hikuái Jesús-pe, ohenóivo chupe Iñandejára ha Itupã.\n\n19 Ha ojehu Jesús ojei ijapytepekuéragui, ha oñemomombyryʼimi chuguikuéra ha ojayvy haʼetevoi yvýpe, ha heʼi:\n\n20 Túva, che ameʼẽ ndéve aguyje remeʼẽ haguére Espíritu Santo koʼã aiporavovaʼekuépe; ha ijerovia rupi cherehe aiporavókuri chupekuéra yvóra apytégui.\n\n21 Túva, che ajerure ndéve remeʼẽ hag̃ua pe Espíritu Santo opavave ogueroviáva iñeʼẽnguérape.\n\n22 Túva, remeʼẽkuri chupekuéra Espíritu Santo ojeroviágui hikuái cherehe; ha rehecha ojeroviaha cherehe rehendúgui chupekuéra, ha oñemboʼe hikuái chéve; ha oñemboʼe hikuái chéve aime haguére hendivekuéra.\n\n23 Ha koʼág̃a Túva, ajerure ndéve hesekuéra, ha avei maymáva umi ogueroviavaʼerã iñeʼẽnguéra rehe, ojerovia hag̃ua hikuái cherehe, che haʼe hag̃ua ipypekuéra nde, Túva, haʼeháicha chepype, ñande haʼe hag̃ua peteĩnte.\n\n24 Ha ojehu Jesús oñemboʼe rire péicha Túvape, ou jey hemimboʼekuérape, ha péina ápe, oñemboʼe meme gueteri hikuái chupe; ha nombojoʼái hikuái ñeʼẽreieta, oñemeʼẽgui chupekuéra pe oñemboʼevaʼerã, ha henyhẽ hikuái ñehaʼarõgui.\n\n25 Ha ojehu Jesús ohovasa chupekuéra oñemboʼe aja hikuái chupe; ha hova rory ou hiʼarikuéra, ha hova resape omyesakã chupekuéra, ha péina ápe morotĩporã hikuái Jesús rova ha ijaóicha; ha péina ápe morotĩve opa morotĩvagui, heẽ, ndaikatúi oĩ yvy ape ári mbaʼe morotĩetéva imorotĩháicha.\n\n26 Ha Jesús heʼi chupekuéra: Peñemboʼeve; ha katu nombopahái hikuái iñemboʼe.\n\n27 Ha ojei jey chuguikuéra, ha oñemomombyryʼimi ha oñesũ yvýpe; ha oñemboʼe jey Túvape, heʼívo:\n\n28 Túva, che ameʼẽ ndéve aguyje remopotĩ haguére umi aiporavovaʼekuépe, ijerovia rupi, ha añemboʼe hesekuéra, ha avei umi ogueroviavaʼerãre iñeʼẽnguéra, oñemopotĩ hag̃ua hikuái chepype, ojerovia rupi iñeʼẽnguérare, jepe haʼekuéra oñemopotĩháicha chepype.\n\n29 Túva, che nañemboʼéi ndéve yvórare, ha katu umi remeʼẽvaʼekuére chéve yvóragui, ijerovia rupi, oñemopotĩ hag̃ua hikuái chepype, che haʼe hag̃ua ipypekuéra nde, Túva, haʼeháicha chepype, ñande haʼe hag̃ua peteĩnte, che añemboverapy hag̃ua ipypekuéra.\n\n30 Ha Jesús heʼi rire koʼã ñeʼẽ ou jey hemimboʼekuérape; ha péina ápe oñemboʼe hikuái ñemovãʼỹme, ha nombopahái iñemboʼe chupe, ha haʼe hory jey chupekuéra; ha péina ápe morotĩmba hikuái, Jesúicha jepe.\n\n31 Ha ojehu ojeiʼimi jey chuguikuéra ha oñemboʼe Túvape;\n\n32 Ha pe kũ ndaikatúi heʼi ñeʼẽnguéra haʼe heʼivaʼekue, ni ndaikatúi ojehai avave yvypórare ñeʼẽnguéra haʼe oñemboʼevaʼekue.\n\n33 Ha atyguasu ohendu ha omeʼẽ testimónio; ha ojepeʼa ikorasõkuéra ha oikũmby hikuái ikorasõme umi ñeʼẽ haʼe oñemboʼevaʼekue.\n\n34 Upevére, tuichaite ha hechapyrãgui ñeʼẽnguéra haʼe oñemboʼevaʼekue ndaikatúi ojehai, ni ndaikatúi yvypóra omombeʼu.\n\n35 Ha ojehu Jesús oñemboʼepa rire ou jey hemimboʼekuérape, ha heʼi chupekuéra: Arakaʼeve ndahechaivaʼekue jerovia tuichaite judio-kuéra apytépe; upévare ndaikatúikuri ahechauka chupekuéra milágro tuichaitéva, ijegueroviaʼỹ rupi.\n\n36 Añetehápe che haʼe peẽme, ndaiporiha ni peteĩ ijapytepekuéra ohechavaʼekue mbaʼe tuichaitéva peẽ pehecha haguéicha; ni ohenduvaʼekue tuichaite mbaʼe peẽ pehendu haguéicha.\n\n", "3-ne 20": "[center][font_size=26]Ñembyaty 20[/font_size][/center]\n\n[i]Jesús omeʼẽ milágro rupi mbujape ha víno ha omeʼẽ jey upe sacramento tavayguakuérape—Jacob rembyre ojegueraháta Ñandejára Itupã jeikuaápe ha ohupytýta umi América—Jesús haʼe proféta Moiseichagua, ha nefita-kuéra katu haʼe profetakuéra raʼy—Ambue Ñandejára tavayguakuérava oñembyatýta Jerusalén-pe. 34 ary rupi Cristo rire.[/i]\n\n1 Ha ojehu heʼi atyguasúpe ha avei hemimboʼekuérape tombopaha iñemboʼe. Ha heʼi chupekuéra ani hag̃ua ombopaha iñemboʼe ikorasõme.\n\n2 Ha heʼi chupekuéra topuʼã ha toñemboʼy. Ha opuʼã ha oñemboʼy hikuái.\n\n3 Ha ojehu ombojaʼo jey mbujape ha ohovasa, ha hoʼuka temimboʼekuérape.\n\n4 Ha hoʼupa rire hikuái heʼi chupekuéra tombojaʼo mbujape, ha tomeʼẽ atyguasúpe.\n\n5 Ha omeʼẽ rire hikuái atyguasúpe omeʼẽ avei chupekuéra víno hoyʼu hag̃ua, ha heʼi chupekuéra tomeʼẽ atyguasúpe.\n\n6 Koʼág̃a katu, ndogueraháikuri mbujape, ni víno, umi temimboʼekuéra, ni atyguasukueragua.\n\n7 Ha katu añetehápe haʼe hoʼuka chupekuéra mbujape, ha avei omboyʼuka chupekuéra víno.\n\n8 Ha heʼi chupekuéra: Pe hoʼúva ko mbujapégui hoʼu che retégui hiʼángape g̃uarã; ha omboyʼúva ko vínogui hoyʼu che ruguýgui hiʼángape g̃uarã; ha hiʼánga arakaʼeve naiñembyahýi ni ndaijyʼuheimoʼãi, ha katu henyhẽta.\n\n9 Koʼág̃a katu, opa atyguasu hoʼu ha hoyʼu rire, péina ápe, henyhẽ hikuái Espíritugui; ha osapukái hikuái peteĩ ñeʼẽme, ha omboverapy hikuái Jesús-pe, ohecháva ha ohendúvape.\n\n10 Ha ojehu opavave omboverapy rire Jesús-pe, haʼe heʼi chupekuéra: Péina ápe koʼág̃a che ajapopáma tembiapoukapy Túva omeʼẽvaʼekue chéve koʼã tavayguakuéra rehegua, haʼéva hikuái peteĩ Israel róga rembyre.\n\n11 Penemanduʼáke che añeʼẽhague peẽme, ha haʼehague oñekumpli vove Isaías ñeʼẽnguéra—péina ápe umíva ojehai, peguereko penerenondépe, upévare pehesaʼỹijo—\n\n12 Ha añetehápe, añetehápe, che haʼe peẽme, umíva oñekumpli vove, upéramo oñekumplíta konvénio Túva ojapovaʼekue itavayguakuéra ndive, O Israel róga.\n\n13 Ha upéramo umi hembyre, oñemosarambítava yvy ape ári, oñembyatýta kuarahyresẽgui ha kuarahyreikégui, ha sur ha nórtegui; ha ojegueraháta chupekuéra Ñandejára Itupã jeikuaápe, orredimivaʼekue chupekuéra.\n\n14 Ha Túva heʼíkuri chéve ameʼẽ hag̃ua peẽme ko yvy, pende jehejapyrerã.\n\n15 Ha che haʼe peẽme, gentil-kuéra noñearrepentíriramo, jehovasa oñemeʼẽ rire chupekuéra, omosarambi rire hikuái che tavayguakuérape—\n\n16 Upéramo peẽ, haʼéva peteĩ Jacob róga rembyre, pehóta ijapytepekuéra; ha peiméta umi hetáva mbytépe; ha peẽ haʼéta ijapytepekuéra peteĩ leõ mymba kaʼaguy apytépeicha, ha leõ raʼy ovechaʼaty apytépeicha, ha upéva, ohasáramo mbyte rupi, opyrũ ha oipehaʼã, ha avave ndaikatúi ojoko.\n\n17 Nde po opuʼãta nde rayhuʼỹhakuéra ári, ha mayma nderayhuʼỹva ojeipeʼáta.\n\n18 Ha che ambyatýta che tavayguakuérape kuimbaʼe ombyatyháicha igavílla yvaraʼỹirendápe.\n\n19 Ajapótagui che tavayguakuérape upe Túva ojapovaʼekue ndive konvénio, heẽ, che ajapóta ne ratĩ iérrogui, ha ne pyapẽ bronce-gui. Ha remonguʼíta heta tavayguakuérape; ha akonsagráta Ñandejárape ipirapirekuéra, ha imbaʼehepykuéra opa tetãmegua Ñandejárape. Ha péina ápe, che haʼe pe ajapóva.\n\n20 Ha ojehu, heʼi upe Túva, che hustísia kysepuku oguejýta hiʼarikuéra upe árape; ha noñearrepentíriramo hoʼáta hiʼarikuéra, heʼi Túva, heẽ, jepe opa gentil-kuéra tetãnguéra ári.\n\n21 Ha ojehu amopuʼãta che tavayguakuérape, O Israel róga.\n\n22 Ha péina ápe, amoĩta ko tavayguakuérape ko tetãme, oñekumpli hag̃ua konvénio ajapovaʼekue nde ru Jacob ndive; ha haʼéta peteĩ Jerusalén Pyahu. Ha umi yvága puʼaka oĩta ko tavayguakuéra mbytépe; heẽ, jepe chetevoi aiméta pende apytépe.\n\n23 Ha péina ápe, che haʼe pe Moisés oñeʼẽhague, heʼívo: Ñandejára pende Tupã omopuʼãta peẽme peteĩ proféta pende joykeʼykuéra apytégui, cheichagua; ha chupe pehendúta opa mbaʼe heʼívape peẽme. Ha ojehúta opa tekove nohendúiva upe profétape oñemosẽta tavayguakuéra apytégui.\n\n24 Añetehápe che haʼe peẽme, heẽ, ha mayma proféta Samuel guive ha umi haʼe rireguáva, opa umi oñeʼẽvaʼekue, otestifikavaʼekue chehegui.\n\n25 Ha péina ápe, peẽ haʼe profetakuéra raʼy; ha haʼe Israel rogagua; ha haʼe konvéniogua Túva ojapovaʼekue pende rukuéra ndive, heʼívo Abraham-pe: Ne ñemoñarépe ojehovasáta opa yvypegua avaretãnguéra.\n\n26 Túva chemopuʼãgui ajuraẽ hag̃ua peẽme, ha chembou pohovasa hag̃ua opavave peẽme poipeʼávo pende rembiapovaikuéragui; ha péva peẽ haʼégui upe konvénio raʼy—\n\n27 Ha pejehovasa rire upéramo Túva okumplíta upe konvénio ojapovaʼekue Abraham ndive, heʼívo: Ne ñemoñarépe ojehovasáta opa yvypegua avaretãnguéra—oñeñohẽ meve che rupive Espíritu Santo gentil-kuéra ári, ha ko jehovasa gentil-kuérape, omombaretevéta chupekuéra opavavégui, upéicha omosarambíta hikuái che tavayguakuérape, O Israel róga.\n\n28 Ha haʼéta hikuái peteĩ tukumbo ko tetãgua tavayguakuérape. Upevére, oñemog̃uahẽ vove chupekuéra che evanhélio plenitud, ha omohatãramo ikorasõkuéra cherehe ambojeréta hembiapovaikuéra iñakã arikuéra, heʼi upe Túva.\n\n29 Ha chemanduʼáta konvénio ajapovaʼekuére che tavayguakuéra ndive; ha ajapovaʼekue konvénio hendivekuéra ambyatytaha chupekuéra ára oĩ porã vove chéve, ha ameʼẽ jeytaha chupekuéra ijehejapyrerã ituvakuéra retã, haʼéva Jerusalén retã, haʼéva chupekuéra g̃uarã yvy ñeʼẽmeʼẽngue tapiaite peve g̃uarã, heʼi upe Túva.\n\n30 Ha ojehu oúta ára, oñehekomboʼetahápe chupekuéra che evanhélio plenitud.\n\n31 Ha ojeroviáta cherehe hikuái, che haʼeha Jesucristo, Tupã Raʼy, ha Túvape oñemboʼéta hikuái che rérape.\n\n32 Upéramo iñangarekoharakuéra omopuʼãta iñeʼẽ, ha opurahéita oñondivepa; ohechátagui hikuái hesa teépe.\n\n33 Upéramo Túva ombyaty jeýta chupekuéra, ha omeʼẽta Jerusalén ijyvy jehejapyrerã.\n\n34 Upéramo opurahéita hikuái vyʼápe—Pepurahéi oñondivepa, tenda nandikuéra Jerusalén-gua; Túva omoangapyhy haguére itavayguakuérape, haʼe orredimi Jerusalén-pe.\n\n35 Túva omboi ijyva marangatu opa tetã resa renondépe; ha opa yvy opaha peve ohecháta pe Túva salvasiõ; ha Túva ha che haʼe peteĩ.\n\n36 Upéramo oikóta pe ojehaivaʼekue: Epáy, epáy jey, ha eñemonde ne mbaretégui, O Sión; emonde nde aoporãita, O Jerusalén, tavaguasu marangatu, arakaʼeve ndoumoʼãvéimagui ndéve oñemoñandyryʼỹva ni ipotĩʼỹva.\n\n37 Ejeityvyro yvy timbógui; epuʼã, eguapy, O Jerusalén; ejora nde ajúra jokuaha, O Sión membykuña ñeñapytĩmbýva.\n\n38 Péicha heʼígui Ñandejára: Pejehepymeʼẽ mbaʼevére, ha pirapireʼỹre peñerredimíta.\n\n39 Añetehápe, añetehápe, che haʼe peẽme, che tavayguakuéra oikuaataha che réra; heẽ, upe árape oikuaáta hikuái che haʼeha pe añeʼẽva.\n\n40 Ha upéramo heʼíta hikuái: Iporãite piko yvytykuéra ári umi oguerúva chupekuéra marandu porãita pykuéra, pe pyʼaguapýgui omomaradúva; oguerúva marandu rory porãva, omombeʼúva salvasiõgui; heʼíva Sión-pe: nde Tupã orreina!\n\n41 Ha upéramo oñehendúta sapukái: Pejei, pejei, pesẽ upégui, ani pepoko ipotiʼỹvare; pesẽ ijapytégui; penepotĩke peẽ pegueraháva Ñandejára vasokuéra.\n\n42 Napesẽmoʼãi haguére pyaʼe ni kañyháme; Ñandejára ohótagui penerenonderã, ha Israel-gua Tupã haʼéta pende rapykuerigua.\n\n43 Péina ápe, che rembiguái hembiapo rekokuaáta; oñemombaʼeguasúta ha oñemomorãta ha oñemoĩta yvatete.\n\n44 Heta oñemondyiháicha ndehegui—ijaipa niko kuri hova, hetave kuimbaʼégui, ha haʼanga hetave yvyporakuéra raʼýgui.\n\n45 Péicha ohypýita haʼe heta tetãme; henondépe rreikuéra ombotýta ijuru, ohechátagui umi noñemombeʼuivaʼekue chupekuéra; ha ohendútagui pe nohenduseivaʼekue.\n\n46 Añetehápe, añetehápe che haʼe peẽme, opa koʼã mbaʼe añetehápe oikotaha, jepeve Túva heʼi haguéicha chéve. Upéramo oñekumplíta ko konvénio Túva ojapovaʼekue itavayguakuéra ndive; ha upéramo che tavayguakuéra oiko jeýta Jerusalén-pe, ha haʼéta ijyvy jehejapyre.\n\n", "3-ne 21": "[center][font_size=26]Ñembyaty 21[/font_size][/center]\n\n[i]Israel oñembyatýta osẽ vove tesakãme Mormón Kuatiañeʼẽ—Gentil-kuéra oñemoĩta América-pe tavayguakuéra isãsóvaicha—Ojesalváta hikuái oguerovia ha iñeʼẽrendúramo; ndaupéichairamo, oñemosẽta ha oñehundíta—Israel omopuʼãta Jerusalén Pyahu, ha umi trívu kañymbyre oujeýta. 34 ary rupi Cristo rire.[/i]\n\n1 Ha haʼe peẽme añetehápe, che ameʼẽ peẽme peteĩ techaukaha, peikuaa hag̃ua ára oikopota vove koʼã mbaʼe—ambyatytaha che tavayguakuérape iñemosarambi pukúgui, O Israel róga, ha amoĩ jeýta ijapytepekuéra che Sión;\n\n2 Ha péina ápe, kóva ameʼẽta peẽme techaukaháramo—añetehápe haʼégui peẽme, koʼã mbaʼe haʼéva peẽme, ha tenondeve haʼétava chejehegui, ha Espíritu Santo puʼaka rupi oñemeʼẽtava peẽme Túvagui, ojeikuaauka vove gentil-kuérape oikuaa hag̃ua hikuái ko tavayguakuéragui haʼéva peteĩ Jacob róga rembyre, ha ko che tavayguakuéragui haʼekuéra omosarambítava;\n\n3 Añetehápe, añetehápe, che haʼe peẽme, Túva oikuaauka vove chupekuéra koʼã mbaʼe, ha Túvagui ou vove peẽme koʼã mbaʼe chuguikuéra;\n\n4 Haʼe haguére Túva arandúpe toñemoĩ chupekuéra ko tetãme, ha toñemoĩ chupekuéra tavaygua isãsóvaramo Túva puʼaka rupive, koʼã mbaʼe ou hag̃ua chuguikuéra peteĩ pene ñemoñare rembyrépe, oñekumpli hag̃ua Túva konvénio ojapovaʼekue itavayguakuéra ndive, O Israel róga;\n\n5 Upévare, koʼã mbaʼapo ha tembiapo koʼág̃a guive ojejapótava pende apytépe oútava gentil-kuéragui pene ñemoñare hoʼátavape jegueroviaʼỹme tembiapovai rupi;\n\n6 Péicha oĩporãgui Túvape tou gentil-kuéragui, ohechauka hag̃ua ipuʼaka gentil-kuérape, ikatu hag̃ua koʼãva, nomohatãiramo ikorasõ, oñearrepenti ha ou cherendápe ha oñemongarai che rérape ha toikuaa che doctrina rehegua añetéva, ojeipapa hag̃ua chupekuéra che tavayguakuéra apytépe, O Israel róga;\n\n7 Ha koʼã mbaʼe ojehu vove ha pene ñemoñare oñepyrũ oikuaa koʼã mbaʼe—upéva haʼéta chupekuéra techaukaháramo, oikuaa hag̃ua hikuái Túva rembiapo oñepyrũmaha, okumpli hag̃ua konvénio ojapovaʼekue tavayguakuéra ndive haʼéva Israel rogagua.\n\n8 Ha ou vove upe ára, ojehúta rreikuéra ombotýta ijuru; ohechátagui pe noñemombeʼuivaʼekue chupekuéra; ha ojapysakáta pe nohenduivaʼekuére.\n\n9 Upe árape, ojapótagui Túva che rupi peteĩ tembiapo, peteĩ tembiapo haʼétava tembiapo guasu ha hechapyrãva ijapytepekuéra; ha oĩta ijapytepekuéra ndogueroviamoʼãiva, jepeve peteĩ yvypóra heʼíramo chupe.\n\n10 Ha katu péina ápe, che rembiguái rekove oĩta che pópe; upévare ndojaheimoʼãi hese hikuái, ojeikutúramo jepe hesekuéra rupi. Upevére che amongueráta chupe, ahechaukátagui chupekuéra che arandu tuichaveha aña katupyrýgui.\n\n11 Upévare ojehúta umi che ñeʼẽ ndogueroviáiva, che haʼeha Jesucristo, Túva ojapótava haʼe ogueraha gentil-kuérape, ha omeʼẽta chupe puʼaka ogueraha hag̃ua gentil-kuérape, (ojejapóta Moisés heʼi haguéicha jepe), oñemosẽta hikuái che tavayguakuéra haʼéva konvéniogua apytégui.\n\n12 Ha che tavayguakueraguáva haʼéva peteĩ Jacob rembyre oĩta gentil-kuéra apytépe, heẽ, imbytepekuéra leõicha mymba saite apytépe, ha leõ raʼýicha ovechaʼaty apytépe, ha péva, ohasáramo imbyte rupi opyrũmba ha omonguʼi, ha avave ndaikatúi ojoko.\n\n13 Ipo opuʼãta ihayhuʼỹhakuéra rehe, ha mayma ihayhuʼỹhakuéra oñemosẽta.\n\n14 Heẽ, ái gentil-kuéragui noñearrepentíriramo; ojehútagui upe árape, heʼi pe Túva, aipeʼataha nde kavajukuéra ne mbytégui, ha ahundíta nde karrokuéra;\n\n15 Ha aipeʼáta ne retã tavaguasukuéra, ha aitýta opa ne rendambarete;\n\n16 Ha aipeʼáta ne retãgui pajekuéra, ha ndereguerekomoʼãvéima adivíno;\n\n17 Ne taʼanga jejapopyre che aipeʼáta avei, ha ne taʼangakuéra ne mbytégui, ha arakaʼeve neretupaitũmoʼãvéima nde po ojapovaʼekuépe;\n\n18 Ha aipeʼáta nde kaʼaguykuéra ne mbytégui; ha ahundíta nde tavaguasukuéra.\n\n19 Ha ojehúta, opa japu, ha añeteguaʼỹ ha sacerdote-kuéra mbaʼevaiñemi, ha tembiapokyʼa, ojeipeʼapáta.\n\n20 Ojehútagui, heʼi pe Túva, upe árape oimeraẽva noñearrepentíriva ha ndoúiva che Raʼy Ahayhuetévape, amosẽta che tavayguakuéra apytégui, O Israel róga;\n\n21 Ha aguerúta vengánsa ha pochy vai hiʼarikuéra, jepe paganokuéra áricha, arakaʼeve nohendúi haguéicha hikuái.\n\n22 Ha katu oñearrepenti ha ohendúramo hikuái che ñeʼẽ, ha nomohatãiramo ikorasõ, che amopuʼãta che tupao ijapytepekuéra, ha oikéta hikuái pe konvéniope ha ojeipapáta chupekuéra ko Jacob rembyre apytépe, ameʼẽvaʼekuépe ko tetã jehejapyréramo;\n\n23 Ha oipytyvõta hikuái che tavayguakuérape, Jacob rembyre, ha avei opa Israel rogagua oúvape, omopuʼã hag̃ua hikuái peteĩ tavaguasu hératava Jerusalén Pyahu.\n\n24 Ha upéramo oipytyvõta hikuái che tavayguakuérape, oñemosarambíva yvy ape ári, oñembyaty hag̃ua chupekuéra Jerusalén Pyahúpe.\n\n25 Ha upéramo yvagapegua puʼaka oguejýta ijapytepekuéra; ha che avei aiméta imbytepekuéra.\n\n26 Ha upéramo oñepyrũta Túva rembiapo upe árape, jepe oñemboʼe vove ko evanhélio ko tavayguakuéra rembyre apytépe. Añetehápe che haʼe peẽme, upe ára oñepyrũta Túva rembiapo opa che tavayguakuéra isarambíva apytépe, heẽ, jepe umi trívu kañymbyre apytépe, Túva oguenohẽvaʼekue Jerusalén-gui.\n\n27 Heẽ, oñepyrũta tembiapo opa che tavayguakuéra oñemosarambivaʼekue apytépe, ha Túva ombosakoʼíta tape ikatu hag̃ua rupi ou hikuái cherendápe, ohenói hag̃ua hikuái Túvape che rérape.\n\n28 Heẽ, ha upéramo oñepyrũta tembiapo, ha Túva ombosakoʼíta tape opa tetã apytépe ikatutaha rupi itavayguakuéra oujey hetã jehejapyrépe.\n\n29 Ha oúta hikuái opa tetãgui; ha nosẽ pyaʼemoʼãi hikuái, ni ndohomoʼãi kañyháme, che ahátagui henonderãkuéra, heʼi pe Túva, ha che haʼéta hapykuerigua.\n\n", "3-ne 22": "[center][font_size=26]Ñembyaty 22[/font_size][/center]\n\n[i]Umi ára pahápe, Sión ha ijestakakuéra oñemopuʼãta, ha Israel oñembyatýta poriahuvereko ha mborayhúpe—Haʼekuéra osẽta tenonde—Ñambojojavaʼerã Isaías 54 rehe. 34 Ary rupi Cristo rire.[/i]\n\n1 Ha upéramo ojehúta ojehaivaʼekue: Epurahéi, O nemembyʼỹva, nde neremoheñóiva mitã; esapukái purahéipe, ha esapukái vyʼágui, nde arakaʼeve nanemembyivaʼekue; hetavégui imemby ojehejareivaʼekue pe omendávagui, heʼi Ñandejára.\n\n2 Eipyso nde rogaao renda, ha tojeipyso nde koty ahoja; ani remombyky, emombuku umi ne sã ha emombareteve nde estakakuéra;\n\n3 Rejeipysótagui po asu ha akatúa gotyo, ha ne ñemoñare ohupytýta gentil-kuéra retã ha ojapóta tojeiko tavaguasu nandikuérape.\n\n4 Ani ekyhyje, nereñemotĩmoʼãigui; ani eñemoypytũ, noñembohorymoʼãigui nderehe hikuái; nderesaráitagui nemitãramoguare ñemotĩgui, ha nanemanduʼamoʼãi ndepyahúramoguare jejaʼóre, ha nemenaveʼỹramoguare ñeʼẽpohýire nanemanduʼamoʼãvéima arakaʼeve.\n\n5 Nde apohare, ne ména, Señor de los Ejércitos haʼégui héra; ha ne Rredentor, pe Israel-gua Imarangatúva—oñehenóita chupe Tupã opa tetãmegua.\n\n6 Ñandejára nerenói haguére kuña ojehejareivaʼekue ha espíritupe ohasaʼasýva, ha pyahupegua tembireko, rejehejareíramoguare, heʼi Tupã.\n\n7 Sapyʼami rohejákuri, ha katu tuicha poriahuverekópe rombyatýta.\n\n8 Ñekoʼõiʼimíme amokañy sapyʼami che rova ndehegui, ha katu poriahuvereko opaveʼỹvape roiporiahuverekóta, heʼi Ñandejára ne Rredentor.\n\n9 Ha Noé ykuéraicha; che añeʼẽmeʼẽ haguéicha Noé ykuéra arakaʼeve ndojahoʼimoʼãvéimaha yvy, upéicha añeʼẽmeʼẽvaʼekue ndachepochymoʼãvéimaha nendive.\n\n10 Yvytykuéra okañýtagui ha yvypuʼãnguéra ojeipeʼátagui, ha katu che mborayhu ndojeipeʼamoʼãi ndehegui, ni ndojeipeʼamoʼãi che pyʼaguapy konvénio, heʼi Ñandejára ndeporiahuverekóva.\n\n11 O nde reikoʼasýva, neinupãva aravai, ha nderejuhúiva angapyhy! Péina ápe, che amoĩta nde ita parakuéra iporãvéva reheve, ha safírope amopuʼãta ne pyendakuéra.\n\n12 Ne rovetã ajapóta ágatagui, ha ne rokẽnguéra karvúnkulogui, ha opa ne rembeʼy ajapóta ita hechapyrãvagui.\n\n13 Ha mayma nde raʼykuéra oñemoarandúta Ñandejárare; ha tuicháta nde raʼykuéra pyʼaguapy.\n\n14 Tekojojápe reñemopuʼãta; reiméta mombyry jejopýgui nderekyhyjemoʼãigui, ha kyhyjevaígui, noñemoag̃uimoʼãigui nderehe.\n\n15 Péina ápe, oñembyatýta hikuái nderehe oñemoĩvo, ha ndahaʼéi chehegui; ha oñembyatýva oñemoĩ hag̃ua nderehe, nde rupi hoʼáta.\n\n16 Péina ápe, che ajapovaʼekue erréro oipejúva tatapỹi tatápe, ha oguenohẽva tembiporu hembiaporã; ha ajapovaʼekue mbaʼevaiapohára oporohundi hag̃ua.\n\n17 Mbaʼevéichagua árma ojejapóva oñemopuʼã hag̃ua nderehe noñakãrapuʼãmoʼãi; ha opa kũ opuʼãvape huísiope nderehe nde rekondenáta. Kóva haʼe Ñandejára rembiguaikuéra jehejapyre, ha hekojoja ou chehegui, heʼi Ñandejára.\n\n", "3-ne 23": "[center][font_size=26]Ñembyaty 23[/font_size][/center]\n\n[i]Jesús omoporã Isaías ñeʼẽnguéra—Heʼi tavayguakuérape tohesaʼỹijo profetakuéra—Samuel upe lamaníta ñeʼẽnguéra oñeʼẽva jeikovejey rehe oñemoĩve ikuatiajehaipyrekuérape. 34 ary rupi Cristo rire.[/i]\n\n1 Ha koʼág̃a, péina ápe, che haʼe peẽme, pehesaʼỹijovaʼerãha koʼã mbaʼe. Heẽ, peteĩ tembiapoukapy ameʼẽ peẽme jesarekópe pehesaʼỹijo hag̃ua koʼã mbaʼe; tuichágui Isaías ñeʼẽnguéra.\n\n2 Haʼe añetehápe oñeʼẽ opa mbaʼe haʼéva che tavaguakuéra reheguáre haʼéva Israel rogagua; upévare tekotevẽ avei haʼe oñeʼẽ gentil-kuérape.\n\n3 Ha opa mbaʼe haʼe oñeʼẽvaʼekue oñekumplíkuri ha oñekumplíta, jepe ñeʼẽ heʼi haguéicha.\n\n4 Upévare pehendu che ñeʼẽnguéra; pehai umi mbaʼe haʼevaʼekue peẽme: ha Túva ára ha rembipotáicha ohóta gentil-kuérape.\n\n5 Ha opavave ohendúva che ñeʼẽ ha oñearrepenti ha oñemongaraíva, ojesalváta. Pehesaʼỹijo profetakuéra, hetágui umi otestifikáva koʼã mbaʼégui.\n\n6 Ha ojehu Jesús heʼipa rire koʼã ñeʼẽ oñeʼẽ jey chupekuéra, omyesakãmba rire opa escritura oñemeʼẽvaʼekue chupekuéra, ha heʼi: Péina ápe, aipota pehai ambue escritura-kuéra ndapeguerekóiva.\n\n7 Ha ojehu heʼi Nefi-pe; Egueru umi kuatiajehaipyre reñongatuvaʼekue.\n\n8 Ha Nefi ogueraha rire umi kuatiajehaipyre, ha omoĩ henondépe, Jesús omaʼẽ hesekuéra ha heʼi:\n\n9 Añetehápe che haʼe peẽme, che haʼékuri che rembiguái Samuel, upe lamanítape, otestifika hag̃ua ko tavayguakuérape, ára Túva omboverapy vove héra chepype oĩtaha heta imarangatúva opuʼãtava omanóva apytégui, ha ojehechaukataha hetápe, ha oministrataha chupekuéra. Ha heʼi chupekuéra: Ndaʼupéichai piko raʼe?\n\n10 Ha hembiguaikuéra ombohovái chupe ha heʼi: Heẽ, Ñandejára, Samuel oprofetisavaʼekue nde reñeʼẽháicha, ha opaite oñekumplivaʼekue.\n\n11 Ha Jesús heʼi chupekuéra: Mbaʼére piko ndapehairivaʼekue umi mbaʼe, heta umi imarangatúva opuʼãhague ha ojehechaukahague hetápe ha oministrahague chupekuéra?\n\n12 Ha ojehu Nefi imanduʼa umi mbaʼe ndojehaírihague.\n\n13 Ha ojehu Jesús heʼi ojehai hag̃ua; upévare ojehai haʼe heʼiháicha.\n\n14 Ha koʼág̃a ojehu Jesús omyesakãmba rire peteĩme opa umi escritura haʼekuéra ohaivaʼekue, heʼi chupekuéra omboʼe hag̃ua umi mbaʼe haʼe omyesakãvaʼekue.\n\n", "3-ne 24": "[center][font_size=26]Ñembyaty 24[/font_size][/center]\n\n[i]Ñandejára remimbou ombosakoʼíta tape Jejurã Mokõihápe g̃uarã—Cristo oguapýta ohusga hag̃ua—Ojeʼe Israel-pe ohepymeʼẽ hag̃ua umi diésmo ha temikuaveʼẽ—Ojehai peteĩ kuatiañeʼẽ momanduʼarã—Ñambojojavaʼerã Malaquías 3 rehe. 34 ary rupi Cristo rire.[/i]\n\n1 Ha ojehu heʼi chupekuéra ohai hag̃ua umi ñeʼẽ Túva omeʼẽvaʼekue Malaquías-pe, haʼe heʼítava chupekuéra. Ha ojehu ojehaipa rire, haʼe omyesakã umíva. Ha koʼãva haʼe umi ñeʼẽ heʼivaʼekue chupekuéra, heʼívo: Péicha Túva heʼivaʼekue Malaquías-pe—Péina ápe amondóta che maranduhárape, ha haʼe ombosakoʼíta tape che renonderã, ha upe Ñandejára pehekáva oúta sapyʼa itémplope, jepe upe konvénio momaranduhára, peguerohorývape; péina ápe, haʼe oúta, heʼi pe Señor de los Ejércitos.\n\n2 Ha máva katu piko ogueropuʼakáta ijeju ára, ha máva piko ikatúta oñemboʼy haʼe ojehechauka vove? Haʼégui tata omopotĩvaicha ha havõme ojohéivaicha.\n\n3 Ha oguapýta pláta omboveráva ha omopotĩvaicha; ha omopotĩta Leví raʼykuérape, ha omboveráta chupekuéra óro ha plátaicha, oikuaveʼẽ hag̃ua hikuái tekojojápe Ñandejárape peteĩ temikuaveʼẽ.\n\n4 Upéramo Judá ha Jerusalén temikuaveʼẽ iporãta Ñandejárape, ára ymaguaréicha, ha ary ymaguarépeicha.\n\n5 Ha che añemoag̃uita penderehe huisiorã; ha pyaʼe che haʼéta testígo echiserokuéra rehe, ha oporomoakãratĩva rehe, ha umi oñeʼẽmeʼẽreíva rehe, ha umi ojopýva jehepymeʼẽme ombaʼapóvape, imenaveʼỹva ha ityreʼỹvape, ha umi pytaguáre ojahéiva rehe, ha umi okyhyjeʼỹva chehegui, heʼi pe Señor de los Ejércitos.\n\n6 Ha che haʼégui Ñandejára, ha nacheambuéi; upévare peẽ Jacob raʼykuéra napeñehundipái.\n\n7 Jepe pende rukuéra ára guive pejeíkuri che ordenansakuéragui, ha napeneñeʼẽrendúikuri umívare. Pejujey chéve ha che ajujeýta peẽme, heʼi pe Señor de los Ejércitos. Ha katu peẽ peje: mbaʼépe piko rojujeyvaʼerã?\n\n8 Omondáta piko Tupãme yvypóra? Ha katu peẽ pechemondákuri. Ha katu peje: Mbaʼépe piko romondáraʼe? Umi diésmo ha temikuaveʼẽme.\n\n9 Peneñeʼẽngái peẽ ñeʼẽngáipe, jepeve peẽ opa ko tetã, pechemonda haguére.\n\n10 Peguerupa diésmo alfolípe, oĩ hag̃ua tembiʼu che rógape; ha cheraʼã pévape, heʼi pe Señor de los Ejércitos, ndaipeʼamoʼãipa peẽme yvága rokẽ, ha añohẽta pende ári peteĩ jehovasa ndaiporivéi peve moõpa oñemoĩmbáta.\n\n11 Ha ajaʼóta oporohundívape pene ñeime porãrã, ha nohundimoʼãi pene ñemitỹngue; ni pene víña nomeʼẽmoʼãi yva ñúme hiʼára mboyve, heʼi pe Señor de los Ejércitos.\n\n12 Ha opa tetã penerenóita jehovasapyre, haʼétagui peẽ yvy ojeguerohorýva, heʼi pe Señor de los Ejércitos.\n\n13 Hatãkuri pene ñeʼẽnguéra cherehe, heʼi Ñandejára. Upevére peẽ peje: Mbaʼe piko roñeʼẽraʼe nderehe?\n\n14 Pejékuri: Ñambaʼaporei Tupãme g̃uarã, ha mbaʼerã ñañongatúraʼe iñordenansakuéra ha jaikókuri jejopýpe pe Señor de los Ejércitos renondépe?\n\n15 Ha koʼág̃a ñambohéra ovyʼáva oñembotuichávape; heẽ, umi hembiapoñañáva oñemomorã; heẽ, jepe umi Tupãme oipyʼaraʼãva oñemosãso.\n\n16 Upéramo umi okyhyjéva Ñandejáragui oñeʼẽ pyʼỹi peteĩ teĩ hapichápe, ha Ñandejára ojapysaka ha ohendu; ha ojehai peteĩ kuatiañeʼẽ manduʼarã henondépe umi okyhyjéva Tupãgui ha imanduʼávape g̃uarã hérare.\n\n17 Ha haʼéta hikuái chembaʼe, heʼi pe Señor de los Ejércitos, ára che ambyaty vove che jeguakakuéra; ha aperdonáta chupekuéra kuimbaʼe operdonaháicha itaʼyrakuéra oservívape chupe.\n\n18 Ha upéramo peẽ pejujeýta ha pehechakuaáta imarangatúva iñañávagui, pe ombaʼapóva Tupãme g̃uarã nombaʼapóivagui.\n\n", "3-ne 25": "[center][font_size=26]Ñembyaty 25[/font_size][/center]\n\n[i]Upe jeju mokõihápe, ijorgullóso ha hembiapoñañáva ñanáicha ojehapýta—Elías upe proféta oúta pe ára tuicha ha oporomondyietéva mboyve—Ñambojojavaʼerã Malaquías 4 rehe. 34 ary rupi Cristo rire.[/i]\n\n1 Ha péina ápe, oúta ára hendytaha tatakuáicha; ha opa oñembotuicháva, heẽ, opa hekoñañáva, haʼéta ñana pirúicha; ha upe ára oúva ohapypáta chupekuéra, heʼi pe Señor de los Ejércitos, ha ndohejamoʼãi chupekuéra hapo ni hakã.\n\n2 Ha katu peẽ pekyhyjévape che réragui, oúta pe Tekojoja Raʼy ñemonguera ipepópe reheve; ha pesẽta ha peñemongakuaáta vakaraʼy hendapeguáicha.\n\n3 Ha pepyrũmbáta iñañávare; haʼétagui hikuái tanimbúicha pende pyguýpe ára che ajapo vove koʼãva, heʼi pe Señor de los Ejércitos.\n\n4 Penemanduʼa Moisés léire, che rembiguái, ameʼẽvaʼekue Horeb-pe opa Israel-pe g̃uarã, léi ha huisiokuéra reheve.\n\n5 Péina ápe, che amboúta peẽme upe proféta Elías-pe ou mboyve Ñandejára ára tuicha ha oporomondyietéva;\n\n6 Ha haʼe oguerujeýta tuvakuéra korasõ taʼyrakuérape, ha taʼyrakuéra korasõ ituvakuérape, ani che aju ha aipyʼajopy yvy peteĩ ñeʼẽngái reheve.\n\n", "3-ne 26": "[center][font_size=26]Ñembyaty 26[/font_size][/center]\n\n[i]Jesús omombeʼu opa mbaʼe iñepyrũmby guive ipaha peve—Mitãraʼy ha mitãnguéra oñeʼẽ mbaʼe hechapyrãva ndaikatúiva ojehai—Cristo tupaogua oguereko míngape opa mbaʼe. 34 ary rupi Cristo rire.[/i]\n\n1 Ha koʼág̃a ojehu Jesús omombeʼu rire koʼã mbaʼe omyesakã umíva atyguasúpe; ha omyesakã chupekuéra opa mbaʼe, tuicháva ha michĩva.\n\n2 Ha haʼe heʼi: Koʼã escritura, ndaperekoivaʼekue penendive, Túva heʼi chéve ameʼẽ hag̃ua peẽme; haʼe iñarandúpe heʼi haguére toñemeʼẽ ñemoñareʼatykuéra uperireguápe.\n\n3 Ha omyesakã chupekuéra opa mbaʼe, jepeve iñepyrũmby guive ára haʼe outaha peve iverapýpe—heẽ, jepe opa mbaʼe oikótava yvy ape ári, jepe umi mbaʼe hykupa peve hakuetereígui, ha pe yvy oñemochaʼĩ vove rrólloicha, ha ohasáta yvága ha yvy;\n\n4 Ha jepe ára paha guasu peve, opa tavayguakuéra, ha opa avaretã, ha opa tetãnguéra ha ñeʼẽnguéra oñemboʼy vove Tupã renondépe, ojehusga hag̃ua hembiapokuére, tahaʼe iporãva térã ivaíva—\n\n5 Iporãramo, tekove opaveʼỹva jeikovejeýpe; ha ivaíramo, kondenasiõ jeikovejeýpe; ha upéicha koʼãva oho ojoykére, peteĩva peteĩ henda gotyo ha ambuéva ambue gotyo, poriahuverekóicha, ha hustísia, ha tekomarangatu oĩva Cristo-peguáicha, oĩmava yvóra ñepyrũmby mboyve.\n\n6 Ha koʼág̃a, ndaikatúi ojehai ko kuatiañeʼẽme ni centésimo pehẽngue umi mbaʼe Jesús añetehápe omboʼevaʼekue tavayguakuérape;\n\n7 Ha katu péina ápe Nefi planchakuéra oguereko hetave umi mbaʼe haʼe omboʼevaʼekue tavayguakuérape.\n\n8 Ha ahaíkuri koʼã mbaʼe, saʼivéva umi mbaʼe omboʼevaʼekue tavayguakuérape; ha ahaíkuri og̃uahẽ jey hag̃ua ko tavayguakuérape, gentil-kuéragui, Jesús heʼi haguéicha.\n\n9 Ha oñemog̃uahẽ vove chupekuéra koʼã mbaʼe, tekotevẽva oguereko raẽ hikuái, ohechauka hag̃ua ijerovia, ha ogueroviáramo hikuái koʼã mbaʼe upéicharamo ojehechaukáta chupekuéra mbaʼe tuichavéva.\n\n10 Ha ndogueroviáiramo hikuái koʼã mbaʼe, upéicharamo noñemeʼẽmoʼãi chupekuéra mbaʼe tuichavéva, ikondenasiõrãkuéra.\n\n11 Péina ápe, haimetémakuri ahai, opa ojehaivaʼekue Nefi planchakuéra ári, ha katu Ñandejára ombotove, heʼívo: Che aipyʼaraʼãta che tavayguakuéra jerovia.\n\n12 Upévare che, Mormón, ahai umi mbaʼe Ñandejára heʼivaʼekue chéve. Ha koʼág̃a che, Mormón, ambopaha che ñeʼẽ, ha añemoĩ ahai umi mbaʼe ojeʼevaʼekue chéve.\n\n13 Upévare, che aipota peikuaaporã Ñandejára añetehápe omboʼehague tavayguakuérape, mbohapy ára aja; ha upéva rire haʼe pyʼỹi ojehechauka chupekuéra ha ombojaʼo mbujape, ha ohovasa, ha omeʼẽ chupekuéra.\n\n14 Ha ojehu omboʼe ha oministra mitãnguérape pe atyguasugua oñeñeʼẽ haguégui, ha haʼe ojora ikũnguéra, ha heʼi hikuái mbaʼe tuicha ha hechapyrãva ituvakuérape, jepe mbaʼe tuichavéva haʼe ohechaukavaʼekuégui tavayguakuérape; ha ojora ikũnguéra ikatu hag̃uáicha oñeʼẽ hikuái.\n\n15 Ha ojehu ojupi rire yvágape—mokõiha jey ojehechauka rire chupekuéra, ha ohojey Túvape, omonguera rire opa hasýva, ha ikarẽvape, ha oipeʼa rire ohechaʼỹva resa ha oipeʼa rire ohenduʼỹva apysa, ha jepe ojapókuri ñemonguera opáichagua ijapytepekuéra, ha omopuʼã peteĩ kuimbaʼépe omanóva apytégui, ha ohechauka chupekuéra ipuʼaka, ha ojupi Túva rendápe—\n\n16 Péina ápe, upe koʼẽme oñembyaty atyguasukuéra, ha ohecha ha ohendu hikuái koʼã mitãme; heẽ, umi michĩvéva jepe ojejurupeʼa ha oñeʼẽ mbaʼe hechapyrãva; ha umi mbaʼe heʼivaʼekue hikuái oñembotove ani hag̃ua avave kuimbaʼe ohai.\n\n17 Ha ojehu temimboʼekuéra Jesús oiporavovaʼekue oñepyrũ upe guive omongarai ha omboʼe opavave oúvape hendapekuéra; ha opavave oñemongaraíva Jesús rérape henyhẽ Espíritu Santo-gui.\n\n18 Ha heta ijapytepekuérava ohecha ha ohendu mbaʼe ikatuʼỹva jaʼe, ha ndojehaírivaʼerã.\n\n19 Ha oñomboʼe, ha oñoministra hikuái peteĩva ambuépe; ha oguereko hikuái míngape opa mbaʼe, mayma kuimbaʼe oñemboheko hustísiape, peteĩva ambue ndive.\n\n20 Ha ojehu ojapo hikuái opa mbaʼe Jesús heʼi hagueichaite chupekuéra.\n\n21 Ha umi oñemongaraivaʼekue Jesús rérape oñehenói Cristo tupao.\n\n", "3-ne 27": "[center][font_size=26]Ñembyaty 27[/font_size][/center]\n\n[i]Jesús heʼi chupekuéra omeʼẽ hag̃ua hikuái héra upe tupaópe—Imisiõ ha ijehasaʼasy expiatório haʼe pe iñevanhélio—Ojeʼe yvyporakuérape toñearrepenti ha toñemongarai oñemomarangatu hag̃ua Espíritu Santo rehe—Haʼekuéra haʼevaʼerã Jesúicha jepeve. 34–35 ary rupi Cristo rire.[/i]\n\n1 Ha ojehu Jesús remimboʼekuéra oguata ha omboʼe aja umi mbaʼe ohendu ha ohechavaʼekue, ha oporomongarai aja Jesús rérape, ojehu temimboʼekuéra oñembyaty ha oñembojoaju ñemboʼe mbarete ha ajúnope.\n\n2 Ha Jesús ojehechauka jey chupekuéra, hérape ojerurégui hikuái Túvape; ha ou Jesús ha oñemboʼy imbytepekuéra, ha heʼi chupekuéra: Mbaʼe peipota ameʼẽ peẽme?\n\n3 Ha haʼekuéra heʼi chupe: Ñandejára, roipota ere oréve mbaʼéichapa rombohérata ko tupao; oĩgui ñeʼẽjoavy tavayguakuéra apytépe ko mbaʼe rehe.\n\n4 Ha Ñandejára heʼi chupekuéra: Añetehápe, añetehápe, che haʼe peẽme, mbaʼére piko tavayguakuéra okaguai ha ojoavy koʼã mbaʼe rehe?\n\n5 Nomoñeʼẽi piko hikuái umi escritura, heʼíva pejagarravaʼerãha pende ári Cristo réra, haʼéva che réra? Kóva ko térã rupi peñehenóitagui ára pahápe;\n\n6 Ha ojagarráva hiʼári che réra, ha oñehaʼãmbaitéva ipahaite peve, péva ojesalváta ára pahápe.\n\n7 Upévare, opa mbaʼe pejapóva, pejapóta che rérape; upévare pemeʼẽta che réra tupaópe; ha che rérape pejeruréta Túvape ohovasa hag̃ua upe tupao che rupive.\n\n8 Ha mbaʼéicha piko haʼéta che tupao ndogueraháiramo che réra? Ha peteĩ tupao ogueraháramo Moisés réra upéicharõ haʼe Moisés tupao; térã oñemeʼẽramo chupe kuimbaʼe réra, upéicharõ haʼe upe kuimbaʼe tupao; ha katu ogueraháramo che réra upéicharõ haʼe che tupao, oñemopuʼãramo che evanhélio ári.\n\n9 Añetehápe che haʼe peẽme, peñemopuʼãha che evanhélio ári; upévare opa mbaʼe pehenóiva, pehenóita che réra rupi; upévare pejeruréramo Túvape, pe tupaóre, pejapóramo che rérape, Túva penerendúta;\n\n10 Ha tupao oñemopuʼãramo che evanhélio ári, upéicharõ Túva ohechaukáta ipype hembiapokuéra.\n\n11 Ha katu noñemopuʼãiramo che evanhélio ári, ha oñemopuʼãramo yvyporakuéra rembiapo ári, térã aña rembiapo ári, añetehápe che haʼe peẽme ovyʼataha hikuái sapyʼami hembiapópe, ha koʼágui ndaʼaréi rire ou ipaha, ha haʼekuéra oñeikytĩ ha oñemombo tatápe, ndaikatuveimahágui ojeju.\n\n12 Hembiapokuéra ohógui hapykuéri, ha hembiapokuéra rupi oñemombo chupekuéra; upévare penemanduʼa umi mbaʼe haʼevaʼekuére peẽme.\n\n13 Péina ápe che ameʼẽkuri peẽme che evanhélio, ha kóva haʼe evanhélio ameʼẽvaʼekue peẽme—ajuhague yvórape akumpli hag̃ua che Ru rembipota, che Ru chemboúgui.\n\n14 Ha che Ru chemboúkuri añemopuʼã hag̃ua kurusúre; ha añemopuʼã rire kurusúre, ikatu hag̃ua agueru cherendápe opa yvypórape, añemopuʼã haguéicha yvyporakuérare upéicha avei yvyporakuéra toñemopuʼã Túvare, oñemboʼy hag̃ua cherenondépe, ojehusga hag̃ua hembiapokuére, tahaʼe iporã térã ivaíva—\n\n15 Ha upevarã añemopuʼãkuri; upévare, Túva puʼaka rupive aguerúta opa yvypórape cherendápe, ojehusga hag̃ua hembiapokuére.\n\n16 Ha ojehúta, oimeraẽva oñearrepentíva ha oñemongaraíva che rérape henyhẽta; ha oñehaʼãmbaitéramo ipahaite peve, péina ápe, che aguerekóta chupe ikulpaʼỹvaramo che Ru renondépe ára añemboʼy vove ahusga hag̃ua yvórape.\n\n17 Ha pe noñehaʼãmbaitéiva ipahaite peve, péva haʼe avei pe oñeikytĩ ha oñemombóva tatápe, ndaikatumoʼãveimahágui arakaʼeve ou, Túva hustísia rupi.\n\n18 Ha kóva haʼe ñeʼẽ haʼe omeʼẽvaʼekue yvypóra raʼykuérape. Ha upéva rupi haʼe okumpli umi ñeʼẽ omeʼẽvaʼekue, ha haʼe ndaijapúi, ha katu oñekumplipaite opa iñeʼẽ.\n\n19 Ha mbaʼeve ipotĩʼỹva ndaikatúi oike irréinope; upévare mbaʼeve ndoikéi ipytuʼúpe ndahaʼéiramo umi ijao ojoheivaʼekue che ruguýpe, ijerovia rupi, ha opa iñangaipágui ñearrepenti rupi, ha ijeroviareko ipahaite peve.\n\n20 Koʼág̃a kóva haʼe tembiapoukapy: Peñearrepentíke, opa peẽ yvy paha, ha peju cherendápe ha peñemongarai che rérape, peñemomarangatu hag̃ua Espíritu Santo ñemog̃uahẽ rupive, peñemboʼy hag̃ua maraʼỹme cherenondépe ára pahápe.\n\n21 Añetehápe, añetehápe, che haʼe peẽme, kóva haʼe che evanhélio; ha peẽ peikuaa umi mbaʼe pejapovaʼerã che tupaópe; umi tembiapo cherechavaʼekue ajapo umíva pejapóta avei; ha umi cherechavaʼekue ajapo peẽ pejapóta;\n\n22 Upévare, pejapóramo koʼã mbaʼe pejehovasapyre, peñemopuʼãtagui ára pahápe.\n\n23 Pehaíke umi mbaʼe pehecha ha pehenduvaʼekue, umi oñembotovéva añónte katu nahániri.\n\n24 Pehaíke ko tavayguakuéra rembiapo, oikótava, jepe ojehai haguéicha, umi oikomavaʼekuégui.\n\n25 Ha péina ápe, umi kuatiañeʼẽ ojehaivaʼekuére, ha umi ojehaítavare, ojehusgáta ko tavayguakuéra, haʼekuéra rupi ojeikuaaukátagui yvyporakuérape hembiapokuéra.\n\n26 Ha péina ápe, opa mbaʼe ojehai Túva rupi; upévare kuatiañeʼẽnguéra ojehaívare yvóra ojehusgáta.\n\n27 Ha peikuaa peẽ haʼetaha ko tavayguakuéra hue, huísio che ameʼẽva peẽme heʼiháicha, ijojátava. Upévare, mbaʼeichagua kuimbaʼe piko haʼevaʼerã peẽ? Añetehápe che haʼe peẽme, chéicha jepeve.\n\n28 Ha koʼág̃a che aha Túvape. Ha añetehápe che haʼe peẽme, oimeraẽ mbaʼe pejeruréva Túvape che rérape, oñemeʼẽta peẽme.\n\n29 Upévare, pejerure, ha oñemeʼẽta peẽme; pembota, ha ojepeʼáta peẽme; pe ojerurévape, oñemeʼẽgui; ha pe ohenóivape, ojepeʼátagui.\n\n30 Ha koʼág̃a, péina ápe, tuicha che vyʼa, jepe henyhẽ meve, peẽ rupi, ha avei ko ñemoñare rupi; heẽ, ha avei Túva ovyʼa, ha avei opa ángel marangatukuéra, peẽ ha ko ñemoñare rupi; ni peteĩ noñehundírigui.\n\n31 Péina ápe, che aipota peikũmby; añeʼẽgui ko ñemoñare koʼág̃a oikóvare; ha ni peteĩ noñehundíri; ha henyhẽ che vyʼa hesekuéra.\n\n32 Ha katu péina ápe, ajepyʼapy umi irundyha ñemoñare kóva riregua rehe, ojeguerahátagui hese ñeñapytĩmbýpe, jepe ojegueraha haguéicha aña raʼy; chemeʼẽtagui hikuái pláta ha órore, ha umi mbaʼe ao raso ha havẽ ombyaívare, ha umi mondahakuéra ikatúvare oike ha omonda. Ha upe árape ajúta chupekuéra, jepeve ambojerévo hembiapokuéra iñakã ári.\n\n33 Ha ojehu Jesús oñeʼẽmba rire koʼã mbaʼe heʼi hemimboʼekuérape: Peike pe okẽ poʼi rupi, ipoʼígui okẽ, ha ipoʼígui tape ogueraháva tekovépe, ha saʼi umi ojuhúva; ha katu ipyrusu pe okẽ, ha tuicha pe tape ogueraháva ñemanóme, ha heta umi oguatáva hese, og̃uahẽ meve pyhare, avave kuimbaʼe ikatuʼỹháme ombaʼapo.\n\n", "3-ne 28": "[center][font_size=26]Ñembyaty 28[/font_size][/center]\n\n[i]Nueve umi doce apytégui oipota, ha oñeñeʼẽmeʼẽ chupekuéra peteĩ jehejapyre Cristo rréinope omano rire—Umi mbohapy nefita oipota ha oñemeʼẽ chupekuéra ñemano ári puʼaka opyta hag̃ua ko yvy ári Jesús ou jey peve—Ojegueraha chupekuéra ha ohecha hikuái mbaʼe ndaikatúiva ojeʼe, ha koʼág̃a oministra hína hikuái yvypóra apytépe. 34–35 ary rupi Cristo rire.[/i]\n\n1 Ha ojehu Jesús heʼi rire koʼã ñeʼẽ, oñeʼẽ hemimboʼekuérape, peteĩ teĩme, heʼívo chupekuéra: Mbaʼépa peipota chehegui, aha rire Túvape?\n\n2 Ha opavave ombohovái, mbohapýnte nahániri, heʼívo: Roipota roikove rire yvypóra ára peve, pe ministério, orerenói haguépe, topa, roju pyaʼe hag̃ua nerendápe ne rréinope.\n\n3 Ha heʼi chupekuéra: Pejehovasapyre peipotágui upéva chehegui; upévare, peguahẽ rire setenta y dos arýpe pejúta cherendápe che rréinope; ha chendive pejuhúta pytuʼu.\n\n4 Ha oñeʼẽ rire chupekuéra, ojere umi mbohapy gotyo, ha heʼi chupekuéra: Mbaʼépa peipota ajapo penderehe, aha vove Túvape?\n\n5 Ha ikorasõkuéra ojepyʼapy, noñanimáigui heʼívo chupe pe oipotáva hikuái.\n\n6 Ha haʼe heʼi chupekuéra: Péina ápe, che aikuaa pene apytuʼũme oĩva, ha peipota chehegui Juan, pe che ahayhuetéva, oipotavaʼekue chehegui, pe oĩvaʼekue chendive che ministériope, añemopuʼã mboyve judio-kuérare.\n\n7 Upévare, pejehovasapyreve peẽ, arakaʼeve ndapehasamoʼãigui ñemano; ha katu peikovéta pehecha hag̃ua opa Túva rembiapo yvypóra raʼykuérape g̃uarã, jepe oñekumplipa peve opa mbaʼe Túva rembipotáicha, che aju vove che verapýpe yvága puʼaka reheve.\n\n8 Ha arakaʼeve napeñandumoʼãi ñemano asykue; ha katu che aju vove che verapýpe peñemoambuéta ñemanokuaágui ñemanokuaaʼỹme peteĩ tesa pirĩme; ha upéramo pejehovasáta che Ru rréinope.\n\n9 Ha avei, ndahasymoʼãi peẽme mbaʼeve peikove aja pende retépe, ni ndapeguerekomoʼãi vyʼaʼỹ ndahaʼéiramo yvóra angaipakuéra rupi añónte; ha opa koʼã mbaʼe ajapóta pe mbaʼe peipotavaʼekue rupi chehegui, pegueruségui chéve yvypóra angakuéra, oĩ aja pe yvóra.\n\n10 Ha upéva rupi peguerekóta vyʼapavẽ paha; ha peguapýta che Ru rréinope; heẽ, pende vyʼapavẽ henyhẽta, jepe Túva omeʼẽ haguéicha chéve vyʼapavẽ paha; ha peẽ haʼéta chéicha jepeve, ha che haʼe Túva jepevéicha, ha Túva ha che peteĩnte.\n\n11 Ha pe Espíritu Santo omeʼẽ testimónio Túvagui ha chehegui; ha Túva omeʼẽ Espíritu Santo yvypóra raʼykuérape, cherehehápe.\n\n12 Ha ojehu Jesús heʼipa rire koʼã ñeʼẽ, opoko peteĩ teĩre ikuãme ha katu umi mbohapy opytavaʼerãre ndopokói, ha upéi oho.\n\n13 Ha péina ápe, yvága ojepeʼa, ha ojegueraha chupekuéra yvágape, ha ohecha ha ohendu hikuái mbaʼe ikatuʼỹva ojeʼe.\n\n14 Ha ojeʼe chupekuéra ani hag̃ua oñeʼẽ; ni noñemeʼẽi chupekuéra puʼaka omombeʼu hag̃ua umi mbaʼe ohecha ha ohenduvaʼekue;\n\n15 Ha ndaikatúi heʼi hikuái oĩpa hetépe térã okápe; haʼetégui chupekuéra oikovaʼekue peteĩ ñemoambue ipypekuéra, oñemoambueramoguáicha chupekuéra ko hete hoʼóvagui peteĩ ñemanoʼỹrã ñeimépe, upéicha rupi ikatu ohecha hikuái Tupã mbaʼekuéra.\n\n16 Ha katu ojehu ojapo jey hikuái iministério yvy ape ári; upevére noministrái hikuái umi mbaʼe ohendu ha ohechavaʼekue rehe, pe tembiapoukapy oñeʼẽmeʼẽvaʼekue rupi chupekuéra yvágape.\n\n17 Ha koʼág̃a, omanokuaápa térã omanokuaaʼỹpa hikuái, ára oñemoambue guive chupekuéra, che ndaikuaái;\n\n18 Ha katu péva che aikuaa, oñemombeʼu haguéicha—osẽhague hikuái yvy ape ári, ha oministrahague hikuái opa tavayguakuérape, ombojoajúvo tupaópe opavave ogueroviáva hekomboʼekuérare; omongaraívo chupekuéra, ha mayma oñemongaraívape oñemeʼẽ Espíritu Santo.\n\n19 Ha ojeity chupekuéra kaʼirãime umi ndahaʼéiva tupaopegua rehe. Ha kaʼirãi ndaikatúi ojoko chupekuéra, oñembojaʼógui mbytépe.\n\n20 Ha ojeity chupekuéra yvýpe; ha katu oipyʼajopy hikuái pe yvy Tupã ñeʼẽme, upéicha ipuʼaka rupi oñemosãso chupekuéra yvyguy pypukúgui; ha upévare ndaikatúi ojoʼo hikuái yvykua ipypukúva ikatúva ojoko chupekuéra.\n\n21 Ha mbohapyha jey ojeity chupekuéra peteĩ tatakuápe ha ndojehúi chupekuéra mbaʼeve.\n\n22 Ha mokõiha jey ojeity chupekuéra mymba saite kuápe; ha péina ápe oñombojaru hikuái mymba saite ndive peteĩ mitãicha ovecha raʼy ndive, ha ndojehúi chupekuéra mbaʼeve.\n\n23 Ha ojehu péicha oiko hikuái opa Nefi tavayguakuéra apytépe, ha omboʼe hikuái Cristo evanhélio opa tavayguakuérape yvy ape ári; ha koʼãva oñekonverti Ñandejárape, ha ojoaju Cristo tupao rehe, ha péicha ojehovasa ko ñemoñarepegua tavayguakuéra, Jesús oñeʼẽ haguéicha.\n\n24 Ha koʼág̃a che, Mormón, nañeʼẽmoʼãvéi koʼã mbaʼe rehe mbovymi ára aja.\n\n25 Péina ápe, haimete ahai umi nomanomoʼãiva réra, ha katu Ñandejára ombotove chéve; upévare che ndahaíri, oñemokañýgui hikuái yvóragui.\n\n26 Ha katu péina ápe, che ahechákuri chupekuéra, ha haʼekuéra cheministra.\n\n27 Ha péina ápe oĩta hikuái gentil-kuéra apytépe, ha gentil-kuéra ndoikuaamoʼãi chupekuéra.\n\n28 Oĩta avei hikuái judio-kuéra apytépe, ha judio-kuéra ndoikuaamoʼãi chupekuéra.\n\n29 Ha ojehúta, Ñandejára iñarandúpe ohecha porã vove, oministráta hikuái opa Israel trívu oñemosarambivaʼekue apytépe, ha opa tetã, avaretã, ñeʼẽ ha tavaygua apytépe, ha ijapytépegui oguerúta hikuái Jesús-pe heta ánga, oñekumpli hag̃ua upe oipotáva hikuái, ha avei Tupã puʼaka oporogueroviaukáva oĩva rupi ipypekuéra.\n\n30 Ha haʼe hikuái Tupã angelkuéraicha, ha ojeruréramo hikuái Túvape Jesús rérape ikatu ojehechauka oimeraẽ yvypóra ojehechaukasévape.\n\n31 Upévare, haʼekuéra ojapóta tembiapo tuicha ha hechapyrãva, upe ára guasu mboyve oútava opavave tavayguakuéra añetehápe oñemboʼytahápe Cristo trivunal renondépe.\n\n32 Heẽ jepe gentil-kuéra apytépe ojapóta hikuái peteĩ tembiapo tuicha ha hechapyrãva, upe huísio ára mboyve.\n\n33 Ha peguerekórire opa escritura omombeʼúva opa Cristo rembiapo hechapyrãva, peikuaavaʼerãmoʼã, Cristo ñeʼẽme heʼiháicha, koʼã mbaʼe añetehápe outaha.\n\n34 Ha ái pe nohendúiva Jesús ñeʼẽ, ha avei umi haʼe oiporavo ha ombouvaʼekuépe ijapytepekuéra; ha umi nomog̃uahẽiva Jesús ñeʼẽ ni umi haʼe ombouvaʼekue ñeʼẽ, nomog̃uahẽi chupe; ha upévare haʼe nomog̃uahẽmoʼãi koʼãvape ára pahápe;\n\n35 Ha iporãvevaʼerãmoʼã chupekuéra naheñói. Peimoʼã piko ikatutaha pejoko peteĩ Tupã oñemyrõva hustísia, oñepyrũmbavaʼekue hese yvypóra pýpe, ha upéva rupi ou hag̃ua salvasiõ?\n\n36 Ha koʼág̃a péina ápe, añeʼẽ haguéicha umi Ñandejára oiporavovaʼekuére, heẽ, jepe umi mbohapy ojeguerahavaʼekue yvágape, che ndaikuaaivaʼekue oñemopotĩparaʼe ñemanokuaágui ñemanokuaaʼỹme.\n\n37 Ha katu péina ápe, ahai rire, aporandu Ñandejárape, ha haʼe heʼi chéve tekotevẽha ojejapo hetekuérape peteĩ ñemoambue, ndaupéichairamo oñandumantevaʼerã hikuái ñemano;\n\n38 Upévare, ani hag̃ua oñandu hikuái ñemano ojejapo peteĩ ñemoambue hetekuérape, ani hag̃ua ohasa mbaʼeʼasy ni vyʼaʼỹ ndahaʼéiramo yvóra angaipáre.\n\n39 Koʼág̃a ko ñemoambue ndahaʼéi upe ojejapótavaicha ára pahápe; ha katu ojejapo peteĩ ñemoambue hesekuéra, upéicha rupi Satana ndoguerekói puʼaka hiʼarikuéra, ani oipyʼaraʼã chupekuéra; ha oñemomarangatu hikuái hoʼópe, imarangatu hag̃ua hikuái, ha ani hag̃ua ipuʼaka hesekuéra yvypegua puʼaka.\n\n40 Ha ko ñeimépe oĩvaʼerã hikuái Cristo huísio ára peve; ha upe árape ohasavaʼerã hikuái ñemoambue tuichavéva rupi, ha oñemog̃uahẽ chupekuéra Túva rréinope nosẽvéima hag̃ua arakaʼeve, ha katu oiko hag̃ua yvágape tapiaite Tupã ndive.\n\n", "3-ne 29": "[center][font_size=26]Ñembyaty 29[/font_size][/center]\n\n[i]Mormón Kuatiañeʼẽ ñeguenohẽ haʼe peteĩ techaukaha Ñandejára oñepyrũmaha ombyaty Israel-pe ha okumpli ikonveniokuéra—Umi orrechasáva irrevelasiõnguéra ha idonkuéra ára pahapegua oñemoñeʼẽngáita hikuái. 34–35 ary rupi Cristo rire.[/i]\n\n1 Ha koʼág̃a péina ápe, che haʼe peẽme Ñandejára ohecha porã vove, iñarandúpe, og̃uahẽ koʼã mbaʼe gentil-kuérape iñeʼẽme heʼiháicha, upéramo peikuaáta konvénio Túva ojapovaʼekue Israel raʼykuéra ndive, iñemoĩjeykuéra rehegua ijyvy jehejapyrépe, oñepyrũmaha oñekumpli.\n\n2 Ha peikuaáta Ñandejára ñeʼẽ, oñemombeʼuvaʼekue profetakuéra marangatu rupive, oñekumplipataha; ha natekotevẽmoʼãi peje Ñandejára ombopukuha ijeju Israel raʼykuérape.\n\n3 Ha natekotevẽi pejepyʼamongeta pene korasõme reiha umi ñeʼẽ oñeñeʼẽvaʼekue, ha péina ápe, Ñandejára imanduʼáta ikonvénio ojapovaʼekuére itavayguakuéra Israel rogagua ndive.\n\n4 Ha pehecha vove koʼã mbaʼe ojekuaa pende apytépe, upéramo anivéma pembotove Ñandejára rembiapokuéra, ihustísia kysepuku oĩmagui ipo akatúape; ha péina ápe, upe árape, perrechasáramo hembiapokuéra haʼe ojapóta pyaʼe tapenderupyty.\n\n5 Ái pe orrechasávagui Ñandejára rembiapokuéra; heẽ, ái pe onegávagui Cristo ha hembiapokuéra!\n\n6 Heẽ, ái pe onegátava Ñandejára rrevelasiõnguéra, ha pe heʼíva Ñandejára nombaʼapoveimaha rrevelasiõ rupive, térã profesía, térã don, térã ñeʼẽ, térã ñemonguera, térã Espíritu Santo puʼaka rupive!\n\n7 Heẽ, ái upe árape heʼítavagui, ohupyty hag̃ua jehepymeʼẽ, Jesucristo ndaikatuiha ojapo mbaʼevéichagua milágro; péicha heʼíva haʼétagui aña raʼýicha, ndohupytyivaʼekue poriahuvereko, Cristo ñeʼẽme heʼiháicha!\n\n8 Heẽ, ha natekotevẽvéima peñembohory, ni perrechasa judio-kuérape, ni pepuka hesekuéra, ni avave Israel róga rembyreguáre; ha péina ápe, Ñandejára imanduʼa ikonvénio hendivekueraguáre, ha ojapóta hendivekuéra oñeʼẽmeʼẽ haguéicha.\n\n9 Upévare, ani peimoʼã pembojeretaha Ñandejára po akatúagui asúpe, ojapoʼỹ hag̃ua ihuísio okumpli hag̃ua konvénio ojapovaʼekue Israel rógape.\n\n", "3-ne 30": "[center][font_size=26]Ñembyaty 30[/font_size][/center]\n\n[i]Ára pahápe ojeʼe gentil-kuérape toñearrepenti, ha tou Cristo-pe, ojeipapa hag̃ua Israel rogagua ndive. 34–35 ary rupi Cristo rire.[/i]\n\n1 Pejapysaka, O gentil-kuéra, ha pehendu Jesucristo ñeʼẽ, Tupã oikovéva Raʼy, haʼe heʼivaʼekue añeʼẽ hag̃ua pende rehe, ha, péina ápe haʼe heʼi chéve ahai hag̃ua, heʼívo:\n\n2 Pejere, opa peẽ gentil-kuéra, pende rape ñañágui; ha peñearrepenti pene rembiapovaikuéragui, pende japu ha añeteguaʼỹgui, pene rembiapokyʼa, ha pene rembiapokyʼa ñeminguéragui, ha pene taʼangajehayhu, ha pende jejukakuéra, ha pende sacerdote-kuéra mbaʼevaiñemi, ha pende potapy, ha pende joavykuéra, ha opa pene rembiapoñaña ha rembiapokyʼakuéragui, ha peju cherendápe, ha peñemongarai che rérape, oñemeʼẽ hag̃ua peẽme pene angaipa jora, ha penerenyhẽ hag̃ua Espíritu Santo-gui, pejeipapa hag̃ua che tavayguakuéra ndive haʼéva hikuái Israel rogagua.\n\n", "4-ne 1": "[center][font_size=26]Irundyha Nefi[/font_size][/center]\n\n[center][font_size=26]Nefi Kuatiañeʼẽ Haʼéva Nefi Raʼy—Peteĩ JesuCristo Remimboʼe[/font_size][/center]\n\nNefi tavayguakuéra ñemombeʼu, ikuatiajehaipyrépe heʼiháicha.\n\n[center][font_size=26]Ñembyaty 1[/font_size][/center]\n\n[i]Opa nefita ha lamanita-kuéra oñekonverti Ñandejárape—Oguereko hikuái míngape opa mbaʼe, ojapo milágro, ha oñakãrapuʼã upe tetãme—Mokõi síglo rire, oĩ ñembojaʼo, tembiapovai, tupao añeteguaʼỹva, ha ñemuña—Trescientos ary rire, mokõivéva, nefita ha lamanita-kuéra hekoñaña—Ammarón oñomi kuatiajehaipyrekuéra marangatu. 35–321 ary rupi Cristo rire.[/i]\n\n1 Ha ojehu ohasa ary treinta y cuatro, ha avei treinta y cinco, ha péina ápe Jesús remimboʼekuéra omoĩkuri peteĩ Cristo tupao opa umi tetã jerereguápe. Ha opavave oúva hendapekuéra, ha oñearrepenti añetéva iñangaipakuéragui, oñemongarai Jesús rérape; ha oñemeʼẽ avei chupekuéra pe Espíritu Santo.\n\n2 Ha ojehu ary treinta y seis-pe, opavave tavayguakuéra oñekonverti Ñandejárape, opa yvy ape ári, mokõivéva nefita ha lamanita-kuéra, ha ndaipóri joavy ni jeikovai ijapytepekuéra, ha ijoja hikuái peteĩva ambue ndive.\n\n3 Ha oguereko hikuái míngape opa mbaʼe; upévare ndaipóri ipirapiréva ni imboriahúva, oñeñapytĩva ni isãsóva, ha katu opavave isãso, ha ohupyty pe yvagapegua don.\n\n4 Ha ojehu ohasa avei ary treinta y siete, ha oĩ meme gueteri pyʼaguapy upe tetãme.\n\n5 Ha Jesús remimboʼekuéra ojapo tembiapo tuicha ha hechapyrãva, upéicha omonguera hikuái hasývape, ha omopuʼã omanovaʼekuépe, ha ojapo umi oguataʼỹva toguatajey, ha ohechaʼỹva tohechajey, ha ohenduʼỹva tohendujey; ha ojapo hikuái opáichagua milágro yvypóra raʼykuéra apytépe; ha ndojapói hikuái mbaʼeveichagua milágro ndahaʼéiramo Jesús rérape.\n\n6 Ha upéicha ohasa ary treinta y ocho, ha avei ary treinta y nueve, ha cuarenta y uno, ha cuarenta y dos, heẽ, ary cuarenta y nueve jepe ohasa, ha avei cincuenta y uno, ha cincuenta y dos; heẽ, ohasa jepe cincuenta y nueve ary.\n\n7 Ha Ñandejára omoakãrapuʼã tuicha chupekuéra upe tetãme; heẽ, upéicha rupi omopuʼã jey hikuái tavaguasukuéra ojehapy haguépe ambue.\n\n8 Heẽ, jepeve tuicháva tavaguasu Zarahemla omopuʼãuka jey hikuái.\n\n9 Ha katu oĩkuri heta tavaguasu oñapymivaʼekue, ha ykuéra oúkuri hendaguépe; upévare koʼã tavaguasukuéra ndaikatúi oñemopuʼãjey.\n\n10 Ha koʼág̃a, péina ápe, Nefi tavayguakuéra oñemombareteterei, ha oñembohetave pyʼaeterei, ha oiko chugui peteĩ tavayguakuéra iporãitereíva ha ojeguerohorýva.\n\n11 Ha omenda, ha oñemeʼẽ hikuái ñemendápe, ha ojehovasa chupekuéra heta ñeʼẽmeʼẽnguéra Ñandejára ojapovaʼekuépe heʼiháicha.\n\n12 Ha ndojeguerahavéima hikuái Moisés léi jepokuaa ha ordenansakuérare; ha katu ojegueraha hikuái tembiapoukapy oñemeʼẽvaʼekue chupekuéra Ñandejára Itupãre rehe, ojesarekóvo ajúno ha ñemboʼépe, ha oñembyaty pyʼỹi oñemboʼe ha ohendu hag̃ua Ñandejára ñeʼẽ.\n\n13 Ha ojehu ndaipóri joavy opa tavayguakuéra apytépe, opa tetãme; ha katu Jesús remimboʼekuéra ojapo tuicha milágro.\n\n14 Ha ojehu ohasa ary setenta y uno, ha avei ary setenta y dos, heẽ, ha ipahápe, ohasa ary setenta y nueve jepeve; heẽ, jepe cien ary ohasáma, ha Jesús remimboʼekuéra, haʼe oiporavovaʼekue, ohopa Tupã paraísope, ha umi mbohapy opytavaʼerã añónte katu nahániri; ha oñeordena ambue temimboʼe hendaguépe; ha avei heta upe ñemoñarepegua omanómakuri.\n\n15 Ha ojehu ndaipóri joavy upe tetãme, Tupã mborayhu oĩva rupi tavayguakuéra korasõme.\n\n16 Ha ndaipóri potapy, ni joavy, ni japu, ni tekovai, ni añeteguaʼỹ, ni jejuka, ni mbaʼevéichagua tekotieʼỹ; ha añetehápe ndaikatúi oĩ tavayguakuéra ovyʼavéva opa tavayguakuéra Tupã po ojapovaʼekue apytépe.\n\n17 Ndaipóri mondaha, ni oporojukáva, ni lamaníta, ni mbaʼevéichagua íta; ha katu haʼe hikuái peteĩ, Cristo Raʼy, ha Tupã rréino ohupytýtava.\n\n18 Ha mbaʼeichaitépa ojehovasákuri chupekuéra! Ñandejára ohovaságui chupekuéra opa hembiapópe; heẽ, jepe ojehovasa ha oñakãrapuʼã hikuái ohasa peve ciento diez ary; ha peteĩha ñemoñare Cristo rire omanómakuri, ha ndaipóri joavy opa upe tetãme.\n\n19 Ha ojehu Nefi, oguerahavaʼekue koʼã kuatiajehaipyre paha, omano, (ha haʼe ohaíkuri Nefi pláncha ári), ha itaʼýra Amós ogueraha hendaguépe; ha ohai avei Nefi planchakuéra ári.\n\n20 Ha haʼe ohai ochenta y cuatro ary, ha oĩvénte pyʼaguapy upe tetãme, ndahaʼéiramo mbovymi tavayguakuéra apytépe opuʼãvaʼekue tupaóre ha oñembohérava lamaníta; upéicha oñepyrũ jey oĩ lamanita upe tetãme.\n\n21 Ha ojehu Amós omano avei, (ha haʼe ciento noventa y cuatro ary Cristo ou rire) ha itaʼýra Amós ohai hendaguépe pe kuatiajehaipyre; ha ohai avei Nefi planchakuéra ári; ha ojehai avei Nefi kuatiañeʼẽme, haʼéva ko kuatiañeʼẽ.\n\n22 Ha ojehu ohasákuri doscientos ary; ha mokõiha ñemoñaregua omanomba mbovymínte katu nahániri.\n\n23 Ha koʼág̃a che, Mormón, aipota peikuaa tavayguakuéra oñemoñahague, upéicha rupi oñemosarambi opa yvy ape ári, ha ipirapire hetaiterei hikuái, oñakãrapuʼãgui hikuái Cristo-pe.\n\n24 Ha koʼág̃a, ko ary doscientos uno-pe oñepyrũ oĩ ijapytepekuéra oñembotuicháva orgúllope, ha omonde ao hepýva, ha opáichagua pérla iporãva, ha mbaʼehepy yvoragua.\n\n25 Ha upe ára guive ndoguerekovéima hikuái míngape imbaʼehepy ha imbaʼekuéra.\n\n26 Ha oñepyrũ oñembojaʼo hikuái ñemohendápe; ha oñepyrũ omopuʼã hikuái tupao imbaʼekuerarã ohupyty hag̃ua hembiaporepy, ha oñepyrũ onega Cristo tupao añetegua.\n\n27 Ha ojehu ohasa rire doscientos diez ary, oĩma upe tetãme heta tupao; heẽ, oĩ hetaiterei tupao heʼíva oikuaaha Cristo-pe, ha katu onega hetave iñevanhélio pehẽngue, upéicha omoporã opáichagua tembiapoñaña, ha omeʼẽ pe imarangatúvagui umi oñembotovevaʼerãme nahekomarangatúigui.\n\n28 Ha ko tupao oñembotuichaiterei pe tembiapovai rupi, ha Satana ipuʼaka rupi ohupyty ikorasõkuéra.\n\n29 Ha avei, oĩ ambue tupao onegáva Cristo-pe; ha koʼãva Omuña Cristo tupao añeteguápe, imirĩgui ha ojeroviágui hikuái Cristo-re; ha ndohayhúi hikuái chupekuéra umi milágro ojejapóva rupi ijapytepekuéra.\n\n30 Upévare oiporu hikuái puʼaka ha autorida Jesús remimboʼekuéra opytavaʼekue hendiekuéra ári, ha oity chupekuéra kaʼirãime; ha katu Tupã ñeʼẽ puʼaka rupi, oĩva ipypekuéra, kaʼirãikuéra oñembojaʼo mokõi hendápe, ha osẽ hikuái ojapóvo tuicha milágro ijapytepekuéra.\n\n31 Upevére, ha jepeve opa koʼã milágro, tavayguakuéra omohatã ikorasõ, ha ojukase chupekuéra, jepe judio-kuéra Jerusalén-pegua ojukase haguéicha Jesús-pe, haʼe heʼi haguéicha.\n\n32 Ha oity hikuái chupekuéra tatakua hendývape, ha osẽ hikuái ojehuʼỹre chupekuéra mbaʼeve.\n\n33 Ha oity avei chupekuéra mymba saite kuápe, ha oñembojaru hikuái mymba saite ndive peteĩ mitãicha ovecha ndive; ha osẽ ijapytepekuéragui ojehuʼỹre chupekuéra mbaʼeve.\n\n34 Upevére, tavayguakuéra omohatã ikorasõ, oisãmbyhýgui chupekuéra heta sacerdote ha proféta añeteguaʼỹva omopuʼã hag̃ua heta tupao, ha ojapo hag̃ua opáichagua tembiapovai. Ha oipyʼajopy hikuái Jesús tavayguakuérape; ha katu Jesús tavayguakuérava ndoipyʼajopyijey chupekuéra. Ha péicha hoʼa hikuái jegueroviaʼỹ ha tembiapoñañáme, peteĩgui ambue arýpe, ohasa peve doscientos treinta ary.\n\n35 Ha koʼág̃a ojehu ko arýpe, heẽ, ary doscientos treinta y uno-pe, oĩ tuicha ñembojaʼo tavayguakuéra apytépe.\n\n36 Ha ojehu ko arýpe opuʼã peteĩ aty oñembohérava nefita, ha haʼe umi Cristo-re ojerovia añetéva, ha koʼãva apytépe oĩ umi lamanita-kuéra ohenóiva—jacobita, ha josebita ha zoramita;\n\n37 Upévare umi Cristo-re ojerovia añetéva, ha otupaitũ añetéva Cristo-pe, (ijapytepekuéra oĩ umi mbohapy Jesús remimboʼekuéra opytavaʼerã) oñehenói nefita, ha jacobita, ha josebita, ha zoramita-kuéra.\n\n38 Ha ojehu umi orrechasáva pe evanhélio oñehenói lamanita, ha lemuelita, ha ismaelita-kuéra; ha koʼãva ndoʼái jegueroviaʼỹme, ha katu oñemoĩségui hikuái oñemoĩ Cristo evanhélio rehe; ha omboʼe hikuái imembykuérape ani hag̃ua oguerovia, jepe ituvakuéraicha, iñepyrũmby guive, hoʼáma haguéicha.\n\n39 Ha haʼékuri ituvakuéra rembiapoñaña ha rembiapokyʼa rupi, jepe haʼe haguéicha iñepyrũmbýpe. Ha omboʼe chupekuéra ndohayhúi hag̃ua Tupã raʼykuérape, jepe oñemboʼe haguéicha lamanita-kuérape ndohayhúi hag̃ua Nefi raʼykuérape iñepyrũmby guive.\n\n40 Ha ojehu ohasáma doscientos cuarenta y cuatro ary, ha péicha oĩ tavayguakuéra mbaʼéva. Ha tavayguakuéra hekoñañavéva oñemombareteterei, ha hetaitereive Tupã tavayguakuéragui.\n\n41 Ha omopuʼãve hikuái tupao ijupekuerarã, ha ombojegua opáichagua mbaʼe porãme. Ha péicha ohasa doscientos cincuenta ary, ha avei doscientos sesenta ary.\n\n42 Ha ojehu umi tavayguakuéra hekoñañavéva oñepyrũjey omopuʼã Gadiantón ñeʼẽmeʼẽ ha mbaʼevai ñeminguéra.\n\n43 Ha avei tavayguakueraguáva oñehenóiva Nefi tavayguakuéra oñepyrũ oguereko orgúllo ikorasõme, ipirapire hetaitereígui, ha ijejapo hikuái ijoykeʼy, lamanita-kuéraicha.\n\n44 Ha upe guive umi temimboʼekuéra oñepyrũ ojepyʼapy yvóra angaipakuérare.\n\n45 Ha ojehu ohasa rire trescientos ary, mokõivéva nefita ha lamanita tavayguakuéra hekoñañaiterei, peteĩva ambuéicha.\n\n46 Ha ojehu Gadiantón mondahakuéra isarambi opa yvy ape ári; ha ndaipóri hekojojáva ndahaʼéiramo umi Jesús remimboʼekuéra. Ha ombyaty ha oñongatu hikuái hetaiterei óro ha pláta, ha ojogua ha ohepymeʼẽ hikuái opáichagua temiñemu.\n\n47 Ha ojehu ohasa rire trescientos cinco ary, (ha tavayguakuéra hekoñañánte gueteri) omano Amós; ha ijoykeʼy, Ammarón, ohai hendaguépe kuatiajehaipyrekuéra.\n\n48 Ha ojehu ohasa rire trescientos veinte ary, Ammarón, Espíritu Santo heʼígui chupe, oñomi umi kuatiajehaipyre imarangatúva—heẽ, opa kuatiajehaipyrekuéra imarangatúva ojeguerahavaʼekue ñemoñareʼatýgui ñemoñareʼatýpe, ha umíva imarangatu—jepe ary trescientos veinte peve Cristo jeju rire.\n\n49 Ha oñomi Ñandejára mbaʼerã, ou jey hag̃ua Jacob róga rembyrépe, Ñandejára profesía ha ñeʼẽmeʼẽme heʼiháicha. Ha péicha opa Ammarón kuatiajehaipyre.\n\n", "morm 1": "[center][font_size=26]Mormón Kuatiañeʼẽ[/font_size][/center]\n\n[center][font_size=26]Ñembyaty 1[/font_size][/center]\n\n[i]Ammarón omboʼe Mormón-pe umi kuatiajehaipyre marangatúre—Oñepyrũ ñorairõguasu nefita ha lamanita-kuéra apytépe—Ojepeʼa umi mbohapy nefita-kuérape—Tekoñaña, jegueroviaʼỹ, paje, ha echiseriakuéra oñemotenonde. 321–326 ary rupi Cristo rire.[/i]\n\n1 Ha koʼág̃a che, Mormón, ajapo peteĩ kuatiajehaipyre umi mbaʼe ahecha ha ahenduvaʼekuégui, ha ambohéra Mormón Kuatiañeʼẽ.\n\n2 Ha ára Ammarón oñomiramoguare rupi Ñandejárape g̃uarã kuatiajehaipyrekuéra, haʼe ou chéve, (che oiméne aguerekókuri upéramo 10 ary, ha añepyrũ añehekomboʼeʼimi che tavayguakuéra kuaapýpe) ha Ammorón heʼi chéve: Ahecha nde haʼeha peteĩ mitã iñakãguapýva, ha ipyaʼéva ojesareko hag̃ua;\n\n3 Upévare, reguereko vove veinticuatro ary aipota nemanduʼa umi mbaʼe rehechavaʼekue ko tavayguakuéra reheguáre; ha rehupyty vove upe ary tereho Antum retãme, peteĩ yvyty hératava Shim-pe; ha upépe amoĩkuri Ñandejára rembipotápe opa kuatiajehaipyre marangatu koʼã tavayguakuéra rehegua.\n\n4 Ha péina ápe, rejagarráta nendive Nefi planchakuéra, ha ambuekuéra rehejáta tenda oĩhámevoi; ha Nefi planchakuéra ári rehaíta opa mbaʼe rehechavaʼekue koʼã tavayguakuéra rehegua.\n\n5 Ha che, Mormón, haʼévo Nefi ñemoñare, (ha che ru réra haʼékuri Mormón) chemanduʼa umi mbaʼe Ammarón heʼivaʼekuére chéve.\n\n6 Ha ojehu aguerekópe che, once ary, che ru chegueraha sur gotyogua retãme, jepe Zarahemla retãme.\n\n7 Ha opa yvy ape henyhẽkuri ogaguasúgui, ha tavayguakuéra hetaiterei, haimete yvykuiʼi yguasupeguáicha.\n\n8 Ha ojehu ko arýpe oñepyrũ peteĩ ñorairõguasu nefita-kuéra apytépe, haʼéva nefita, jacobita, josebita ha zoramita-kuéra; ha ko ñorairõguasu haʼékuri nefita, ha lamanita ha lemuelita ha ismaelita-kuéra apytépe.\n\n9 Koʼág̃a lamanita, lemuelita ha ismaelita-kuéra oñembohéra lamanita, ha mokõive aty héra nefita ha lamanita-kuéra.\n\n10 Ha ojehu oñepyrũ ñorairõguasu ijapytepekuéra Zarahemla rembeʼýpe, Sidón ykuéra ypýpe.\n\n11 Ha ojehu nefita-kuéra ombyaty heta kuimbaʼe, jepe hetave treinta mil-gui. Ha ojehu ko arýpe oikókuri heta ñorairõ, nefita-kuéra ipuʼakahápe lamanita-kuérare ha heta ojuka chupekuéra.\n\n12 Ha ojehu lamanita-kuéra ohejarei pe ojaposéva, ha oĩ pyʼaguapy upe tetãme; ha pyʼaguapy hiʼare irundy ary aja, ha upéicha ndaipóri tuguy ñeñohẽ.\n\n13 Ha katu imbareteve tekoñaña yvy ape ári, upéicha rupi Ñandejára oipeʼa hemimboʼekuéra marangatu, ha ndaiporivéi milágro ha ñemonguera tavayguakuéra rembiapovai rupi.\n\n14 Ha ndaipóri umi Ñandejára don, ha pe Espíritu Santo ndoguejýi avave ári, hekoñaña ha ijegueroviaʼỹ rupi.\n\n15 Ha che, ag̃uahẽvo quince arýpe ha cherekokatu haguére, upévare Ñandejára ou cherendápe, ha añandu ha aikuaa Jesús pyʼaporã.\n\n16 Ha añehaʼã ahekomboʼe koʼã tavayguakuérape, ha katu ajejurumboty, ha oñembotove chehegui ahekomboʼe hag̃ua chupekuéra; péina ápe oñemoĩ haguére hikuái oñemoĩséguikuri Itupãre; ha umi temimboʼe ojehayhuetéva ojeipeʼákuri yvy ape árigui, hembiapovai rupi.\n\n17 Ha katu che apyta ijapytepekuéra, ha katu oñembotove chehegui ahekomboʼe hag̃ua chupekuéra, ikorasõ atãgui hikuái; ha ikorasõ atã haguére yvy oñemoñeʼẽngái hesekuéra rupi.\n\n18 Ha koʼã Gadiantón mondahakuéra, oĩva lamanita-kuéra apytépe, omyenyhẽ upe tetã, upéicha rupi umi upépe oikóva oñepyrũ oñomi imbaʼehepykuéra yvyguýpe; ha umíva okañyrei, Ñandejára omoñeʼẽngáigui pe yvy, upéicha rupi ndaikatúi ojoko ni ohupyty jey hikuái imbaʼehepykuéra.\n\n19 Ha ojehu oĩ paje, ha echisería, magia; ha aña puʼaka ombaʼapo opa upe yvy ape ári, jepe oñekumplipa peve ñeʼẽ heʼivaʼekue Abinadí ha avei Samuel upe lamanita.\n\n", "morm 2": "[center][font_size=26]Ñembyaty 2[/font_size][/center]\n\n[i]Mormón omyakã nefita-kuéra ehérsito—Oĩ tuguy ha jejuka yvy ape ári—Nefita-kuéra ipyahẽ ha ojaheʼo oñekondenavaʼekue vyʼaʼỹicha reheve—Igrásia ára ohasáma—Mormón ohupyty Nefi planchakuéra—Ñorairõguasu ndopái. 327–350 ary rupi Cristo rire.[/i]\n\n1 Ha ojehu upe arýpe oñepyrũ jey oĩ ñorairõguasu nefita ha lamanita-kuéra apytépe. Ha jepeve chemitã, che yvate; upévare Nefi tavayguakuéra cherenói imburuvicháramo, térã ijehersitokuéra mburuvicha.\n\n2 Upévare ojehu aguereko jave diesiséis ary che asẽ peteĩ nefita ehérsito akãme, lamanita-kuéra rehe; upéramo ohasámakuri trescientos veintiseis ary.\n\n3 Ha ojehu ary trescientos veintisiete-pe lamanita-kuéra ou ore ári peteĩ puʼaka tuichaiterei reheve, upéicha rupi omyenyhẽ hikuái kyhyjégui che ehérsitope; upévare noñorairõséi hikuái, ha oñepyrũ ojevy nortegua tetãnguéra gotyo.\n\n4 Ha ojehu rog̃uahẽ tavaguasu Angola-pe, ha rojagarra pe tavaguasu, ha roñembosakoʼi roñemoʼã hag̃ua lamanita-kuéragui. Ha ojehu romombarete pe tavaguasu ore mbarete reheve; ha katu jepeve heta ore rendambarete, lamanita-kuéra ou ore ári ha oremosẽ upe tavaguasúgui.\n\n5 Ha avei oremosẽ David retãgui.\n\n6 Ha roguata ha roho Josué retã gotyo, opytáva kuarahyreike rembeʼýpe yguasu ypýpe.\n\n7 Ha ojehu rombyaty ore tavayguakuérape pyaʼeveháicha, rombyaty hag̃ua chupekuéra peteĩ atýpente.\n\n8 Ha katu péina ápe, upe tetã henyhẽ mondaha ha lamanita-kuéragui; ha jepeve tuichaite ñehundi oúva che tavayguakuéra ári, noñearrepentíri hikuái hembiapovaígui; upévare oĩ tuguy ha jejuka oñemosarambíva opa upe yvy ape ári, mokõive hendápe, nefita ha avei lamanita-kuéra apytépe; ha opa yvy ape ári oĩ peteĩ ñepuʼãmba guasu.\n\n9 Ha koʼág̃a, lamanita-kuéra oguereko peteĩ rréi, ha héra Aarón; ha ou ore ári peteĩ ehérsito oguerekóva cuarenta y cuatro mil reheve. Ha péina ápe, che añemoĩ hesekuéra cuarenta y dos mil reheve. Ha ojehu che puʼaka hese che ehérsito reheve ha oñani cherenonderã. Ha péina ápe, oiko opa koʼã mbaʼe, ha ohasáma trescientos treinta ary.\n\n10 Ha ojehu nefita-kuéra oñepyrũ oñearrepenti hembiapovaígui, ha oñepyrũ hasẽ, jepeve proféta Samuel oprofetisa haguéicha; ha péina ápe, avave ndaikatúi ojoko upe imbaʼéva, umi hembiapovaíva rupi, ha omondáva, ha oporojukáva, ha ojapóvagui paje, ha aña rembiapo oĩva rupi upe tetãme.\n\n11 Ha upéicha oñepyrũ oĩ pyahẽ ha jaheʼo opa upe tetãme koʼã mbaʼe rupi, ha oĩve Nefi tavayguakuéra apytépe.\n\n12 Ha ojehu che, Mormón, ahechávo ijaheʼo ha ipyahẽ ha ivyʼaʼỹ Ñandejára renondépe, che korasõ oñepyrũ ovyʼa chepype, aikuaávo Ñandejára poriahuvereko ha pyʼaporã, aimoʼãgui haʼe iporiahuverekotaha hendivekuéra oiko jey hag̃ua chuguikuéra tavaguakuéra hekojojáva.\n\n13 Ha katu péina ápe rei che vyʼa, ijehasaʼasykuéra ndahaʼéiguiraʼe arrepentimientorã, Tupã pyʼaporã rupi; ha katu haʼénteraʼe pe oñekondenáva vyʼaʼỹ, Ñandejára ndohejamoʼãi haguére ovyʼa tapia hikuái angaipápe.\n\n14 Ha ndoúi hikuái Jesús-pe korasõ mirĩ ha espíritu ñembyasy reheve, ha katu omoñeʼẽngái hikuái Tupãme, ha omanose. Upevére oñorairõ kysepuku reheve hekovekuérare.\n\n15 Ha ojehu che jepyʼapy ou jey chéve, ha ahecha grásia ára ohasamaha chupekuéra g̃uarã, yvy arigua ha espíritu reheguávape; ahechágui miles ijapytepekuéra ojeity oñemoĩgui Itupãre, ha oñembyaty mymba repotícha yvy ape ári. Ha upéicha ohasákuri trescientos cuarenta y cuatro ary.\n\n16 Ha ojehu ary trescientos cuarenta y cinco-pe nefita-kuéra oñepyrũ oñani lamanita-kuéra renonderã; ha oñemuña chupekuéra og̃uahẽ meve Jasón retãme jepe, ikatu mboyve ojejoko chupekuéra ijevýpe.\n\n17 Ha koʼág̃a, Jasón tavaguasu hiʼag̃ui upe tetãgui Ammarón oñongatu haguépe umi kuatiajehaipyre Ñandejárape g̃uarã, ani hag̃ua oñehundi. Ha péina ápe che ahákuri Ammarón heʼi haguéicha, ha ajagarra Nefi planchakuéra, ha ajapo peteĩ ñemombeʼu Ammarón heʼi haguéicha.\n\n18 Ha Nefi planchakuéra ári ajapo ñemombeʼupa opa tembiapoñaña ha tembiapokyʼakuéragui; ha katu koʼã pláncha ári che namombeʼupái hembiapoñaña ha hembiapokyʼakuéragui, ha péina ápe, ikatu guive ahecha yvypóra rapekuéra, oĩkuri che resa renondépe tembiapoñaña ha tembiapokyʼa opaveʼỹva.\n\n19 Ha ái chehegui hembiapoñañanguéra rupi; che korasõ henyhẽguikuri vyʼaʼỹgui hembiapoñañanguéra rupi, opa che ára; upevére, che aikuaa añemopuʼãtaha ára pahápe.\n\n20 Ha ojehu ko arýpe Nefi tavayguakuéra oñemuña ha oñemosẽ jey. Ha ojehu roñemuña rog̃uahẽ meve nórtepe, tetã hérava Shem-pe.\n\n21 Ha ojehu romombarete Shem tavaguasu, ha rombyaty opa ore tavayguakuéra ikatúvape, ikatu mbaʼe hag̃ua romoʼã chupekuéra ñehundígui.\n\n22 Ha ojehu ary trescientos cuarenta y seis-pe lamanita-kuéra oñepyrũ jey ou ore ári.\n\n23 Ha ojehu che añeʼẽ che tavayguakuérape, ha haʼe mbarete chupekuéra, opyta hag̃ua hikuái kyhyjeʼỹme lamanita-kuéra rovake, ha oñorairõ hag̃ua hembirekóre, ha itaʼýra, ha hogakuérare.\n\n24 Ha che ñeʼẽ omokyreʼỹʼimi chupekuéra imbarete hag̃ua, upéicha rupi noñaníri hikuái lamanita-kuéragui, ha katu oñemoĩ hesekuéra kyhyjeʼỹme.\n\n25 Ha ojehu peteĩ ehérsito oguerekóva treinta mil kuimbaʼe reheve roñorairõ peteĩ ehérsito oguerekóva cincuenta mil ndive. Ha ojehu rogueropuʼaka chupekuéra ñemovãʼỹme ha upévagui oñani hikuái ore renonderã.\n\n26 Ha ojehu oñani rire hikuái romuña chupekuéra ore ehérsito reheve, ha rojojuhu jey hendivekuéra, ha orepuʼaka hesekuéra; upevére Ñandejára puʼaka noĩri orendive; heẽ, rojehejarei, ha Ñandejára Espíritu noĩri orepype; upévare orekangy ore joykeʼykuéraicha.\n\n27 Ha chejopy che korasõ ko tuichaite mbaʼe oúvare che tavayguakuérape, hembiapoñaña ha hembiapokyʼa rupi. Ha katu péina ápe, roho lamanita-kuéra ha Gadiantón mondahakuéra rehe, rojagarra jey peve ore yvykuéra jehejapyre.\n\n28 Ha ohasákuri ary trescientos cuarenta y nueve. Ha ary trescientos cincuenta-pe romboguapy kuatiápe peteĩ ñeʼẽ lamanita-kuéra ha Gadiantón mondahakuéra ndive, ha péva rupi oñembojaʼo ore yvykuéra jehejapyre.\n\n29 Ha lamanita-kuéra omeʼẽ oréve yvy nortegua, heẽ, jepe tape poʼi ohóva surgua yvy peve. Ha ore romeʼẽ lamanita-kuérape opa umi yvy surpegua.\n\n", "morm 3": "[center][font_size=26]Ñembyaty 3[/font_size][/center]\n\n[i]Mormón omboʼe pe arrepentimiénto nefita-kuérape—Ohupyty hikuái tuicha puʼaka ha oñembotuicha imbarete haguére—Mormón noisãmbyhyséi chupekuéra, ha iñemboʼépe hesekuéra ndaipóri jerovia—Mormón Kuatiañeʼẽ heʼi umi doce trívu Israel-guápe oguerovia hag̃ua upe evanhélio. 360–362 ary rupi Cristo rire.[/i]\n\n1 Ha ojehu lamanita-kuéra ndouvéi ñorairõme ohasa peve diez ary. Ha péina ápe, che amombaʼapókuri che tavayguakuéra, nefita-kuérape, ombosakoʼi hag̃ua hikuái ijyvy ha hiʼarmakuéra ñorairõ árape g̃uarã.\n\n2 Ha ojehu Ñandejára heʼi chéve: Ere koʼã tavayguakuérape—Peñearrepenti, ha peju cherendápe, ha peñemongarai, ha pemoĩ jey che tupao, ha pejesalváta.\n\n3 Ha haʼe koʼã tavayguakuérape, ha katu haʼerei; ha ndohechakuaái hikuái Ñandejára operdonahague chupekuéra, ha ohejahague chupekuéra oñearrepenti hag̃ua. Ha péina ápe omohatã hikuái ikorasõ Ñandejára Itupã rehe.\n\n4 Ha ojehu ohasa rire ko désimo ary, haʼévo, trescientos sesenta ary Cristo jeju guive, lamanita-kuéra rréi ombou chéve peteĩ kuatiañeʼẽ oikuaaukávo oñembosakoʼiha hína hikuái ou jey hag̃ua ñorairõme orerehe.\n\n5 Ha ojehu ambyatyka che tavayguakuéra tetã Desolación-pe, peteĩ tavaguasu oĩva rembeʼýpe, tape poʼi ohóva surgua yvy ypýpe.\n\n6 Ha upépe romoĩ ore ehérsito, rojoko hag̃ua lamanita-kuéra ehérsito, ani hag̃ua ohupyty hikuái ni peteĩ ore yvykuéra; upévare roñemombarete hesekuéra opa ore soldádo reheve.\n\n7 Ha ojehu ary trescientos sesenta y uno-pe lamanita-kuéra og̃uahẽ tetã Desolación-pe oñorairõ hag̃ua orendive; ha ojehu orepuʼaka hesekuéra upe arýpe, upéicha rupi oho jey hikuái hetãme.\n\n8 Ha ary trescientos sesenta y dos-pe ou jey hikuái ñorairõme. Ha orepuʼaka jey hesekuéra, ha rojuka hetápe, ha heʼõnguekuéra oñemombo yguasúpe.\n\n9 Ha koʼág̃a, ko tuichaite mbaʼe ohupytyvaʼekuére che tavayguakuéra, nefita-kuéra, oñepyrũ oñembotuicha hikuái imbarete haguére, ha oñepyrũ oñeʼẽmeʼẽ hikuái yvagakuéra renondépe ovengataha ijoykeʼykuéra ruguy ojejukavaʼekue ijehayhuʼỹhakuérare.\n\n10 Ha oñeʼẽmeʼẽ hikuái yvágare, ha avei Tupã apykajeguáre, ohotaha hikuái ñorairõme ihayhuʼỹhakuéra rehe, ha omosẽtaha chupekuéra yvy ape árigui.\n\n11 Ha ojehu upe ára guive che, Mormón, añenega haʼe hag̃ua koʼã tavayguakuéra tendota ha mburuvicha, hembiapoñaña ha hembiapokyʼa rupi.\n\n12 Ha péina ápe, che aisambyhýkuri chupekuéra, jepe hembiapoñaña hikuái che aisãmbyhy chupekuéra ñorairõme heta ára, ha ahayhúkuri chupekuéra, Tupã mborayhu oĩva chepypéicha, che korasõite guive; ha che ánga oñeñohẽvaʼekue ñemboʼépe Tupãme hesekuéra opa ára pukukue; upevére, haʼékuri jeroviaʼỹme, ikorasõ atãgui hikuái.\n\n13 Ha mbohapy jey amosãsovaʼekue chupekuéra ihayhuʼỹhakuéra pógui, ha noñearrepentíri hikuái iñangaipakuéragui.\n\n14 Ha oñeʼẽmeʼẽ rire hikuái opa mbaʼe Ñandejára Jesucristo ombotovevaʼekue chuguikuéra rehe, ohotaha hikuái ihayhuʼỹhakuérare ñorairõme, ha ovengataha ijoykeʼykuéra ruguy, péina ápe Ñandejára ñeʼẽ ou chéve, heʼívo:\n\n15 Che mbaʼe pe vengánsa, ha che ahepymeʼẽta; ha koʼã tavayguakuéra noñearrepenti haguére amosãso rire chupekuéra, péina ápe, oñemosẽta hikuái yvy ape árigui.\n\n16 Ha ojehu añenega aha hag̃ua che rayhuʼỹhakuéra rehe; ha ajapo Ñandejára heʼi haguéicha chéve; ha haʼe testígonte ahechauka hag̃ua yvórape umi mbaʼe che ahecha ha ahenduvaʼekue, pe Espíritu ohechaukaháicha, otestifikáva umi mbaʼe oútavagui.\n\n17 Upévare che ahai peẽme, gentil-kuéra, ha avei peẽme, Israel róga, oñepyrũ vove pe tembiapo, peiméma hag̃ua ñembosakoʼípe pehojey hag̃ua pende yvy jehejapyrépe.\n\n18 Heẽ, péina ápe, che ahai opa yvy pahápe g̃uarã; heẽ, peẽme, doce trívu Israel-pegua, pejehusgátava pene rembiapokuére umi doce Jesús oiporavovaʼekuére Jerusalén retãme haʼe hag̃ua hemimboʼekuéra.\n\n19 Ha ahai avei koʼã tavayguakuéra rembyrépe g̃uarã, ojehusgátava avei umi doce Jesús oiporavovaʼekuére ko tetãme; ha koʼãva ojehusgáta umi ambue doce Jesús oiporavovaʼekue Jerusalén retãme rehe.\n\n20 Ha pe Espíritu ohechauka chéve koʼã mbaʼe; upévare ahai mayma peẽme. Ha upévare ahai peẽme, peikuaa hag̃ua opavave pehovaʼerãha Cristo trivunal renondépe, heẽ, opavave ánga haʼéva Adán yvypóra rogaygua; ha peñemboʼyvaʼerã pejehusga hag̃ua pene rembiapokuére, tahaʼe iporãva térã ivaíva;\n\n21 Ha avei peguerovia hag̃ua Jesucristo evanhélio, peguerekótava pende apytépe; ha avei judio-kuéra, Ñandejára konvénio tavayguakuéra, oguereko hag̃ua ambue testígo ohecha ha ohenduvaʼekuégui, upe Jesús, ojukavaʼekuépe hikuái, haʼehague Cristo añetegua ha Tupã añetegua.\n\n22 Ha ikatúmoraʼe pomokyreʼỹ opavave peẽme yvy pahakuérape peñearrepenti ha peñembosakoʼi hag̃ua peñemboʼy hag̃ua Cristo trivunal renondépe.\n\n", "morm 4": "[center][font_size=26]Ñembyaty 4[/font_size][/center]\n\n[i]Ñorairõguasu ha jejuka ndopái—Hekoñañáva ohavira hekoñañávape—Ndaipóriva arakaʼeve tembiapoñaña tuichavéva opa Israel róga apytépe—Oñeikuaveʼẽ kuña ha mitã idolokuérape—Lamanita-kuéra oñepyrũ omosẽ nefita-kuérape henonderãkuéra. 363–375 ary rupi Cristo rire.[/i]\n\n1 Ha koʼág̃a ojehu ary trescientos sesenta y tres-pe nefita-kuéra oho ijehérsito reheve oñorairõ hag̃ua lamanita-kuéra ndive, tetã Desolación okaháre.\n\n2 Ha ojehu nefita-kuéra ehérsito oñembojevy jey tetã Desolación peve. Ha ikaneʼõ jave gueteri hikuái, hoʼa hiʼarikuéra peteĩ lamanita-kuéra ehérsito ikaneʼõʼỹva; ha oiko peteĩ ñorairõ mbarete, upéicha rupi lamanita-kuéra ojagarra tetã Desolación, ha ojuka heta nefita-kuéra, ha ojagarra heta prisionéro.\n\n3 Ha hembyre oñani ha ojoaju umi oikóvare tavaguasu Teáncum-pe. Koʼág̃a tavaguasu Teáncum opyta pe hembeʼýpe yguasu ykére; ha opyta avei tavaguasu Desolación ypýpe.\n\n4 Ha nefita-kuéra ehérsito ou haguére lamanita-kuéra ári oñepyrũ ojeipyʼajopy chupekuéra; ndaʼupéichai rire, lamanita-kuéra ndaipuʼakaivaʼerãmoʼã hesekuéra.\n\n5 Ha katu, péina ápe, Tupã huísio oúta hekoñañávape; ha hekoñañáva rupi umi hekoñañáva ojehavira; koʼã hekoñáva omokyreʼỹgui yvypóra raʼykuéra korasõ tuguy ñeñohẽrã.\n\n6 Ha ojehu lamanita-kuéra oñembosakoʼi oho hag̃ua tavaguasu Teáncum ári.\n\n7 Ha ojehu ary trescientos sesenta y cuatro-pe lamanita-kuéra ou tavaguasu Teáncum ári, ojagarra hag̃ua avei tavaguasu Teáncum.\n\n8 Ha ojehu nefita-kuéra oñemoĩ hesekuéra ha ombojevy chupekuéra. Ha nefita-kuéra ohechávo ombojevyha lamanita-kuérape oñembotuicha jey hikuái imbaretére; ha osẽ ojeroviávo ipuʼaka rehe, ha ojagarra jey hikuái tavaguasu Desolación.\n\n9 Ha koʼág̃a opa koʼã mbaʼe oikókuri, ha omano miles mokõive hendápe, nefita ha lamanita-kuéra apytépe.\n\n10 Ha ojehu ohasáma ary trescientos sesenta y seis, ha ou jey ñorairõme lamanita-kuéra nefita-kuérare; ha nefita-kuéra noñearrepentíri gueteri umi mbaʼevai ojapovaʼekuégui, ha katu opyta meménte hikuái hembiapoñañáme.\n\n11 Ha ndaikatúi kũ omombeʼu, térã yvypóra ohai peteĩ ñemombeʼupa porã mbaʼevaiete tuguy ha jejuka rehegua oikóva tavayguakuéra apytépe, mokõive, nefita ha lamanita-kuéra apytépe; ha opa korasõ oñemohatã, ha ovyʼa hikuái tuguy ñeñohẽ memépe.\n\n12 Ha arakaʼeve ndaiporivaʼekue tuichaite tekoñaña Lehi raʼykuéra apytépe, ni opa Israel rogagua apytépe, Ñandejára ñeʼẽme heʼiháicha, oĩ haguéicha koʼã tavayguakuéra apytépe.\n\n13 Ha ojehu lamanita-kuéra ojagarra tavaguasu Desolación, ha upéva hetavégui hikuái nefita-kuéragui.\n\n14 Ha oho avei hikuái tavaguasu Teáncum rehe, ha omosẽ ipypégui umi upépe oikóvape, ha ojagarra hikuái heta prisionéro, kuña ha mitãva avei, ha oikuaveʼẽ hikuái chupekuéra hiʼidolokuérape.\n\n15 Ha ojehu ary trescientos sesenta y siete-pe, nefita-kuéra ipochyetereígui lamanita-kuéra oikuaveʼẽ haguére hikuái hembireko ha itaʼyrakuéra hiʼídolope, oho lamanita-kuéra rehe oguerekópe pochyvaiete, upéicha ipuʼaka jey hikuái lamanita-kuérare, ha omosẽ chupekuéra hetãgui.\n\n16 Ha lamanita-kuéra ndouvéi nefita-kuérare ary trescientos setenta y cinco peve.\n\n17 Ha upe arýpe hoʼa hikuái nefita-kuéra ári opa ipuʼaka reheve; ha ndojeipapái hetaitereígui hikuái.\n\n18 Ha upe guive nefita-kuéra ndaipuʼakavéiva lamanita-kuérare, ha katu oñepyrũ ojegueraha hesekuéra jepeve ysapy kuarahy renondepeguáicha.\n\n19 Ha ojehu lamanita-kuéra hoʼa tavaguasu Desolación ári; ha oiko peteĩ ñorairõ mbareteterei Desolación retãme, ha ipuʼaka hikuái nefita-kuérare.\n\n20 Ha oñani jey hikuái henonderãkuéra, ha og̃uahẽ hikuái tavaguasu Boaz-pe; ha upépe oñemoĩ hikuái lamanita-kuérare tuicha kyhyjeʼỹme, ha upéicha rupi lamanita-kuéra ndaipuʼakái hesekuéra ndahaʼéiramo ou jey peve mokõiha jey hiʼarikuéra.\n\n21 Ha ou rire hesekuéra mokõiha jey, nefita-kuéra oñembojevy ha ojejuka tuichaiterei jejukápe; ha hembireko ha imembykuéra oñeikuaveʼẽ jey idolokuérape.\n\n22 Ha ojehu nefita-kuéra oñani jey henonderãkuéra, oguerahávo hendivekuéra opa upépe oikóvape, tavaguasu ha tapỹikuérape.\n\n23 Ha koʼág̃a che, Mormón, ahechávo lamanita-kuéra ojagarratamaha upe tetã, upévare aha yvyty Shim-pe, ha ajagarra opa kuatiajehaipyre Ammarón oñomivaʼekue Ñandejárape g̃uarã.\n\n", "morm 5": "[center][font_size=26]Ñembyaty 5[/font_size][/center]\n\n[i]Mormón oisãmbyhy jey nefita-kuéra ehérsito tuguy ha jejuka rehegua ñorairõme—Mormón Kuatiañeʼẽ osẽta okonvense hag̃ua opa Israel-pe Jesús haʼeha upe Cristo—Ijegueroviaʼỹ rupi, lamanita-kuéra oñemosarambíta, ha pe Espíritu noñorairõmoʼãvéima hendivekuéra—Ára pahápe og̃uahẽta chupekuéra pe evanhélio gentil-kuéragui. 375–384 ary rupi Cristo rire.[/i]\n\n1 Ha ojehu aha nefita-kuéra apytépe, ha añearrepenti ñeʼẽmeʼẽ ajapovaʼekuégui arakaʼeve naipytyvõmoʼãveimaha chupekuéra; ha omeʼẽ jey chéve hikuái ijehérsito ñeisãmbyhy, cherechágui hikuái ikatutaha amosãso chupekuéra ijeikoʼasýgui.\n\n2 Ha katu péina ápe, che nahaʼarõi mbaʼeve, aikuaágui Ñandejára huisiokuéra ouvaʼerãha hiʼarikuéra; noñearrepentírigui hikuái hembiapovaikuéragui, ha katu oñorairõ hekovére ohenoiʼỹre hikuái pe Ijapoharépe.\n\n3 Ha ojehu lamanita-kuéra ou ore ári roñani rire tavaguasu Jordán-pe; ha katu péina ápe, oñembojevy chupekuéra ha ndojagarrái hikuái pe tavaguasu upe árape.\n\n4 Ha ojehu ou jey hikuái orerehe, ha rojoko pe tavaguasu. Ha oĩ avei ambue tavaguasu nefita-kuéra ojokóva, oguerekóva tenda mbarete ndohejáiva chupekuéra ohasa, upévare ndaikatúi oike hikuái tetã oĩva ore renondépe, ohundi hag̃ua ore retãme oikóvape.\n\n5 Ha katu ojehu umi yvy rohejavaʼekue tapykue gotyo, ha ipype oikóva noñembyatyivaʼekue, lamanita-kuéra ohundi, ha itavaguasu, ha itapỹikuéra, ha itavaguasukuéra ojehapy tatápe; ha upéicha ohasa trescientos setenta y nueve ary.\n\n6 Ha ojehu ary trescientos ochenta-pe lamanita-kuéra ou jey ñorairõme orerehe, ha roñemoĩ hesekuéra kyhyjeʼỹme; ha katu reínte opa mbaʼe, hetaitereígui hikuái opyrũmba ipýpe nefita-kuérare.\n\n7 Ha ojehu roñani jey, ha umi oñani pyaʼevéva lamanita-kuéragui isãso hikuái, ha umi noñani pyaʼevéiva lamanita-kuéragui ojeity ha oñehundi.\n\n8 Ha koʼág̃a péina ápe, che, Mormón, ndaipyʼapyséi yvypóra angakuéra ahechaukávo chupekuéra mbaʼevaiete tuguy ha jejuka rehegua ojehúva che resa renondépe; ha katu, che aikuaávo koʼã mbaʼe ojeikuaaukataha añetehápe, ha opa mbaʼe oñeñomíva ojehechaukataha óga técho ári guive—\n\n9 Ha avei koʼã mbaʼe jeikuaa og̃uahẽvaʼerã koʼã tavayguakuéra rembyrépe, ha avei gentil-kuérape, Ñandejára heʼivaʼekue omosarambitaha koʼã tavayguakuérape, ha koʼã tavayguakuéra oikóta mbaʼevéramo ijapytepekuéra—upévare che ahai mbykymínte, nañanimáivo amombeʼupa opa mbaʼe ahechavaʼekue, tembiapoukapy oñemeʼẽvaʼekue rupi chéve, ha avei ani hag̃ua pejepyʼapyeterei koʼã tavayguakuéra rembiapoñaña rupi.\n\n10 Ha koʼág̃a péina ápe, che haʼe koʼãva iñemoñarekuérape, ha avei gentil-kuérape ojepyʼapýva Israel rógare, ohechakuaa hag̃ua ha oikuaa hag̃ua moõguipa ou ijehovasakuéra.\n\n11 Che aikuaágui haʼekuéra ojepyʼapytaha Israel róga mbaʼevai rehe; heẽ, ojepyʼapýta hikuái koʼã tavayguakuéra ñehundíre; ombyasýta hikuái koʼã tavayguakuéra noñearrepentirihague oñemog̃uahẽ hag̃ua Jesús jyva ári.\n\n12 Koʼág̃a ojehai koʼã mbaʼe Jacob róga rembyrépe g̃uarã; ha ojehai péicha, Tupã oikuaágui tembiapoñañanguéra ndoguerumoʼãiha chupekuéra koʼã mbaʼe; ha oñeñomíta osẽ hag̃ua ára Ñandejára heʼi vove.\n\n13 Ha kóva haʼe tembiapoukapy oñemeʼẽvaʼekue chéve; ha péina ápe, umíva oúta Ñandejára rembiapoukapy rupi, haʼe iñarandúpe ohecha vove oĩporã.\n\n14 Ha péina ápe, ohóta ogueroviaʼỹvape judio-kuéra apytépe; ha ohóta upevarã—oñekonvense hag̃ua hikuái Jesús haʼeha upe Cristo, Tupã Oikovéva Raʼy; Túva ojapo hag̃ua, upe Ohayhuetéva rupi, hembipota tuicha ha opaveʼỹva, omoĩjey hag̃ua judio-kuérape, térã opa Israel rógape, ijyvy jehejapyrépe, Ñandejára Itupã omeʼẽvaʼekue chupekuéra, oñekumpli hag̃ua ikonvénio;\n\n15 Ha avei ko tavayguakuéra ñemoñare oguerovia porã hag̃ua iñevanhélio, ohótava chupekuéra gentil-kuéragui; ko tavayguakuéra oñemosarambítagui, ha haʼéta tekove ipire hũ, kyʼa, ha tavayguakuéra ivaíva, ohasáva opa mbaʼe oñemombeʼuvaʼekuépe ñande apytépe, heẽ, ha jepe oĩvaʼekue lamanita-kuéra apytépe, ha upéva ijegueroviaʼỹ ha taʼangarayhu rupi.\n\n16 Ha péina ápe, Ñandejára Espíritu noñorairõvéima ituvakuéra ndive; ha oĩ hikuái yvórape Cristo ha Tupãʼỹre; ha oñemombo peteĩgui ambue hendápe kapiʼi yvytupeguáicha.\n\n17 Peteĩ ára haʼevaʼekue hikuái tavayguakuéra iporãva, ha oguerekovaʼekue Cristo-pe herekuáramo; heẽ, Tupã upe Túva oisãmbyhyvaʼekue chupekuéra.\n\n18 Ha katu koʼág̃a, péina ápe, Satana ogueraha chupekuéra, jepe kapiʼi yvytu oguerahávaicha, térã pe yga vela ni anklaʼỹre, ni mbaʼeve oisãmbyhýva chupe reheve, ojegueraha ypuʼã rehe; ha pe ygáicha jepeve haʼekuéra.\n\n19 Ha péina ápe, Ñandejára oñongatúkuri ijehovasakuéra, umi haʼekuéra ikatuvaʼerãmoʼã ohupyty ko yvýpe, gentil-kuéra oguerekótavape g̃uarã upe yvy.\n\n20 Ha katu péina ápe, ojehúta gentil-kuéra omuña ha omosarambíta chupekuéra; ha oñemuña ha oñemosarambi rire gentil-kuérare, péina ápe, upéramo Ñandejára imanduʼáta konvénio ojapovaʼekuére Abraham ha opa Israel róga ndive.\n\n21 Ha avei Ñandejára imanduʼáta hekojojavakuéra ñemboʼére, ojejapovaʼekue chupe hesekuéra.\n\n22 Ha upéramo, O gentil-kuéra, mbaʼéicha piko peiméta Tupã puʼaka renondépe, peñearrepentiʼỹ ha pejereʼỹramo pende rape vaígui?\n\n23 Ndapeikuaái piko peimeha Tupã pópe? Ndapeikuaái piko haʼe oguerekoha opa puʼaka, ha iñeʼẽ mbarete rupi yvy oñemochaʼĩtaha peteĩ rrólloicha?\n\n24 Upévare, peñearrepenti, ha peñemomirĩ henondépe, ani opuʼã penderehe hustísiape—ani peteĩ Jacob rembyre oho pende apytépe leõicha ha penemonguʼi, ha ndaipóri avave oporomosãsovaʼerã.\n\n", "morm 6": "[center][font_size=26]Ñembyaty 6[/font_size][/center]\n\n[i]Nefita-kuéra oñembyaty Cumorah retãme ñorairõ paharã—Mormón oñomi kuatiajehaipyre marangatukuéra yvyty Cumorah-pe—Lamanita-kuéra ipuʼaka, ha nefita-kuéra retã oñehundi—Hetaiterei rasa yvypóra omano kysepuku rupive. 385 ary rupi Cristo rire.[/i]\n\n1 Ha koʼág̃a che ambopaha che kuatiajehaipyre che tavayguakuéra, Nefita-kuéra, ñehundíre. Ha ojehu roguata lamanita-kuéra renonderã.\n\n2 Ha che, Mormón, ahai peteĩ kuatiañeʼẽ lamanita-kuéra rréipe, ha ajerure chupe oheja hag̃ua rombyaty ore tavayguakuéra tetã Cumorah-pe, peteĩ yvyty hérava Cumorah ypýpe, ha upépe romeʼẽ hag̃ua chupekuéra ñorairõ.\n\n3 Ha ojehu lamanita-kuéra rréi omeʼẽ chéve ajerurevaʼekue.\n\n4 Ha ojehu roguata Cumorah retã gotyo, ha romoĩ ore rogaao yvyty Cumorah jerére; ha opyta peteĩ tenda oĩháme heta y, ysyry, ha ykua; ha koʼápe rohaʼarõ orepuʼaka lamanita-kuérare.\n\n5 Ha ohasa rire trescientos ochenta y cuatro ary, rombyatýkuri opa ore tavayguakuéra rembyre tetã Cumorah-pe.\n\n6 Ha ojehu rombyaty rire peteĩme opa ore tavayguakuéra, tetã Cumorah-pe, péina ápe che, Mormón, añepyrũ chetuja; ha aikuaávo haʼeha hína che tavayguakuéra ñorairõ paha, ha Ñandejára heʼíguikuri chéve ani hag̃ua aheja umi kuatiajehaipyre imarangatúva, ojehaivaʼekue ore tuvakuérare, hoʼa lamanita-kuéra pópe, (lamanita-kuéra ohundínegui umíva) upévare che ajapo ko Nefi pláncha kuatiajehaipyre, ha añomi yvyty Cumorah-pe opa kuatiajehaipyre oñemeʼẽvaʼekue chéve Ñandejára po rupive, ha koʼã pláncha mbovymi ameʼẽvakue che raʼy Moroni-pe añónte katu nahániri.\n\n7 Ha ojehu che tavayguakuéra, hembireko ha itaʼyrakuéra reheve, ohecha lamanita-kuéra ehérsito ouha hesekuéra; ha pe kyhyjevai ñemanógui omyenyhẽva opa hekoñañáva korasõ reheve, ohaʼarõ og̃uahẽ hikuái.\n\n8 Ha ojehu ou hikuái orerehe ñorairõme, ha opa ánga henyhẽ kyhyjevaígui hetaiterei haguére hikuái.\n\n9 Ha ojehu hoʼa hikuái che tavayguakuéra ári kysepuku reheve, ha huʼy, ha yvyrapã, ha hácha, ha opáichagua árma ñorairõrã reheve.\n\n10 Ha ojehu oity hikuái che soldadokuérape, heẽ, jepe umi diez mil oĩva chendivépe, ha che ajekutúgui haʼa ijapytepekuéra; ha ohasarei hikuái che aĩha rupi ha upévare ndachejukái hikuái.\n\n11 Ha ohasa rire hikuái mbyte rupi ha oity rire opavave che tavayguakuérape ha veinticuatro orekuérapente nahániri, (ijapytepekuéra oĩ che raʼy Moroni) ha ore roikovévo ore tavayguakuéra omanovaʼekue apytégui, rohecha upe koʼẽme, lamanita-kuéra oho rire hendakuérape, yvyty Cumorah ruʼãgui, umi diez mil ore tavayguakuéra ojeityvaʼekuépe, umi che aisãmbyhyvaʼekue.\n\n12 Ha rohecha avei umi diez mil che tavayguakueraguáva che raʼy Moroni oisãmbyhyvaʼekue.\n\n13 Ha péina ápe, umi diez mil Gidgiddona mbaʼéva hoʼákuri, ha haʼe avei imbytepekuéra.\n\n14 Ha hoʼákuri Lámah idiez mil reheve; ha Gilgad hoʼákuri idiez mil reheve; Límhah hoʼákuri idiez mil reheve; ha Jeneum hoʼákuri idiez mil reheve; ha hoʼákuri Cumeníah, ha Moroníah, ha Antiónum, ha Shiblom, ha Shem, ha Josh, ha opavave idiez mil reheve.\n\n15 Ha ojehu oĩve diez hoʼavaʼekue kysepukúpe, opavave idiez mil reheve; heẽ, jepe opavave che tavayguakuéra hoʼákuri, haʼeʼỹramo umi veinticuatro oĩva chendive, ha avei mbovymi okañyvaʼekue tetã surguápe, ha ambue mbovymi ohasavaʼekue lamanita-kuéra apytépe; ha hoʼo, ha ikanguekuéra, ha huguy oĩ yvy ape ári, ohejarei rire chupekuéra umi ijukaharekuéra po oñembyai hag̃ua yvy ári, ha oñemonguʼi ha ohojey hag̃ua isy yvýpe.\n\n16 Ha che ánga chejopy jepyʼapýgui, che tavayguakueragua ojejukavaʼekuére, ha haʼeʼasy:\n\n17 O peẽ peneporãitéva, mbaʼéicha piko pejeíraʼe Ñandejára rapégui! O peẽ peneporãitéva, mbaʼéicha piko perrechasáraʼe pe Jesús-pe, ohaʼarõva ijyva jepyso reheve penemog̃uahẽ hag̃ua!\n\n18 Péina ápe, ndapejapóirire upéva, ndapeʼaivaʼerãmoʼã. Ha katu péina ápe, peʼákuri, ha ajaheʼo pene ñehundíre.\n\n19 O taʼýra ha tajýra porãite, peẽ túva ha sykuéra, peẽ ména ha tembirekokuéra, peẽ peneporãitéva, mbaʼéicha piko peʼáraʼe!\n\n20 Ha katu péina ápe, napeimevéima, ha che vyʼaʼỹ ndaikatúi pendeguerujey.\n\n21 Ha pyaʼe ou ára pene ñemanokuaa oñemondetaha ñemanokuaaʼỹme, ha koʼã tete koʼág̃a oñembyaíva pyaʼe oñemoambuéta tete oñembyaiʼỹvape; ha upéramo peñemboʼyvaʼerã Cristo trivunal renondépe, pejehusga hag̃ua pene rembiapokuére; ha penderekojojáramo, upéicharõ pejehovasapyre pende rukuéra peẽ mboyvegua ndive.\n\n22 O peñearrepentírire ou mboyve pende ári ko ñehundivaiete. Ha katu péina ápe, napeimevéima, ha Túva, heẽ, Túva Ijapyraʼỹva yvagapegua, oikuaa pene ñeime; ha haʼe ojapóta penendive ihustísia ha iporiahuverekopeguáicha.\n\n", "morm 7": "[center][font_size=26]Ñembyaty 7[/font_size][/center]\n\n[i]Mormón heʼi lamanita-kuéra ára pahaguápe oguerovia hag̃ua Cristo-pe, oguerohory hag̃ua iñevanhélio, ha ojesalva hag̃ua—Opavave ogueroviáva pe biblia ogueroviáta avei Mormón Kuatiañeʼẽ. 385 ary rupi Cristo rire.[/i]\n\n1 Ha koʼág̃a, péina ápe, che añeʼẽse ko tavayguakuéra rembyre opytavaʼekuépe, Tupã omeʼẽramo chupekuéra che ñeʼẽ, oikuaa hag̃ua hikuái ituvakuéra rehegua; heẽ, che añeʼẽ peẽme, Israel róga rembyre; ha koʼãva haʼe ñeʼẽ che haʼéva peẽme:\n\n2 Peikuaáke peẽ haʼeha Israel rogagua.\n\n3 Peikuaáke peg̃uahẽvaʼerãha arrepentimiéntope, térã ndaikatumoʼãi pejesalva.\n\n4 Peikuaa pehejavaʼerãha pene árma ñorairõguasurã, ha napendehoryvéimavaʼerã tuguy ñeñohẽme, ha ndapejagarravéimavaʼerã, ndahaʼéiramo Tupã heʼi jave peẽme.\n\n5 Peikuaa pejuvaʼerãha pende rukuéra jeikuaápe, ha peñearrepentivaʼerã opa pene angaipa ha pene rembiapovaígui, ha peguerovia Jesucristo-pe, haʼe haʼeha Tupã Raʼy, ha judio-kuéra ojukahague chupe, ha Túva puʼaka rupi oikovejeyhague, ha upévape ohupyty puʼaka ñeñotỹha ári; ha ipype oñembogue avei pe ñemano popĩa.\n\n6 Ha haʼe ojapo omanovaʼekue jeikovejey, upéva rupi yvyporakuéra opuʼãjeýta oñemboʼy hag̃ua itrivunal renondépe.\n\n7 Ha haʼe ojapókuri yvóra rredensiõ, upéicha upe árape ojejuhúva angaipaʼỹre henondépe oñemeʼẽta oikove hag̃ua Tupã renondépe irréinope, opurahéi hag̃ua ñemomorã opaveʼỹva umi opurahéiva ndive yvágape, Túvape, ha Taʼýrape, ha Espíritu Santo-pe, haʼéva hikuái peteĩ Tupã, peteĩ vyʼapavẽ ñeime opaveʼỹvape.\n\n8 Upévare peñearrepenti, ha peñemongarai Jesús rérape, ha pejejagarra Cristo evanhélio rehe, oñemeʼẽtava peẽme, ndahaʼéi koʼã kuatiajehaipyrépente ha katu avei kuatiajehaipyrekuéra oútava judio-kuéragui gentil-kuérape, kuatiajehaipyrekuéra oútava gentil-kuéragui peẽme.\n\n9 Ha péina ápe, ojehai koʼãva peguerovia hag̃ua umíva; ha pegueroviáramo umíva pegueroviáta avei koʼãva; ha pegueroviáramo koʼãva peikuaa pende rukuéra rehegua, ha avei tembiapo techapyrã ojejapovaʼekue ijapytepekuéra Tupã puʼaka rupive.\n\n10 Ha peikuaáta avei peẽ haʼeha peteĩ Jacob ñemoñare rembyre; upévare pejeipapa tavayguakuéra peteĩha konvénio apytépe; ha pegueroviáramo Cristo-pe, ha peñemongarai, ýpe raẽ, ha upe rire tatápe ha Espíritu Santo-pe, pejapóvo ñande Salvador ohechaukáva, haʼe heʼi haguéicha ñandéve, upéicharamo ohoporãta peẽme huísio árape. Amén.\n\n", "morm 8": "[center][font_size=26]Ñembyaty 8[/font_size][/center]\n\n[i]Lamanita-kuéra omuña ha ohundi nefita-kuérape—Mormón Kuatiañeʼẽ osẽta Tupã puʼaka rupive—Ojeʼe outaha mbaʼevai umi oipejúvare ñekoʼõi ha ñorairõ Ñandejára rembiapóre—Nefita-kuéra kuatiajehaipyre osẽta ára oĩ vove tekoñaña, tekokyʼa, ha ñesẽ. 400–421 ary rupi Cristo rire.[/i]\n\n1 Péina ápe che, Moroni, ambopaha che ru Mormón kuatiajehaipyre. Péina ápe, che aguereko mbovymi mbaʼénte ahai hag̃ua, mbaʼe che ru heʼivaʼekue chéve.\n\n2 Ha koʼág̃a ojehu oikopa rire ñorairõguasuete Cumorah-pe, péina ápe, lamanita-kuéra omuña nefita-kuéra okañyvaʼekuépe tetã surguápe, oñehundipaite peve hikuái.\n\n3 Ha che ru avei omano ipokuéra rupi, ha che apyta cheaño ahai hag̃ua che tavayguakuéra ñehundi vaiete rehegua ñemombeʼu. Ha katu péina ápe, ndaiporivéima hikuái, ha che akumpli che ru rembiapoukapy. Ha chejukátapa hikuái, che ndaikuaái.\n\n4 Upévare che ahaíta ha añomíta kuatiajehaipyrekuéra yvy guýpe; ha mbaʼeve ndoikói moõpa che aha.\n\n5 Péina ápe, che ru ombosakoʼíkuri koʼã kuatiajehaipyre, ha ohaíkuri mbaʼérepa. Ha péina ápe, che ahaítakuri avei aguerekórire tenda umi plánchape, ha katu ndaguerekói; ha ndaguerekói mineral, aimégui cheaño. Che ru ojejukákuri ñorairõme, ha opa che rogayguakuéra, ha nacheangirũi aha hag̃ua hendápe; ha arakaʼe pevépa ohejáta Ñandejára che aikove ndaikuaái.\n\n6 Péina ápe, ohasáma cuatrocientos ary Ñandejára ha ñande Salvador ouhague.\n\n7 Ha péina ápe, lamanita-kuéra omuña che tavayguakuéra, nefita-kuérape, tavaguasúgui tavaguasúpe, ha tendágui tendápe, jepe oñehundipa peve hikuái; ha tuicha ijeʼakuéra; heẽ, tuicha ha oñemombaʼeguasu che tavayguakuéra, nefita-kuéra ñehundi.\n\n8 Ha péina ápe, Ñandejára po ojapokúri upéva. Ha péina ápe, lamanita-kuéra oĩ avei ñorairõguasúpe peteĩva ambue rehe; ha opa ko yvy ape haʼe peteĩ jejuka ha tuguy ñeñohẽ opaveʼỹva; ha avave ndoikuaái mbaʼéichapa opáta ñorairõguasu.\n\n9 Ha koʼág̃a, péina ápe, che ndaʼevéima hesekuéra mbaʼeve, ndaiporivéimagui avave yvy ape ári ndahaʼéiramo lamanita ha mondahakuéra.\n\n10 Ha ndaipóri oikuaáva pe Tupã añeteguápe ndahaʼéiramo Jesús remimboʼekuéra añónte, opytavaʼekue upe tetãme ha tavayguakuéra rekoñaña tuichaitégui, Ñandejára ndohejái chupekuéra opyta tavayguakuéra ndive; ha avave ndoikuaái oĩpa térã ndaipóri yvy ape ári.\n\n11 Ha katu péina ápe, che ru ha che rohechákuri chupekuéra, ha haʼekuéra oreministra.\n\n12 Ha umi ohupytýva ko kuatiajehaipyre, ha nokondenáiramo jejavyʼimi oĩva rupi ipype, upéva oikuaáta mbaʼe tuichavévagui. Péina ápe, che haʼe Moroni, ha ikatúrire, aikuaaukavaʼerãmoʼã peẽme opa mbaʼe.\n\n13 Péina ápe, che ambopaha che ñeʼẽ ko tavayguakuéra rehegua. Che haʼe Mormón raʼy, ha che ru haʼe Nefi ñemoñare.\n\n14 Ha che haʼe pe añomíva ko kuatiajehaipyre Ñandejárape g̃uarã; ha katu planchakuéra ojehaiha ári ndahaʼéi mbaʼehepýva, Ñandejára rembiapoukapy rupi. Haʼe añetehápe heʼígui avave ndohupytymoʼãiha oñembopirapire hag̃ua; ha katu pe kuatiajehaipyre oguerekóva tuicha mbaʼe; ha pe oguenohẽtavape tesakãme, upévape Ñandejára ohovasáta.\n\n15 Avave ndaikatúigui oguereko puʼaka oguenohẽ hag̃ua tesakãme ndahaʼéirõ Tupãgui añónte oñemeʼẽramo chupe; Tupã heʼígui tojejapo oñemaʼẽvo Tupã verapýrente, térã katu Ñandejára tavayguakuéra konvénio ymaguare oñemosarambíva heta ára pukukue ñeimeporãrã.\n\n16 Ha ojehovasapyre pe oguenohẽtava kóva tesakãme; oñeguenohẽtagui pytũmbýgui tesakãme, Tupã ñeʼẽme heʼiháicha; heẽ, oñeguenohẽta yvýgui, ha omimbíta pytũmby apytépe, ha oúta tavayguakuéra jeikuaápe; ha ojejapóta Tupã puʼaka rupive.\n\n17 Ha oĩramo jejavy yvypóra jejavýnte. Ha katu péina ápe, ndoroikuaái oĩpa jejavy; upevére Tupã oikuaa opa mbaʼe; upévare, toñeñangarekóke pe okondenáva, ani oñemoĩ añaretã ratápe.\n\n18 Ha upe heʼíva: Pehechauka chéve, térã pejeipyʼajopýta—toñeñangareko ani ojapouka Ñandejára ombotovevaʼekue.\n\n19 Ha péina ápe, pyaʼe ohusgáva pyaʼe avei ojehusgáta; hembiapokuére ojehepymeʼẽtagui chupe; upévare, pe oporoipyʼajopýva ojeipyʼajopýta avei, Ñandejárare.\n\n20 Péina ápe heʼíva umi escritura—yvypóra ndoipyʼajopymoʼãi, ni ndohusgamoʼãi; pe huísio che mbaʼégui, heʼi Ñandejára, ha pe vengánsa che mbaʼe avei, ha che ahepymeʼẽta.\n\n21 Ha pe oipejúva ñekoʼõi ha ñorairõ Ñandejára rembiapo rehe, ha Ñandejára konvénio tavayguakuérare haʼéva Israel róga, ha heʼíva: Rohundíta Ñandejára rembiapo, ha Ñandejára naimanduʼamoʼãi konvénio ojapovaʼekuére Israel róga ndive—upe tekove ikatu oñeikytĩ ha oñemombo tatápe;\n\n22 Ñandejára rembipota opaveʼỹva ojejapótagui, oñekumplipa peve opa iñeʼẽmeʼẽnguéra.\n\n23 Pehesaʼỹijóke Isaías profesiakuéra. Péina ápe, che ndaikatúi ahai umíva. Heẽ, péina ápe che haʼe peẽme, umi imarangatúva che mboyveguaréva, ohupytyvaʼekue ko tetã, ojeruréta, heẽ, jepe yvyguy guive ojeruréta Ñandejárape; ha oikoveháicha Ñandejára imanduʼáta konvénio ojapovaʼekuére hendivekuéra.\n\n24 Ha haʼe oikuaa iñemboʼekuéra, ojejapovaʼekue ijoykeʼykuérare. Ha haʼe oikuaa ijeroviakuéra, hérape omonguʼe haguére hikuái yvytykuéra; ha hérape omboryrýi hikuái pe yvy; ha iñeʼẽ puʼaka rupi oity hikuái yvýpe kaʼirãi; heẽ, jepe tatakua hendypáva ndojapói hesekuéra mbaʼeve, ni mymba saite ni mbói ipopĩava, iñeʼẽnguéra puʼaka rupive.\n\n25 Ha péina ápe, iñemboʼekuéra haʼékuri avei upe Ñandejára omeʼẽtavape g̃uarã oguenohẽ hag̃ua koʼã mbaʼe tesakãme, ñeime porãrã.\n\n26 Ha natekotevẽi avave heʼi nosẽmoʼãiha, añetehápe osẽtagui hikuái, Ñandejára heʼígui; yvýgui osẽtaha, Ñandejára po rupive, ha avave ndaikatúi ojoko; ha oikóta ára ojeʼe vove ndaiporiveimaha milágro; ha haʼéta jepe peteĩ oñeʼẽvaicha omanóva apytégui.\n\n27 Ha ojehúta peteĩ árape imarangatuvakuéra ruguy ojerureʼasy vove Ñandejárape, mbaʼevaiñemi ha tembiapo ypytũnguérarupi.\n\n28 Heẽ, ojehúta peteĩ ára oñenegatahápe Tupã puʼaka, ha tupaokuéra oñembyaipáta ha oñembotuicháta ikorasõ orgúllope; heẽ, jepe peteĩ árape tendota ha mboʼeharakuéra tupaogua oñembotuicháta vove ikorasõ orgúllope, jepe oikose peve hikuái umi itupaopeguáicha.\n\n29 Heẽ, oikóta peteĩ ára tatágui oñehendu vove, ha aravai, ha tatatĩ ypytũ tetã mombyryguávape;\n\n30 Ha oñehendúta avei ñorairõguasu, ha ñorairõguasu terakuã, ha yvyryrýi opa hendárupi.\n\n31 Heẽ, oikóta peteĩ ára oĩtahápe tuicha ñemongyʼa yvy ape ári; oĩta jejuka, ha ñemonda, ha japu, añeteguaʼỹ, ha tekokyʼa, ha opáichagua tembiapokyʼa; ha oĩ jave heta heʼítava, Ejapo péva, térã ejapo amóva, ha ndahaʼéi mbaʼeve, ára pahápe Ñandejára oipytyvõtagui upéicha ojapóvape. Ha katu ái umívagui, oĩgui iróva kuápe ha tembiapovai sãme.\n\n32 Heẽ, oikóta peteĩ ára oñemopuʼãta vove tupao heʼítava: Peju cherendápe, ha pende pirapire rupi peñeperdonáta pene angaipakuéragui.\n\n33 O tavayguakuéra tekoñaña ha tekovai ha pyʼahatã, mbaʼére piko pemopuʼã tupaokuéra pehupyty hag̃ua pirapire? Mbaʼére piko pemoambue Tupã ñeʼẽ marangatu, pegueru hag̃ua kondenasiõ pene ánga ári? Péina ápe, pemaʼẽ Tupã rrevelasiõnguérare; péina ápe, ára oútagui, upe ára oñekumplitahápe opa koʼã mbaʼe.\n\n34 Péina ápe, Ñandejára ohechaukákuri chéve mbaʼe tuicháva ha hechapyrãva umi koʼẽrõite oikótava rehegua, upe ára ou vove koʼã mbaʼe pende apytépe.\n\n35 Péina ápe, che añeʼẽ peẽme peimẽramoguáicha, ha katu napeiméi. Ha katu péina ápe, Jesucristo penderechaukákuri chéve, ha aikuaa pene rembiapo.\n\n36 Ha che aikuaa peikoha pene korasõ orgúllope; ha ndaipóri ndahaʼéiramo mbovymi noñembotuicháiva ikorasõ orgúllope, omondévo ao hepýva, ha og̃uahẽ potapýpe, joavy, aña, ha ñemuñáme, ha opáichagua tembiapovaípe; ha pende tupaokuéra, heẽ, maymáva, oñemongyʼa pene korasõ orgúllore.\n\n37 Ha péina ápe, pehayhu pirapire, ha pene mbaʼehepykuéra, ha pende ao hepy, ha pende tupao jeguaka, pehayhuve umíva imboriahúva ha oikotevẽvagui, hasýva ha ojejopývagui.\n\n38 O peẽ peñembyaíva, penderovamokõiva, peẽ mboʼeharakuéra, pejehepymeʼẽva pe oñembyaívare, mbaʼére piko pemongyʼa Tupã tupao marangatu? Mbaʼére piko petĩ pegueraha hag̃ua pende ári Cristo réra? Mbaʼére piko ndapejepyʼamongetái iporãveha peteĩ vyʼapavẽ opaveʼỹva pe tekoʼasy opaveʼỹvagui—péva piko haʼe yvóra ñemomorã rupive?\n\n39 Mbaʼére piko peñembojegua ndahaʼéiva mbaʼevépe, ha katu peheja iñembyahýiva, ha oikotevẽva, ha ijopívova, ha hasýva, ha ohasaʼasýva ohasa pende ykére, ha napepenái hesekuéra?\n\n40 Heẽ, mbaʼére piko pemopuʼã pene mbaʼevai ñeminguéra pehupyty hag̃ua jehepymeʼẽ, ha peheja kuña imenaveʼỹva ha avei ityreʼỹva hasẽ Ñandejára renondépe, ha avei ituvakuéra ha imenakuéra ruguy ojerure Ñandejárape yvyguy guive, vengánsa pene akã ári?\n\n41 Péina ápe, vengánsa kysepuku oĩma pende ári, ha pyaʼe ou ára haʼe ovengataha imarangatuvakuéra ruguy pende ári, ndogueropuʼaka pukumoʼãvéimagui ijerureʼasykuéra.\n\n", "morm 9": "[center][font_size=26]Ñembyaty 9[/font_size][/center]\n\n[i]Moroni ohenói arrepentimiéntope umi Cristo-pe ndogueroviáivape—Haʼe oñeʼẽ peteĩ Tupã ojapóva milágrore, ha omeʼẽva rrevelasiõ, ha oñohẽva don ha techaukaha ijeroviarekóva ári—Milagrokuéra opa jegueroviaʼỹrupi—Techaukahakuéra oho umi ogueroviáva ndive—Ojeʼe yvyporakuérape iñakãguapy hag̃ua ha iñeʼẽrendu hag̃ua tembiapoukapykuérare. 401–421 ary rupi Cristo rire.[/i]\n\n1 Ha koʼág̃a, che añeʼẽ avei umi Cristo-pe ndogueroviáiva rehe.\n\n2 Péina ápe, pegueroviáta piko ára pejevisitatahápe—péina ápe, Ñandejára oúta vove, heẽ, pe ára guasu yvy oñemochaʼĩtahápe peteĩ rrólloicha, ha tembiporukuéra hykupatahápe hakuetereígui, heẽ, pe ára guasu pejegueraháta vove peñemboʼy hag̃ua Tupã Cordero renondépe—pejéta piko upéramo ndaiporiha Tupã?\n\n3 Penegáta gueteri piko Cristo-pe upéramo, térã ikatúta pemaʼẽ Tupã Cordero rehe? Peimoʼã piko peikotaha hendive peikuaaporãvo pene rembiapovai? Peimoʼã piko pevyʼataha peikove aja upe tekove marangatu ndive, ojopy aja pene ánga peteĩ kúlpa ñeñandu akóinte pejapyhara haguére ileikuéra?\n\n4 Péina ápe, che haʼe peẽme peikoʼasyvéta peime aja peteĩ Tupã imarangatúva ha ijojáva ndive, pene apytuʼũme peikuaávo pendekyʼaha henondépe, peimerangue umi ánga oñekondenáva ndive añaretãme.\n\n5 Ha péina ápe, ojehechauka vove peẽme pende opívo Tupã renondépe, ha avei Tupã verapy, ha Jesucristo marangatu, upéva omyendýta pende pype tatarendy ogueʼỹva.\n\n6 O pegueroviaʼỹva, pejere Ñandejára gotyo; pejerure mbarete Túvape Jesús rérape, ikatu mbaʼe hag̃ua pejejuhu maraʼỹme, potĩmbyre, porã, ha morotĩme, peñemopotĩ rire pe Cordero ruguýre, upe ára paha guasúpe.\n\n7 Ha añeʼẽ avei peẽ penegávape Tupã rrevelasiõnguéra, ha pejéva opamaha, ha ndaiporiha rrevelasiõ, ni profesía, ni don, ni ñemonguera, ni ñeʼẽ jeikuaa, ni umi ñeʼẽ ñemyesakã;\n\n8 Péina ápe che haʼe peẽme, pe onegáva koʼã mbaʼe ndoikuaái Cristo evanhélio; heẽ, nomoñeʼẽi umi escritura; ha omoñeʼẽramo noikũmbýi.\n\n9 Nañamoñeʼẽi piko Tupã haʼeha peteĩnte kuehe, ko ára, ha tapiaite, ha ipype ndaiporiha ñemovã ni mbaʼevéichagua ñemoambue?\n\n10 Ha koʼág̃a, peimoʼãrire peteĩ Tupã oñemovãva, ha oñemoambuéva, upéicharõ peimoʼãraʼe peteĩ tupã ndahaʼéiva Tupã ojapóva milágro.\n\n11 Ha katu péina ápe, che ahechaukáta peẽme peteĩ Tupã ojapóva milágro, jepe Abraham Tupã, ha Isaac Tupã, ha Jacob Tupã; ha haʼe pe Tupã ojapovaʼekue yvága ha yvy, ha opa mbaʼe oĩva ipype.\n\n12 Péina ápe, haʼe ojapo Adán-pe, ha Adán rupi oúkuri yvypóra jeʼa. Ha yvypóra jeʼa rupi oúkuri Jesucristo, jepe Túva ha Taʼýra; ha Jesucristo rupi ou yvypóra rredensiõ.\n\n13 Ha yvypóra rredensiõ rupi, ouvaʼekue Jesucristo-re, ojegueraha jey hikuái Ñandejára renondépe; heẽ, péicha rupi oñerredimi opa yvypóra, Cristo ñemano oguerúgui jeikovejey, ojapóva peteĩ rredensiõ jeke opaveʼỹvagui, opa yvypóra opaytahágui Tupã puʼaka rupi ipu vove upe trompéta; ha osẽta hikuái, michĩva ha tuicháva, ha opavave oñemboʼýta itrivunal renondépe, oñerredimi ha oñemosãso rire ko ñemano opaveʼỹva jejokuágui, haʼéva peteĩ ñemano yvyʼarigua.\n\n14 Ha upéramo ou Imarangatúva huísio hiʼarikuéra; ha upéramo ou ára pe ikyʼáva ikyʼataha gueteri; ha ijojáva ijojataha gueteri; ha ovyʼáva ovyʼáta gueteri; ha pe ndovyʼáiva ndovyʼamoʼãi gueteri.\n\n15 Ha koʼág̃a, O maymáva peimoʼãvaʼekue peteĩ Tupã ndaikatúiva ojapo milágro, che aporanduse peẽme, ohasáma piko, opa koʼã mbaʼe añeʼẽhague? Og̃uahẽma piko ipaha? Péina ápe che haʼe peẽme, Nahániri; ha Tupã haʼe gueteri Tupã ojapóva milágro.\n\n16 Péina ápe, ndahechapyrãi piko ñande resa renondépe Tupã ojapovaʼekue? Heẽ, ha máva piko ikatu oikũmby Tupã rembiapokuéra hechapyrãva?\n\n17 Máva piko heʼíta ndahaʼeiha peteĩ milágro iñeʼẽ rupi oikoha yvága ha yvy; ha iñeʼẽ puʼaka rupi yvypóra ojejapohague yvy timbógui; ha iñeʼẽ puʼaka rupi ojejapohague umi milágro?\n\n18 Ha máva piko heʼíta Jesucristo ndojapoihague heta milágro tuicháva? Ha oĩkuri heta milágro tuicháva ojejapovaʼekue apóstol-kuéra po rupive.\n\n19 Ha upe árape ojejapóramokuri milágro, mbaʼére piko Tupã ndahaʼemoʼãvéima peteĩ Tupã ojapóva milágro ha haʼéta gueteri peteĩ tekove oñemovãʼỹva? Ha péina ápe, che haʼe peẽme haʼe noñemoambueiha; ndaupéichairire ndahaʼeveimavaʼerãmoʼã Tupã; ha haʼe, haʼe gueteri Tupã, ha haʼe peteĩ Tupã ojapóva milágro.\n\n20 Ha ndojapovéiramo milágro yvypóra raʼykuéra apytépe haʼe niko hoʼa haguére hikuái jegueroviaʼỹme, ha ojei tape ikareʼỹvagui, ha ndoikuaái hikuái Tupãme, upe omoĩvaʼerã rehe hikuái ijerovia.\n\n21 Péina ápe, che haʼe peẽme Cristo-pe ogueroviáva, ndodudáiva mbaʼevépe, ojeruréva Túvape Cristo rérape, oñemeʼẽta chupe; ha ko ñeʼẽmeʼẽ haʼe opavavépe g̃uarã, jepe yvy paha peve.\n\n22 Péina ápe, péicha heʼígui Jesucristo, Tupã Raʼy, hemimboʼekuéra opytátavape, heẽ, ha avei opa hemimboʼekuérape, atyguasu ohendu jave: Tapeho opa yvóra rupi, ha pemboʼe pe evanhélio opavave tekovépe;\n\n23 Ha pe ogueroviáva ha oñemongaraíva ojesalváta, ha katu ndogueroviáiva oñekondenáta.\n\n24 Ha koʼã techaukaha ohóta ogueroviáva ndive—Che rérape oguenohẽta okápe añanguéra; oñeʼẽta hikuái ñeʼẽ pyahúpe; ohupíta mbói; ha hoʼúramo mbaʼe ipopĩava ndojapomoʼãi hesekuéra mbaʼeve; omoĩta hikuái ipo hasýva ári ha haʼekuéra okueráta;\n\n25 Ha opavave ogueroviáva che réra, odudaʼỹre mbaʼevépe, che amoañetéta opa che ñeʼẽ, jepe yvy opaha peve.\n\n26 Ha koʼág̃a, péina ápe, máva piko ogueropuʼakáta Ñandejára rembiapo? Máva piko onegáta iñeʼẽnguéra? Máva piko opuʼãta Ñandejára puʼaka ipuʼakapáva rehe? Máva piko ndoguerohorymoʼãi Cristo raʼykuérape? Pemaʼẽ, opavave peẽ ndapehayhúiva Ñandejára rembiapo, pemombaʼeguasúta ha pemanótagui.\n\n27 O ani pejahéi, ni pemombaʼeguasu, ha pehendu uvei Ñandejára ñeʼẽnguéra ha pejerure Túvape Jesús rérape oimeraẽva mbaʼe peikotevẽva. Ani peduda, ha katu peguerovia, ára yma guaréicha, ha peju Ñandejárape opa pene korasõ reheve, ha pembaʼapo henondépe pene salvasiõ rehe ryrýi ha kyhyjépe.\n\n28 Penearandu pende jeipyʼaraʼã árape; pejei opa ikyʼávagui; ani pejerure, peñemoĩporã hag̃ua pendejupe, ha katu pejerure ñemovãʼỹ mbaretépe, ani hag̃ua peʼa mbaʼeveichagua jeipyʼaraʼãme, ha katu peipytyvõ Tupã añetegua oikovévape.\n\n29 Aníke peñemongarai potĩʼỹme; aníke peʼu Cristo sacramento potĩʼỹme; ha katu pemaʼẽ pejapo hag̃ua opa mbaʼe tekomarangatúpe, ha pejapo Jesucristo rérape, Tupã oikovéva Raʼy; ha pejapóramo upéva, ha pepytáramo ipahaite peve, ni mbaʼevéicharamo napeñemosẽmoʼãi.\n\n30 Péina ápe, che añeʼẽ peẽme añeʼẽrõguáicha omanóva apytégui; aikuaágui peguerekotaha che ñeʼẽnguéra.\n\n31 Ani chekondena che jejavýre, ni che rúpe ijejavýre, ni umi ohaivaʼekuépe haʼe mboyve; ha katu pemeʼẽ aguyje Tupãme ohechaukáva peẽme ore jejavy, peikuaa hag̃ua mbaʼéichapa penearanduvéta orehegui.\n\n32 Ha koʼág̃a, péina ápe, rohaíkuri koʼã kuatiajehaipyre roikuaaháicha, umi jehai ore apytépe oñehenóivape egipcio rreformado, ha rombohasa ha romoambue, ore roñeʼẽháicha.\n\n33 Ha ore pláncha tuichavérire rohaivaʼerãmoʼã ebréope; ha katu romoambue avei pe ebréo; ha ikatúrire rohai ebréope, péina ápe, ndaiporivaʼerãmoʼã mbaʼeveichagua jejavy ore kuatiajehaipyrépe.\n\n34 Ha katu Ñandejára oikuaa umi mbaʼe rohaivaʼekue, ha avei avave ambue tavayguakuéra ndoikuaaiha ore ñeʼẽ; ha avave ambue tavayguakuéra ndoikuaáigui ore ñeʼẽ, upévare haʼe ombosakoʼi tape oñehesaʼỹijo hag̃ua.\n\n35 Ha ojehai koʼã mbaʼe romopotĩ hag̃ua ore ao ore joykeʼykuéra ruguýgui, hoʼavaʼekue jegueroviaʼỹme.\n\n36 Ha péina ápe, koʼã mbaʼe roipotavaʼekue ore joykeʼykuéra rehegua, heẽ, jepe iñemoĩjey Cristo jeikuaápe, oĩ opavave imarangatúva oikovaʼekue yvy ári oñemboʼe haguéicha.\n\n37 Ha Ñandejára Jesucristo tombohovái iñemboʼekuéra ojeroviaháicha hikuái; ha Tupã pe Túva taimanduʼa konvénio ojapovaʼekuére Israel róga ndive; ha tohovasa chupekuéra tapiaite, Jesucristo réra jerovia rupi. Amén.\n\n", "ether 1": "[center][font_size=26]Éter Kuatiañeʼẽ[/font_size][/center]\n\nJaredita-kuéra kuatiajehaipyre, oñeguenohẽvaʼekue umi veinticuatro pláncha Limhi tavayguakuéra ojuhuvaʼekuégui rréi Mosíah ára jave.\n\n[center][font_size=26]Ñembyaty 1[/font_size][/center]\n\n[i]Moroni omombyky umi Éter jehaipyre—Oñemombeʼu Éter genealogía—Noñemoypytũi jaredita-kuéra ñeʼẽ pe tórre de Babel-pe—Ñandejára oñeʼẽmeʼẽ oguerahataha chupekuéra peteĩ yvy poravopyrépe ha ojapotaha chuguikuéra peteĩ tetã guasu.[/i]\n\n1 Ha koʼág̃a che, Moroni, añepyrũ amombeʼu umi tekove ymaguarégui oñehundivaʼekue Ñandejára po rupive ko tetã nortegua ári.\n\n2 Ha ajapo che ñemombeʼu umi veinticuatro pláncha ojuhuvaʼekuégui Limhi tavayguakuéra, ha hérava Éter Kuatiañeʼẽ.\n\n3 Ha chéve g̃uarã niko ko mombeʼu ñepyrũha pehẽngue, oñeʼẽva yvóra jejapóre, ha avei Adán-re, ha peteĩ ñemombeʼu upe ára guive jepe tórre guasu peve, ha opa mbaʼe oikovaʼekue yvypóra raʼykuéra apytépe upe ára peve, umíva oĩ judio-kuéra apytépe—\n\n4 Upévare ndahaíri umi mbaʼe oikovaʼekue Adán ára guive upe ára peve; ha katu oĩ umi pláncha ári; ha pe ojuhúva, ipuʼakáta ohupyty hag̃ua opa ñemombeʼu.\n\n5 Ha katu péina ápe, che nameʼẽmbái ñemombeʼu, ha katu che ameʼẽ peteĩ ñemombeʼu pehẽnguénte, tórre guive ára oñehundi peve hikuái.\n\n6 Ha péicha ameʼẽ ñemombeʼu. Éter ohaivaʼekue koʼã kuatiajehaipyre, ha haʼékuri Coriantor ñemoñare.\n\n7 Coriantor haʼékuri Morón raʼy.\n\n8 Ha Morón haʼékuri Etem raʼy.\n\n9 Ha Etem haʼékuri Ahah raʼy.\n\n10 Ha Ahah haʼékuri Set raʼy.\n\n11 Ha Set haʼékuri Shiblón raʼy.\n\n12 Ha Shiblón haʼékuri Com raʼy.\n\n13 Ha Com haʼékuri Coriántum raʼy.\n\n14 Ha Coriántum haʼékuri Amnigadda raʼy.\n\n15 Ha Amnigadda haʼékuri Aarón raʼy.\n\n16 Ha Aarón haʼékuri Het ñemoñare, haʼéva Heartom raʼy.\n\n17 Ha Heartom haʼékuri Lib raʼy.\n\n18 Ha Lib haʼékuri Kish raʼy.\n\n19 Ha Kish haʼékuri Corom raʼy.\n\n20 Ha Corom haʼékuri Leví raʼy.\n\n21 Ha Leví haʼékuri Kim raʼy.\n\n22 Ha Kim haʼékuri Moriantón raʼy.\n\n23 Ha Moriantón haʼékuri Riplákish ñemoñare.\n\n24 Ha Riplákish haʼékuri Shez raʼy.\n\n25 Ha Shez haʼékuri Het raʼy.\n\n26 Ha Het haʼékuri Com raʼy.\n\n27 Ha Com haʼékuri Coriántum raʼy.\n\n28 Ha Coriántum haʼékuri Emer raʼy.\n\n29 Ha Emer haʼékuri Omer raʼy.\n\n30 Ha Omer haʼékuri Shule raʼy.\n\n31 Ha Shule haʼékuri Kib raʼy.\n\n32 Ha Kib haʼékuri Oríah raʼy, haʼéva Jared raʼy.\n\n33 Ha upe Jared oúkuri ijoykeʼy ha hogaguakuéra ndive, ha ambuekuéra hogaguakuéra ndive, upe tórre guasúgui, ára Ñandejára omoypytũramoguare tavayguakuéra ñeʼẽ, ha oñeʼẽmeʼẽ iñekoʼõime oñemosarambitaha hikuái opa yvy ape ári; ha Ñandejára heʼi haguéicha tavayguakuéra oñemosarambi.\n\n34 Ha Jared joykeʼy haʼe haguére peteĩ kuimbaʼe kakuaa ha imbaretéva, ha ojehechaporãva Ñandejárare, Jared, ijoykeʼy heʼi chupe: Ejerure Ñandejárape, ani hag̃ua ñanemoapañuãi ñaikũmby hag̃ua ñane ñeʼẽ.\n\n35 Ha ojehu Jared joykeʼy ojerure Ñandejárape, ha Ñandejára oiporiahuvereko Jared-pe; upévare haʼe nomoapañuãi Jared ñeʼẽ; ha Jared ha ijoykeʼy noñemoapañuãi.\n\n36 Upémarõ heʼi Jared ijoykeʼýpe: Ejerure jey Ñandejárape, ikatu mbaʼe oipeʼa ipochy umi ñande angirũvagui, ani hag̃ua omoapañãi iñeʼẽnguéra.\n\n37 Ha ojehu Jared joykeʼy ojerure Ñandejárape, ha Ñandejára oiporiahuvereko iñangirũnguéra ha hogaguakuérape avei, ha nomoapañuãi chupekuéra.\n\n38 Ha ojehu Jared oñeʼẽ jey ijoykeʼýpe, heʼívo: Tereho ha eporandu Ñandejárape ñanemosẽtapa ko tetãgui, ha ñanemosẽtaramo ko tetãgui, ejerure chupe moõpa jahavaʼerã. Ha máva piko oikuaáne Ñandejárapa nañandeguerahamoʼãi peteĩ tetã ojeiporavopyrévape opa yvy ári? Ha péicharamo, ñandejeroviarekóna Ñandejára rehe, jahupyty hag̃ua upéva ñande jehejapyréramo.\n\n39 Ha ojehu Jared joykeʼy ojerure Ñandejárape Jared juru heʼi haguéicha.\n\n40 Ha ojehu Ñandejára ohendu Jared joykeʼýpe, ha oiporiahuvereko chupe, ha heʼi chupe:\n\n41 Tereho ha embyaty ne mymbaʼaty, mácho ha kuña, opaichaguáva; ha avei yvypegua yvaraʼỹi opaichaguáva; ha nde rogaguakuéra; ha avei nde joykeʼy Jared ha hogaguakuéra; ha avei ne angirũ ha hogaguakuéra, ha Jared angirũ ha hogaguakuéra.\n\n42 Ha rejapo rire upéva rehóta henonderãkuéra yvytypaʼũ oĩva norte gotyo. Ha upépe che rojuhúta, ha aháta nerenonderã peteĩ tetã ojeiporavopyrévape opa tetã yvy ariguágui.\n\n43 Ha upépe pohovasáta ndéve ha ne ñemoñarépe, ha amopuʼãta chéve g̃uarã ne ñemoñare, ha nde joykeʼy ñemoñare, ha umi ohótavagui nendive, peteĩ tetã tuicháva. Ha ndaiporimoʼãi opa yvy ape ári tetã tuichavéva che amopuʼãtavagui chéve g̃uarã ne ñemoñarégui. Ha péicha ajapóta nendive rejerurégui chéve opa ko ára pukukue aja.\n\n", "ether 2": "[center][font_size=26]Ñembyaty 2[/font_size][/center]\n\n[i]Jaredita-kuéra oñembosakoʼi ijeʼoirã peteĩ yvy ñeʼẽmeʼẽnguépe—Haʼe peteĩ tetã jeiporavopyre yvypóra ombaʼapovaʼerãháme Cristo-pe g̃uarã térã oñehundíta—Ñandejára oñeʼẽ Jared joykeʼýpe mbohapy aravo aja—Jaredita-kuéra ojapo yga—Ñandejára ojerure Jared joykeʼýpe teʼi mbaʼéichapa oñembohesapéta umi yga.[/i]\n\n1 Ha ojehu Jared ha ijoykeʼy, ha hogaguakuéra, ha avei Jared ha ijoykeʼy angirũ ha hogaguakuéra, oguejy yvytypaʼũ oĩva nórtepe, (ha pe yvytypaʼũ réra Nimrod, oñembohérava upéicha pe mymbajukahára guasu rehehápe) imymbaʼaty ombyatyvaʼekue reheve, mácho ha kuña, opaichaguáva.\n\n2 Ha omoĩ avei hikuái ñuhã ojagarra hag̃ua guyra yvategua; ha ombosakoʼi peteĩ kambuchi, ha upévape ogueraha hikuái ypegua pira.\n\n3 Ha ogueraha avei hikuái deseret, oñehesaʼỹijóramo heʼiséva, eiru ombaʼapóva; ha péicha ogueraha hendivekuéra heta eiru raity, ha opáichagua oĩva yvy ape ári, yvaraʼỹi opáichagua.\n\n4 Ha ojehu og̃uahẽvo hikuái yvytypaʼũ Nimrod-pe, Ñandejára oguejy ha oñeʼẽ Jared joykeʼy ndive; ha oĩ peteĩ araípe, ha Jared joykeʼy ndohechái chupe.\n\n5 Ha ojehu heʼi chupekuéra Ñandejára oho hag̃ua taveʼỹme, heẽ, upe tenda arakaʼeve ndoikói haguépe avave yvypóra. Ha ojehu Ñandejára oho henonderãkuéra, ha oñeʼẽ chupekuéra oĩ aja peteĩ araípe, ha ohechauka chupekuéra moõ gotyopa ohovaʼerã.\n\n6 Ha ojehu oguata hikuái pe taveʼỹre, ha ojapo ygakuéra, ha umívape ohasa hikuái y heta rupive, ha Ñandejára po oisãmbyhy meme chupekuéra.\n\n7 Ha ndoipotái Ñandejára opyta hikuái yguasu mboypýri, taveʼỹme, ha katu heʼi oho hag̃ua hikuái og̃uahẽ meve yvy ñeʼẽmeʼẽnguépe, haʼéva yvy ojeiporavopyréva opa ambue tetã ári, Tupã Ñandejára oñongatuvaʼekue peteĩ tavayguakuéra hekojojávape g̃uarã.\n\n8 Ha oñeʼẽmeʼẽkuri iñekoʼõime Jared joykeʼýpe, umi ohupytýva kóva ko yvy ñeʼẽmeʼẽngue, upe guive tapiaite peve, oipytyvõvaʼerãha chupe, Tupã añetegua ha peteĩnteva, térã oñehundíta hikuái hoʼa vove hiʼarikuéra iñekoʼõi paha.\n\n9 Ha koʼág̃a, ikatu jahecha Tupã ñeʼẽ ko yvy rehegua, haʼeha peteĩ yvy ñeʼẽmeʼẽngue; ha oimeraẽ tetã ohupytýva oipytyvõvaʼerã Tupãme, térã oñehundíta iñekoʼõi paha hoʼa vove hiʼári. Ha iñekoʼõi paha oguejýta hiʼári hiʼaju vove hikuái tembiapovaípe.\n\n10 Ha péina ápe, kóva haʼe peteĩ yvy jeiporavopyre opa yvy ári; upévare pe ohupytýva oipytyvõvaʼerã Tupãme térã oñehundíta; haʼégui Tupã ñeʼẽ opaveʼỹva. Ha noñehundíri hikuái ndahaʼéiramo og̃uahẽ vove huʼãme tembiapovai yvypóra raʼykuéra apytépe.\n\n11 Ha upéva ou peẽme, O gentil-kuéra, peikuaa hag̃ua Tupã ñeʼẽ—peñearrepentivaʼerãha, ha anive peime pene rembiapovaípe penerenyhẽmba peve, ani hag̃ua pegueru pende ári Tupã ñekoʼõi paha ojapo haguéicha koʼág̃a peve oikovéva ko yvy ári.\n\n12 Péina ápe, kóva haʼe yvy jeiporavopyre, ha oimeraẽ tetã ohupytýva isãsóta ñeñapytĩmbýgui, ha tekoʼapytĩgui, ha opa ambue tetã yvága guýpe oĩvagui, oipytyvõramo upe yvypegua Tupãme, haʼéva Jesucristo, ojehechaukavaʼekue umi mbaʼe rohaivaʼekuére.\n\n13 Ha koʼág̃a che amombeʼuve; ha péina ápe, ojehu Ñandejára ogueraha Jared ha ijoykeʼykuérape jepe yguasu ombojaʼóva yvykuéra peve. Ha og̃uahẽvo pe yguasúpe omoĩ hikuái hogaaokuéra; ha ohenói hikuái upe tendápe Moriáncumer; ha oiko hikuái ogaaópe, ha oikókuri hikuái ogaaópe pe yguasu rembeʼýpe irundy ary pukukue.\n\n14 Ha ojehu opávo irundy ary, Ñandejára ou jey Jared joykeʼýpe, ha oĩ peteĩ araípe ha oñeʼẽ hendive. Ha mbohapy aravo aja oñeʼẽ Ñandejára Jared joykeʼy ndive, ha ojaʼo chupe naimanduʼái haguére ohenói hag̃ua Ñandejára réra.\n\n15 Ha Jared joykeʼy oñearrepenti mbaʼevai ojapovaʼekuégui, ha ohenói Ñandejára réra ijoykeʼykuéra oĩva hendive ñeimeporãrã. Ha Ñandejára heʼi chupe: Poperdonáta pene angaipa ndéve ha nde joykeʼykuérape; ha katu ndapejapomoʼãvéima angaipa, ha penemanduʼavaʼerã che espíritu noñorairõmoʼãiha tapiaite yvypóra ndive; upévare, pejapóramo angaipa penerenyhẽ meve, peñemosẽta Ñandejára renondégui. Ha koʼãva haʼe che jepyʼamongeta pe yvy ameʼẽtavare peẽme jehejapyrerã; haʼétagui peteĩ yvy ojeiporavopyréva opa ambue yvy ári.\n\n16 Ha heʼi Ñandejára: Pembaʼapo ha pejapo yga, koʼág̃a peve pejapo haguéicha. Ha ojehu Jared joykeʼy oñemoĩ ombaʼapo, ha ijoykeʼykuéra avei, ha ojapo hikuái yga umi ojapo haguéicha voi, Ñandejára heʼi haguéicha chupekuéra. Ha michĩ, ha ipyaʼe y ári, guyra oveve hatãháicha y ári.\n\n17 Ha ojejapo oñemboty porãiterei hag̃uáicha, ikatuha peve peteĩ vásoicha ojoko y; ha hugua oñemboty peteĩ vásoicha; ha ijyképe oñemboty avei upéicha; ha ijapýra hakua; ha pe ijape oñemboty avei peteĩ vásoicha; ha ipukukue peteĩ yvyramátaicha; ha okẽ oñembotývo, opyta peteĩ vásoicha.\n\n18 Ha ojehu Jared joykeʼy ojerureʼasy Ñandejárape, heʼívo: O Ñandejára, ajapókuri tembiapo erevaʼekue chéve, ha ajapókuri umi yga nde rehechauka haguéicha chéve.\n\n19 Ha péina ápe, O Ñandejára, ndaipóri ipypekuéra tesape; moõ gotyo piko rohovaʼerã? Ha romanóta avei, ipypekuéra ndaikatúigui orepytuhẽ, ndahaʼéiramo pe arapytu oguerekóva ipype añónte; upéicharõ romanóta.\n\n20 Ha Ñandejára heʼi Jared joykeʼýpe: Péina ápe, rembokuáta pe huʼãme, ha avei huguápe; ha reikotevẽ vove arapytu, reipeʼáta pe tápa ha reguerekóta arapytu. Ha oikéramo peẽme y, péina ápe, embotýta pe ikuára, ani hag̃ua pemano yguasúpe.\n\n21 Ha ojehu Jared joykeʼy ojapo upéicha, Ñandejára heʼi haguéicha chupe.\n\n22 Ha ojerureʼasy jey Ñandejárape heʼívo: O Ñandejára, péina ápe jepe ajapókuri ere haguéicha chéve; ha ambosakoʼi umi yga che tavayguakuérape g̃uarã, ha péina ápe ndaipóri tesape ipypekuéra. Péina ápe, O Ñandejára, rehejáta piko rohasa koʼã y tuichávare pytũmbýpe?\n\n23 Ha Ñandejára heʼi Jared joykeʼýpe: Mbaʼe reipota che ajapo peguereko hag̃ua tesape pende ygápe? Péina ápe, ndaikatúigui peguereko ovetã, oñemonguʼipátagui; ni ndapeguerahamoʼãi tata penendive, ndapehomoʼãigui tata resape rupive.\n\n24 Ha péina ápe, haʼéta peteĩ vallénaicha yguasu mbytépe; umi ypuʼã guasu oinupãtagui pende rehe. Upevére, che poguenohẽ jeýta yguasu ruguágui; che jurúgui osẽgui yvytukuéra, ha che amboúkuri avei ama ha amaguasu.\n\n25 Ha péina ápe, che pombosakoʼi opa koʼã mbaʼe pehasa porã hag̃ua; ndaikatúigui pejapyhara ko yguasu tuichaitéva che pombosakoʼiʼỹre yguasu puʼãgui, ha yvytu osẽtavagui, ha amaguasukuéra oútavagui. Upévare mbaʼe reipota ambosakoʼi peẽme g̃uarã penderesape hag̃ua peñapymi vove yguasu ruguápe?\n\n", "ether 3": "[center][font_size=26]Ñembyaty 3[/font_size][/center]\n\n[i]Jared joykeʼy ohecha Ñandejára kuã opoko jave umi diesiseis ita rehe—Cristo ohechauka ijespíritu rete Jared joykeʼýpe—Ndaikatúi oikeʼỹ pe vélo rupi umi oguerekóva peteĩ jeikuaa porã—Oñemoĩ intérprete osẽ hag̃ua tesakãme jaredita-kuéra kuatiajehaipyre.[/i]\n\n1 Ha ojehu Jared joykeʼy, (ha haʼékuri ocho umi yga oñembosakoʼivaʼekue) ojupi yvytýpe, ohenóiva hikuái Shelem yvyty, ijyvatetereígui, ha peteĩ itágui oguenohẽ diesiseis ita michĩva; ha morotĩ ha hesakã, cristal hesakãháicha; ha ogueraha ipópe yvyty ruʼãme, ha ojerure jey Ñandejárape, heʼívo:\n\n2 O Ñandejára, erékuri roñemongorataha ypuʼãnguérare. Koʼág̃a péina ápe, O Ñandejára, ani ndepochy ne rembiguái ndive ikangy haguére nerenondépe; roikuaágui nde nemarangatuha ha reikoha yvágape, ha naorerekomarangatuiha nerenondépe; pe jeʼa rupive ore orerekoñaña meme; upevére, O Ñandejára, nde remeʼẽvaʼekue oréve tembiapoukapy ndéve rohenói hag̃ua, rohupyty hag̃ua ndehegui roipotaháicha.\n\n3 Péina ápe, O Ñandejára, nde orehavirákuri ore rembiapovaikuére, ha oremosẽkuri, ha koʼã heta ary pukukue roĩkuri taveʼỹme; upevére, ndeporiahuverekókuri orendive. O Ñandejára, cheporiahuverekóna, ha eipeʼa nde pochy ko tavayguakuéragui, ha ani reheja ohasa ko mbaʼevaiete pytũmbýpe; ha katu emaña koʼã mbaʼe itágui ajapovaʼekuére.\n\n4 Ha che aikuaa, O Ñandejára, nde reguerekoha opa puʼaka, ha ikatuha rejapo rejaposéva yvypóra ñeime porãrã; upévare epoko koʼã itáre, O Ñandejára, ne kuãme, ha emoĩ ohesape hag̃uáicha pytũmbýpe; ha oreresapéta umi yga rombosakoʼivaʼekuépe, roguereko hag̃ua tesape rohasávo pe yguasu rupi.\n\n5 Péina ápe, O Ñandejára, nde ikatu rejapo upéva. Roikuaa ikatuha rehechauka tuicha puʼaka, michĩvaicha yvypóra ñeikũmbýpe g̃uarã.\n\n6 Ha ojehu Jared joykeʼy heʼi vove koʼã ñeʼẽ, péina ápe, Ñandejára oipyso ipo ha opoko ikuãme peteĩ teĩ umi itáre. Ha ojeipeʼa upe vélo Jared joykeʼy resa renondégui, ha haʼe ohecha Ñandejára kuã; ha haʼe peteĩ kuimbaʼe kuãicha, ojoguáva hoʼo ha huguývaicha; ha Jared joykeʼy hoʼa Ñandejára renondépe, ojejopýgui kyhyjevai reheve.\n\n7 Ha Ñandejára ohecha Jared joykeʼy hoʼaha yvýpe; ha heʼi chupe Ñandejára: Epuʼã, mbaʼére piko reʼa?\n\n8 Ha haʼe heʼi Ñandejárape: Ahecha Ñandejára kuã, ha akyhyje cheipyʼajopýramo g̃uarã; ndaikuaáigui Ñandejára oguerekoha toʼo ha tuguy.\n\n9 Ha Ñandejára heʼi chupe: Nde jerovia rupi rehechákuri ajagarrataha che ári toʼo ha tuguy; ha arakaʼeve ndoúiva chéve avave yvypóra tuichaite jerovia reheve nde reguerekoháicha; ndaupéichairire ndaikatuivaʼerãmoʼã rehecha che kuã. Rehechave piko upévagui?\n\n10 Ha haʼe ombohovái: Nahániri; Ñandejára, ejehechauka chéve.\n\n11 Ha Ñandejára heʼi chupe: Egueroviátapa ñeʼẽ haʼétava ndéve?\n\n12 Ha haʼe ombohovái: Heẽ, Ñandejára, che aikuaa nde reñeʼẽha añetegua, haʼégui Tupã añetegua, ha ndaikatúi ndejapu.\n\n13 Ha heʼívo koʼã ñeʼẽ, péina ápe, Ñandejára ojehechauka chupe, ha heʼi: Reikuaágui koʼã mbaʼe reñerredimi upe jeʼágui; upévare rejeguerujey che rendápe; upe haguére che ajehechauka ndéve.\n\n14 Péina ápe, che haʼe pe oñembosakoʼivaʼekue yvóra ñepyrũmby guive arredimi hag̃ua che tavayguakuérape. Péina ápe, che haʼe Jesucristo, che haʼe Túva ha Taʼýra. Che pype opavave yvyporakuéra oguerekóta tekove, ha upéva opaveʼỹta, jepe opa umi ogueroviáva che réra; ha haʼéta hikuái che raʼy ha che rajykuéra.\n\n15 Ha arakaʼeve ndajehechaukaivaʼekue yvypóra ajapovaʼekuépe, arakaʼeve yvypóra ndojeroviáigui cherehe nde rejapo haguéicha. Ehecha piko chéicha rejejapohague? Heẽ, iñepyrũmbýpe jepe opavave yvypóra chéicha ojejapókuri.\n\n16 Péina ápe, ko rete, rehecháva koʼág̃a, haʼe che espíritu rete; ha ajapovaʼekue yvypórape che espíritu retéicha; ha jepe ajehechaukaháicha ndéve espíritupe, ajehechaukáta che tavayguakuérape toʼópe.\n\n17 Ha koʼág̃a, che, Moroni, haʼe haguéicha ndaikatuiha ajapopa ñemombeʼu koʼã mbaʼe ojehaívagui, upévare iporãntema chéve haʼe Jesús ojehechaukahague ko kuimbaʼépe espíritu-pe, jepe upéicha ha upe tete ojehechauka haguéicha nefita-kuérape.\n\n18 Ha oministra chupe jepe oministra haguéicha nefita-kuérape; ha opa koʼãva, ko kuimbaʼe oikuaa hag̃ua haʼeha Tupã, heta tembiapo guasu Ñandejára ohechaukavaʼekuére chupe.\n\n19 Ha ko kuimbaʼe kuaapy rupi ndaikatúi ndojehechaukáivo chupe upe vélo ryepy; ha haʼe ohecha Jesús kuã, ha ohechávo, hoʼa kyhyjégui; oikuaágui haʼeha Ñandejára kuã; ha chupe g̃uarã ndahaʼevéima jerovia, oikuaa porãgui.\n\n20 Upévare, oguerekóvo Tupãgui ko jeikuaa porã, ndaikatúi ndojehejáivo chupe omaʼẽ upe vélo ryepýpe; upévare ohecha Jesús-pe; ha haʼe oministra chupe.\n\n21 Ha ojehu Ñandejára heʼi Jared joykeʼýpe: Péina ápe, nderehejamoʼãi oho yvórape koʼã mbaʼe rehecha ha rehenduvaʼekue, ndahaʼéiramo og̃uahẽ vove ára toʼópe amboverapytahápe che réra; upévare, reñongatúta umi mbaʼe rehecha ha rehenduvaʼekue, ha nderehechaukamoʼãi avave yvypórape.\n\n22 Ha péina ápe, reju vove chéve, rehai ha reselláta umi mbaʼe rehaíva, ndaikatúi hag̃ua avave omyesakã; rehaítagui peteĩ ñeʼẽ ndaikatúivape omoñeʼẽ hikuái.\n\n23 Ha péina ápe, ameʼẽta ndéve koʼã mokõi ita, ha reselláta avei umi mbaʼe rehaítava ndive.\n\n24 Ha péina ápe, amoapañuãi ñeʼẽ rehaítava; upévare ára chéve iporã vove ajapóta koʼã ita tomyesakã yvyporakuéra resápe umi mbaʼe nde rehaítava.\n\n25 Ha Ñandejára heʼi vove koʼã ñeʼẽ, ohechauka Jared joykeʼýpe opa umi tetãme oikovaʼekue, ha avei opa oĩtava; ha noñomíri heságui, jepe yvy paha peve.\n\n26 Heʼígui chupe upe mboyve, ojeroviáramo hese haʼe ikatuha ohechauka chupe opa mbaʼe—koʼãva ojehechaukáta chupe; upévare Ñandejára ndaikatúi oñomi chugui mbaʼeve, oikuaágui Ñandejára ikatuha ohechauka chupe opa mbaʼe.\n\n27 Ha Ñandejára heʼi chupe: Ehai koʼã mbaʼe ha esella; ha ára chéve iporã vove ahechaukáta umíva yvypóra raʼykuérape.\n\n28 Ha ojehu Ñandejára heʼi chupe osella hag̃ua umi mokõi ita oñemeʼẽvaʼekue chupe, ha ani hag̃ua ohechauka, ndahaʼéiramo Ñandejára ohechauka vove yvypóra raʼykuérape.\n\n", "ether 4": "[center][font_size=26]Ñembyaty 4[/font_size][/center]\n\n[i]Ojeʼe Moroni-pe osella hag̃ua Jared joykeʼy ohaivaʼekue—Ndojehechaukamoʼãi ndahaʼéirõ yvyporakuéra oguereko vove jerovia jepeve Jared joykeʼýicha—Cristo heʼi yvyporakuérape oguerovia hag̃ua iñeʼẽ ha hemimboʼekuéra ñeʼẽ—Oñemeʼẽ yvyporakuérape tembiapoukapy oñearrepenti hag̃ua, tojerovia evanhéliore, ha tojesalva.[/i]\n\n1 Ha Ñandejára heʼi Jared joykeʼýpe oguejy hag̃ua yvytýgui Ñandejára renondégui, ha tohai umi mbaʼe ohechavaʼekue; ha oñembotove oñeʼẽ hag̃ua yvypóra raʼykuérape umívagui oñemopuʼã rire peve kurusu ári; ha upévare rréi Mosíah oñongatu, ani hag̃ua og̃uahẽ yvórape ndahaʼéiramo Cristo ojehechauka rire itavayguakuérape.\n\n2 Ha Cristo ojehechauka rire añetehápe itavayguakuérape, haʼe heʼi ojehechaukavaʼerãha umíva.\n\n3 Ha koʼág̃a, kóva rire, opavave hoʼa jegueroviaʼỹme; ha ndopytái avave ndahaʼéiramo lamanita-kuérante, ha umíva orrechasa Cristo evanhélio; upévare ojeʼe chéve añomi hag̃ua koʼãva yvýpe.\n\n4 Péina ápe, che ahaíkuri koʼã pláncha ári umi mbaʼe ohechavaʼekue Jared joykeʼy; ha arakaʼeve ndojehechaukaivaʼekue mbaʼe tuichavéva umi ojehechaukavaʼekuégui Jared joykeʼýpe.\n\n5 Upévare Ñandejára heʼíkuri chéve ahai hag̃ua umíva; ha che ahaíkuri. Ha heʼi chéve asella hag̃ua; ha heʼi avei chéve asella hag̃ua iñehesaʼỹijo; upévare che asella umi intérprete, Ñandejára heʼi haguéicha.\n\n6 Ñandejára heʼígui chéve: Ndohomoʼãi hikuái gentil-kuérape ndahaʼéiramo ára oñearrepenti vove hikuái hembiapovaígui, ha taipotĩ Ñandejára renondépe.\n\n7 Ha ára omombaʼapo vove jerovia cherehe, heʼi Ñandejára, jepeve ojapo haguéicha Jared joykeʼy, oñemomarangatu hag̃ua hikuái chepype, upéramo ahechaukáta chupekuéra umi mbaʼe ohechavaʼekue Jared joykeʼy, jepe aipyso peve henondepekuéra opa che rrevelasiõ, heʼi Jesucristo, Tupã Raʼy, yvagakuéra ha yvy Ru, ha opa mbaʼe oĩvagui ipype.\n\n8 Ha oñorairõva Ñandejára ñeʼẽ rehe, toñemoñeʼẽngái; ha pe onegáva koʼã mbaʼe, toñemoñeʼẽngái; koʼãvape ndahechaukamoʼãigui mbaʼe tuichavéva, heʼi Jesucristo; che haʼégui pe oñeʼẽva.\n\n9 Ha che haʼégui ojepeʼa ha oñemboty yvagakuéra; ha che ñeʼẽ rupi oryrýita yvy; ha che rembiapoukapýre oikóva ipype ohasáta, jepeve tata rupiguáicha.\n\n10 Ha pe ndogueroviáiva che ñeʼẽ ndogueroviái che remimboʼekuérape; ha che nañeʼẽiramo, pehusga peẽ; ára pahápe peikuaátagui che haʼeha pe oñeʼẽva.\n\n11 Ha pe ogueroviáva koʼã ñeʼẽ haʼéva, ajúta chupe che espíritu jehechaukápe, ha oikuaáta ha omeʼẽta testimónio. Ha che espíritu rupi oikuaáta koʼã mbaʼe añeteguaha; omokyreʼỹgui yvyporakuérape ojapo hag̃ua iporãva.\n\n12 Ha oimeraẽ mbaʼe omokyreʼỹva yvyporakuérape ojapo hag̃ua iporãva ou chehegui; iporãva ndoʼúi haguére avavégui ndahaʼéiramo chehegui añónte. Che haʼe pe ogueraháva yvyporakuérape opa mbaʼe iporãvape; ha ndogueroviáiva che ñeʼẽ ndojeroviamoʼãi avei cherehe—che haʼeha; ha pe cherehe ndojeroviáiva ndojeroviamoʼãi Túva chembouvaʼekuére. Ha péina ápe, che haʼe pe Túva, che haʼe tesape ha tekove, ha yvorapegua añetegua.\n\n13 Peju cherendápe, O gentil-kuéra, ha ahechaukáta peẽme umi mbaʼe tuichavéva, pe kuaapy oñeñomivaʼekue jegueroviaʼỹ rupi.\n\n14 Peju cherendápe, O Israel róga, ha ojehechaukáta peẽme tuichaite mbaʼe Túva oñongatuvaʼekue peẽme g̃uarã, yvóra ñepyrũmby guive; ha nog̃uahẽiva peẽme jegueroviaʼỹ rupi.\n\n15 Ha péina ápe, pemondoro vove pe jegueroviaʼỹ vélo penderejáva pene ñeime vaiete tembiapoñañáme, ha korasõ atãme, ha apytuʼũ ypytũme, upéramo mbaʼe tuicha ha hechapyrãva oñeñomivaʼekue pendehegui yvóra ñepyrũmby guive—heẽ, pejerure vove Túvape che rérape, korasõ mirĩ ha espíritu ñembyasy reheve, upéramo peikuaáta Túva imanduʼaha konvénio ojapovaʼekuére ñande rukuéra ndive, O Israel róga.\n\n16 Ha upéramo ojehechaukáta opavave tavayguakuéra resa renondépe che rrevelasiõnguéra ajapoukavaʼekue tojehai che rembiguái Juan rehe. Penemanduʼáke, pehechávo koʼã mbaʼe, peikuaáta hiʼag̃uimaha añetehápe ára ojehechaukatahápe umíva.\n\n17 Upévare, oñemeʼẽ vove peẽme ko kuatiajehaipyre, peikuaáta Túva rembiapo oñepyrũmaha opa yvy ape ári.\n\n18 Upévare, peñearrepenti opavave peẽ yvy paha, ha peju cherendápe, ha pejerovia che evanhéliore, ha peñemongarai che rérape; pe oguerovia ha oñemongaraíva ojesalváta haguére; ha katu pe ndogueroviáiva oñekondenáta; ha che réra ogueroviáva rapykuéri ohóta techaukahakuéra.\n\n19 Ha ojehovasapyre upe ára pahápe ojejuhúva ijerovirekoha che rérare, oñemopuʼãtagui oiko hag̃ua rréino oñembosakoʼíva chupe g̃uarãme yvóra ñepyrũmby guive. Ha péina ápe, che haʼe pe añeʼẽvaʼekue umíva. Amén.\n\n", "ether 5": "[center][font_size=26]Ñembyaty 5[/font_size][/center]\n\n[i]Mbohapy testígo ha pe tembiapoitevoi haʼéta peteĩ testimónio Mormón Kuatiañeʼẽ añeteguaha.[/i]\n\n1 Ha koʼág̃a che, Moroni, ahaíkuri umi ñeʼẽ ojeʼevaʼekue chéve, chemanduʼaháicha; ha amombeʼu ndéve umi mbaʼe asellavaʼekue; upévare ani epoko hese embohasa hag̃ua; péva oñembotovégui ndehegui, haʼeʼỹramo ára upe rireguápe Tupã ohecha porã vove iñarandúpe.\n\n2 Ha péina ápe, ikatu mbaʼe oñemeʼẽ ndéve rehechauka planchakuéra umi oipytyvõtavape oñeguenohẽ hag̃ua tesakãme ko tembiapo;\n\n3 Ha Tupã puʼaka rupi ojehechaukáta mbohapýpe; upévare oikuaa porãta hikuái koʼã mbaʼe añeteguaha.\n\n4 Ha mbohapy testígo juru rupive oñemoañetéta koʼã mbaʼe; ha mbohapy testimónio, ha ko tembiapo, ojehechaukatahápe Tupã puʼaka ha avei iñeʼẽ, omeʼẽvagui testimónio Túva, ha Taʼýra, ha Espíritu Santo—ha opa koʼãva opuʼãta testimónioramo yvóra rehe ára pahápe.\n\n5 Ha oñearrepentíramo ha ou hikuái Túvape Jesús rérape, oñemog̃uahẽta chupekuéra Tupã rréinope.\n\n6 Ha koʼág̃a, ndaguerekóiramo autorida koʼã mbaʼerã, pehusga peẽ; peikuaátagui aguerekoha autorida, cherecha ha ñañemboʼy vove Tupã renondépe ára pahápe. Amén.\n\n", "ether 6": "[center][font_size=26]Ñembyaty 6[/font_size][/center]\n\n[i]Yvytu omyaña Jaredita-kuéra yga yvy ñeʼẽmeʼẽngue gotyo—Tavayguakuéra omomorã Ñandejárape ipyʼaporãre—Oríah oñehenói rreirã hiʼarikuéra—Jared ha ijoykeʼy omano.[/i]\n\n1 Ha koʼág̃a che, Moroni, amombeʼu Jared ha ijoykeʼy jehasapyre.\n\n2 Ha ojehu Ñandejára ombosakoʼi rire umi ita Jared joykeʼy oguerahavaʼekue yvytýpe, Jared joykeʼy oguejy yvytýgui, ha omoĩ itakuéra yga oñembosakoʼivaʼekuépe, peteĩ teĩ ijapyrakuérape; ha péina ápe, omeʼẽ tesape umi ygápe.\n\n3 Ha péicha Ñandejára ombohesape umi ita pytũmbýpe, omeʼẽ hag̃ua tesape kuimbaʼekuéra, kuña, ha mitãnguérape, ani hag̃ua ohasa hikuái pytũmbýpe yguasukuéra.\n\n4 Ha ojehu ombosakoʼi rire opáichagua tembiʼu, ikatu hag̃uáicha oikove y ári, ha avei tembiʼu hymbaʼaty ha ivakakuérape g̃uarã, ha oimeháichagua mymba saite, mymba, térã guyra ogueraháva hendivekuéra—ha ojehu ojapopa rire hikuái opa koʼã mbaʼe oike hiʼyga térã ivarkokuérape, ha osẽ hikuái yguasúpe, oñemoĩvo Ñandejára Itupã pópe.\n\n5 Ha ojehu Tupã Ñandejára oipejuka yvytu atãvai y ape ári, yvy ñeʼẽmeʼẽngue gotyo; ha upéicha ojegueraha hikuái yvytúre ypuʼãnguéra ári.\n\n6 Ha ojehu heta jey oñemoñapymi hikuái yguasu ruguápe, umi ypuʼã guasu oinupãvare hesekuéra, ha avei tuicha ha ivaietéva amaguasu oguerúvare yvytu atã.\n\n7 Ha ojehu oñemoñapymi jave hikuái pe yruguápe ndaipóri y ojapóva mbaʼeve hesekuéra, ijygakuéra oñembotýgui peteĩ vásoicha, ha oñemboty avei Noé árkaicha; upévare oñuãvo chupekuéra umi y ojerureʼasy hikuái Ñandejárape, ha haʼe oguenohẽ jey chupekuéra y ári.\n\n8 Ha ojehu pe yvytu oipeju meme yvy ñeʼẽmeʼẽngue gotyo oĩ aja hikuái ykuéra ári; ha upéicha oñemyaña chupekuéra yvytu renonderã.\n\n9 Ha opurahéi hikuái ñemomorã Ñandejárape; heẽ, Jared joykeʼy opurahéi ñemomorã Ñandejárape, ha oaguyjemeʼẽ ha omomorã Ñandejárape ára pukukue aja; ha og̃uahẽvo pyhare, nombopahái hikuái iñemboʼe Ñandejárape.\n\n10 Ha péicha ojegueraha hikuái tenonde gotyo; ha mbaʼeveichagua tymba guasuvai yguasugua ndaikatúi oipehaʼã chupekuéra, ni mbaʼeveichagua valléna ndaikatúi ojapo hesekuéra mbaʼeve; ha oguereko meme hikuái tesape, oĩ aja y ári ha y guýpe.\n\n11 Ha péicha oñemyaña chupekuéra, trescientos cuarenta y cuatro ára aja y ári.\n\n12 Ha oguejy hikuái yvy ñeʼẽmeʼẽngue rembeʼýpe. Ha opyrũ jave ipykuéra yvy ñeʼẽmeʼẽngue rembeʼýpe ojaivy hikuái yvy ape ári ha oñemomirĩ Ñandejára renondépe, ha oñohẽ hesay vyʼágui Ñandejára renondépe, hetaitereígui iporiahuvereko porã hendivekuéra g̃uarã.\n\n13 Ha ojehu osẽ hikuái yvy ape ári, ha oñepyrũ oñemitỹ upe yvy.\n\n14 Ha Jared irundy itaʼýra; ha héra hikuái Jacom, ha Gilga, ha Maha, ha Oríah.\n\n15 Ha Jared joykeʼy omoheñói avei taʼýra ha tajyrakuéra.\n\n16 Ha Jared ha ijoykeʼy angirũnguéra ohupyty oñondivepa veintidos tekove rupi; ha haʼekuéra omoheñói avei og̃uahẽ mboyve yvy ñeʼẽmeʼẽnguépe taʼýra ha tajyrakuéra; ha upéicha oñepyrũ oñembohetave hikuái.\n\n17 Ha oñemboʼe chupekuéra oiko hag̃ua ñemomirĩme Ñandejára renondépe; ha avei oñemeʼẽ chupekuéra kuaapy yvatégui.\n\n18 Ha ojehu oñepyrũ oñemosarambi hikuái yvy ape ári, ha oñemoña ha oñemitỹ hikuái upe yvy; ha oñemombareteterei hikuái upe tetãme.\n\n19 Ha Jared joykeʼy oñepyrũ ituja, ha ohecha pyaʼe oguejytamaha ñeñotỹháme; upévare heʼi Jared-pe: Ñambyaty ñande tavayguakuérape jaipapa hag̃ua, jaikuaa hag̃ua mbaʼépa oipota hikuái ñandehegui jaguejy mboyve ñane ñeñotỹháme.\n\n20 Ha upéicha oñembyatyka tavayguakuéra. Koʼág̃a Jared joykeʼy raʼy ha rajykuéra ojeipapa veintidos ánga; ha Jared raʼy ha rajykuéra ojeipapa doce, oguerekóvo irundy kuimbaʼe.\n\n21 Ha ojehu oipapa hikuái itavayguakuéra; ha oipapa rire chupekuéra, oikuaase chuguikuéra mbaʼépa oipota hikuái ojapo haʼekuéra oguejy mboyve iñeñotỹháme.\n\n22 Ha ojehu tavayguakuéra ojerure chupekuéra omoñandyry hag̃ua hikuái peteĩ itaʼýrape oiko hag̃ua rréiramo hiʼarikuéra.\n\n23 Ha koʼág̃a péina ápe, upéva oipyʼapy chupekuéra. Ha Jared joykeʼy heʼi chupekuéra: Añetehápe upéva oporogueraha tekoʼapytĩme.\n\n24 Ha katu Jared heʼi ijoykeʼýpe: Eheja chupekuéra toguereko hikuái rréi. Ha upévare heʼi chupekuéra: Peiporavo peteĩ rréi ore raʼy apytégui, jepe upe peipotávape.\n\n25 Ha ojehu oiporavo hikuái Jared joykeʼy raʼy ypykuépe; ha héra Pagag. Ha ojehu kóva ombotove ha ndoikoséi irreikuéraramo. Ha tavayguakuéra oipota itúva ojopy chupe, ha katu itúva ndojaposéi; ha haʼe heʼi chupekuéra arakaʼeve ndojopyivaʼerãha hikuái avavépe oiko hag̃ua irreikuéraramo.\n\n26 Ha ojehu oiporavo hikuái opavave Pagag joykeʼykuérape, ha haʼekuéra ndoipotái.\n\n27 Ha ojehu Jared raʼykuéra ndoipotái avei, opavave ha peteĩ añónte katu nahániri; ha Oríah oñemoñandyry haʼe hag̃ua rréi tavayguakuéra ári.\n\n28 Ha oñepyrũ orreina, ha tavayguakuéra oñepyrũ oñakãrapuʼã; ha oñembopirapire hetaiterei hikuái.\n\n29 Ha ojehu omano Jared, ha ijoykeʼy avei.\n\n30 Ha ojehu Oríah oiko ñemomirĩme Ñandejára renondépe, ha imanduʼa tuichaite mbaʼe Ñandejára ojapovaʼekue itúvare, ha avei omboʼe itavayguakuérape tuichaite mbaʼe Ñandejára ojapovaʼekue ituvakuéra rehe.\n\n", "ether 7": "[center][font_size=26]Ñembyaty 7[/font_size][/center]\n\n[i]Oríah orreina tekojojápe—Shule ha Cohor rréino, oñombohováiva, oñemoĩ ñemombaʼe ha ñorairõ mbytépe—Profetakuéra okondena tavayguakuéra tekoñaña ha taʼangarayhu, oñearrepentivaʼekue uperire.[/i]\n\n1 Ha ojehu Oríah ohusga tekojojápe yvy ári opa hiʼára aja, hetaitereíva.\n\n2 Ha omoheñói taʼýra ha tajyrakuéra; heẽ, omoheñói treinta y uno, ha ijapytepekuéra veintitres haʼe kuimbaʼe.\n\n3 Ha ojehu haʼe omoheñói avei itujakue Kib-pe. Ha ojehu Kib orreina hendaguépe; ha Kib omoheñói Corihor-pe.\n\n4 Ha Corihor oguerekóvo treinta y dos ary oñemoĩ itúvare, ha oho ha oiko Nehor retãme; ha omoheñói taʼýra ha tajyrakuéra, ha umíva iporãiterei; upévare Corihor ogueraha hapykuéri heta tavayguakuéra.\n\n5 Ha ombyaty rire peteĩ ehérsito ojupi Morón retãme rréi oikohápe, ha ojagarra chupe tekoʼapytĩme, upéicha oñekumpli Jared joykeʼy ñeʼẽ ojeguerahataha chupekuéra tekoʼapytĩme.\n\n6 Koʼág̃a Morón retã, upe rréi oikohápe, oĩ tetã nefita-kuéra ohenóiva Desolación ypýpe.\n\n7 Ha ojehu Kib oiko tekoʼapytĩme, ha avei itavayguakuéra, Corihor, itaʼýra poguýpe, itujaiterei peve; upevére Kib omoheñói itujakue Shule-pe, haʼe oĩ aja gueteri tekoʼapytĩme.\n\n8 Ha ojehu Shule ipochy ijoykeʼy ndive; ha Shule oñemombareteterei, ha imbarete kuimbaʼe mbaretépe; ha imbarete avei huísiope.\n\n9 Upévare, haʼe oho yvyty Efraín-pe, ha upépe omboyku mineral upe yvytýgui, ha ojapo kysepuku asérogui umi oguerahavaʼekue hapykuéripe g̃uarã; ha oarma rire chupekuéra kysepukúpe ohojey tavaguasu Nehor-pe, ha oñorairõ ijoykeʼy Corihor ndive, ha upéicha rupi ohupyty upe rréino ha omoĩjey itúva Kib-pe.\n\n10 Ha koʼág̃a upe Shule ojapovaʼekue rupi, itúva omeʼẽ chupe upe rréino; upévare oñepyrũ orreina itúva rendaguépe.\n\n11 Ha ojehu ohusga tekojojápe; ha oipyso irréino opa yvy ape ári, tavayguakuéra hetaitereígui.\n\n12 Ha ojehu Shule omoheñói avei taʼýra ha tajyrakuéra.\n\n13 Ha Corihor oñearrepenti heta mbaʼevai ojapovaʼekuégui; upévare Shule omeʼẽ chupe puʼaka irréinope.\n\n14 Ha ojehu Corihor omoheñói heta taʼýra ha tajýra. Ha Corihor raʼy apytépe oĩ peteĩ hérava Noé.\n\n15 Ha ojehu Noé oñemoĩ rréi Shule rehe, ha avei itúva Corihor rehe, ha ogueraha ijoykeʼy Cohor-pe hapykuéri, ha avei ogueraha opavave ijoykeʼy ha heta tavayguakuérape.\n\n16 Ha oñorairõ rréi Shule ndive, ha upéichape ipuʼaka ijyvy jehejapyre peteĩháre; ha oñemoĩ rréiramo upe tetã pehẽnguépe.\n\n17 Ha ojehu oñorairõ jey rréi Shule ndive, ha ojagarra Shule-pe, upe rréipe; ha ogueraha chupe Morón-pe tekoʼapytĩme.\n\n18 Ha ojehu oipeʼapotávo chugui hekove, Shule raʼykuéra oike pyhare kañyháme Noé rógape ha ojuka chupe, ha oity hikuái kaʼirãi rokẽ ha oguenohẽ itúvape; ha omoĩ hikuái chupe ijapykajegua ári irréinope.\n\n19 Upévare, Noé raʼy omopuʼã irréino hendaguépe; upevére ndohupytyvéi puʼaka rréi Shule ári, ha tavayguakuéra oĩva rréi Shule poguýpe tuicha oñakãrapuʼã ha oñemombarete.\n\n20 Ha upe tetã oñembojaʼo; ha oĩ mokõi rréino, Shule rréino, ha Cohor rréino, Noé raʼy.\n\n21 Ha Cohor, Noé raʼy, ojapo itavayguakuéra toho ñorairõme Shule rehe, ha upévape kóva ipuʼaka hesekuéra ha ojuka Cohor-pe.\n\n22 Ha koʼág̃a Cohor oguereko peteĩ itaʼýra hérava Nimrod; ha Nimrod omeʼẽ Shule-pe Cohor rréino, ha haʼe ojuhu poʼa Shule resa renondépe; upévare Shule ojapo hese heta mbaʼe porã, ha haʼe ojapo Shule rréinope ojaposéva.\n\n23 Ha avei Shule rreinádope og̃uahẽ tavayguakuéra apytépe profetakuéra, oñemboúva Ñandejáragui, oprofetisávo tavayguakuéra tekoñaña ha taʼangarayhu ogueruha hína peteĩ ñeʼẽngái yvy ape ári, ha oñehunditaha chupekuéra noñearrepentíriramo.\n\n24 Ha ojehu tavayguakuéra oñemoĩ profetakuérare, ha oñembohory hesekuéra. Ha ojehu rréi Shule ohusga opa umi oñemoĩvape profetakuérare.\n\n25 Ha oguenohẽ peteĩ léi opa upe tetãme, ha upéva omeʼẽ profetakuérape puʼaka oho hag̃ua ohosehápe; ha upéva rupi tavayguakuéra ojegueru arrepentimiéntope.\n\n26 Ha tavayguakuéra oñearrepentígui hekoñaña ha itaʼangarayhúgui Ñandejára operdona chupekuéra hekove, ha oñepyrũjey oñakãrapuʼã upe tetãme. Ha ojehu Shule omoheñói itujakue taʼýra ha tajyrakuéra.\n\n27 Ha ndaiporivéi ñorairõguasu Shule ára aja; ha haʼe imanduʼa tuichaite mbaʼe Ñandejára ojapovaʼekue ituvakuérare oguerúvo chupekuéra yguasu pypukúre yvy ñeʼẽmeʼẽnguéme; upévare ohusga hustísia reheve opa hiʼára pukukue.\n\n", "ether 8": "[center][font_size=26]Ñembyaty 8[/font_size][/center]\n\n[i]Oĩ joavy ha ñorairõ upe rréinore—Akish omoĩ mbaʼe vai ñemi ñeʼẽmeʼẽ rupi ojuka hag̃ua rréipe—Mbaʼe vai ñeminguéra aña mbaʼe ha ogueru tetãnguéra ñehundi—Ojeʼe gentil-kuéra ára pyahuguávape mbaʼe vai ñemi oñehaʼãtaha ohundi sãso oĩva opa yvy, yvyporakuéra oikohápe, ha tetãnguérape.[/i]\n\n1 Ha ojehu Shule omoheñói Omer-pe, ha Omer orreina hendaguépe. Ha Omer omoheñói Jared-pe; ha Jared omoheñói taʼýra ha tajyrakuéra.\n\n2 Ha Jared oñemoĩ itúvare, ha oho ha oiko Het retãme. Ha ojehu ombojuruheʼẽ heta tavayguakuérape, iñeʼẽkuaa rupi, ohupyty peve upe rréino mbyte.\n\n3 Ha ohupytývo upe rréino mbyte ojapo ñorairõguasu itúvare, ha ogueraha itúvape tekoʼapytĩme, ha omombaʼapouka chupe ñeñapytĩmbýpe.\n\n4 Ha koʼág̃a, Omer rreinádo árape haʼe opyta tekoʼapytĩme hiʼára rembyre. Ha ojehu omoheñói taʼýra ha tajyrakuéra, ijapytepekuéra Esrom ha Coriántumr;\n\n5 Ha haʼekuéra ipochyeterei ijoykeʼy Jared ndive, upéicha rupi ombyaty hikuái peteĩ ehérsito ha ojapo ñorairõguasu Jared-pe. Ha ojehu oñorairõ hikuái hendive pyharekue.\n\n6 Ha ojehu ohundi rire hikuái Jared ehérsito haimete ojuka avei chupe; ha haʼe ojerure chupekuéra ani hag̃ua ojuka chupe, ha omeʼẽtaha irréino itúvape. Ha ojehu ndojukái chupe hikuái.\n\n7 Ha koʼág̃a Jared ombyasyeterei ohundi haguére upe rréino, oguerekógui ikorasõ upe rréinope ha yvóra verapýpe.\n\n8 Koʼág̃a Jared rajy ikatupyryetereígui, ha ohechávo itúva vyʼaʼỹ, ojapo peteĩ plan ikatu hag̃ua oñemeʼẽjey itúvape upe rréino.\n\n9 Koʼág̃a Jared rajy iporãiterei. Ha ojehu oñeʼẽ itúva ndive, ha heʼi chupe: Mbaʼére piko che ru ndovyʼaiete? Nomoñeʼẽi piko haʼe kuatiajehaipyrekuéra ñande rukuéra ogueruvaʼekue yguasu rupi? Péina ápe, ndaipóri piko ipypekuéra peteĩ ñemombeʼu ymaguaréva, mbaʼéichapa iplan ñeminguéra rupi ohupytyha hikuái rréino ha tuicha verapy?\n\n10 Ha koʼág̃a, upévare, che ru togueruka Akish-pe, Kimnor raʼy; ha péina ápe, cheporã, ha ajerokýta henondépe, ha haʼe cherayhúta, ha cheipotáta hembirekorã; upévare ojeruréramo ndéve chemeʼẽ hag̃ua chupe hembirekorã, upéramo eréta chupe: Ameʼẽta ndéve reguerúramo chéve che ru, upe rréi, akã.\n\n11 Ha koʼág̃a Omer haʼe Akish angirũ; upévare, Jared ohenoiukávo Akish-pe, Jared rajy ojeroky henondépe ha haʼe ohayhu chupe, upéicha rupi oipota chupe hembirekorã. Ha ojehu heʼi Jared-pe: Emeʼẽ chéve che rembirekorã.\n\n12 Ha Jared heʼi chupe: Ameʼẽta ndéve reguerúramo chéve che ru, upe rréi akã.\n\n13 Ha ojehu Akish ombyaty opa hogaguakuérape Jared rógape, ha heʼi chupekuéra: Peñeʼẽmeʼẽtapa chéve pendejeroviarekotaha umi mbaʼe peẽme ajerurétavape?\n\n14 Ha ojehu opavave oñeʼẽmeʼẽ chupe Tupã yvagapeguáre, ha avei yvagakuérare, ha avei yvy ha iñakãnguérare, pe oñemoĩva Akish oipotávare oñeñakãʼotaha; ha omombeʼúva oimeraẽ mbaʼe Akish oikuaaukáva chupekuéra, upéva ohunditaha hekove.\n\n15 Ha ojehu upéicha oñemopeteĩ hikuái Akish ndive. Ha Akish omeʼẽ chupekuéra ñeʼẽmeʼẽnguéra oñemeʼẽvaʼekue ymaguare oipotavaʼekuépe avei puʼaka, jepe umi oñemboʼevaʼekue Caín guive, haʼevaʼekue jukahára ñepyrũmby guive.\n\n16 Ha aña puʼaka oñongatu chupekuéra omeʼẽ hag̃ua koʼã ñeʼẽmeʼẽ tavayguakuérape, oguereko hag̃ua chupekuéra pytũmbýpe, oipytyvõ hag̃ua umi oipotávape puʼaka, ohupyty hag̃ua, ha oporojuka, ha omonda, ha ijapu, ha ojapo hag̃ua opáichagua tekoñaña ha tekokyʼa.\n\n17 Ha Jared rajy haʼékuri pe omoĩvaʼekue ikorasõme oheka hag̃ua umi mbaʼe ymaguare; ha Jared omoĩ Akish korasõme; upévare, Akish omeʼẽ hogagua ha iñangirũnguérape, ombojerévo chupekuéra ñeʼẽmeʼẽ ñembojuruheʼẽ rupi ojapo hag̃ua hikuái opa mbaʼe haʼe oipotáva.\n\n18 Ha ojehu ojapo hikuái peteĩ mbaʼevai ñemi, jepeve ymaguaréicha; ha upéva upe mbaʼevai haʼe ijejaʼeʼỹvéva ha iñañavéva opa mbaʼe ári, Tupã resa renondépe.\n\n19 Ñandejára nombaʼapóigui mbaʼevai ñemi rupi, ni ndoipotái yvyporakuéra oñohẽ tuguy, ha katu ombotove upéva opa mbaʼépe, yvypóra ñepyrũmby guive.\n\n20 Ha koʼág̃a che, Moroni, ndahaíri mbaʼéichapa iñeʼẽmeʼẽnguéra ha mbaʼe vaikuéra, ojeikuaaukágui chéve oĩha opa tavayguakuéra apytépe, ha oĩ lamanita-kuéra apytépe.\n\n21 Ha ojapo hikuái ko tavayguakuéra ñehundi, koʼág̃a añeʼẽvare hína, ha avei Nefi tavayguakuéra ñehundi.\n\n22 Ha oimeraẽva tetã omoporãva koʼã mbaʼevai ñemi ohupyty hag̃ua puʼaka ha pirapire, ojeipyso peve upe tetã ári, péina ápe, oñehundíta; Ñandejára ndohejamoʼãigui imarangatúva ruguykuéra, oñeñohẽvaʼekue haʼekuéra rupi, ojerureʼasy tapiaite chupe vengánsare yvy guive, haʼe ovengaʼỹre chupekuéra.\n\n23 Upévare, O gentil-kuéra, oĩ Tupã arandúpe tojehechauka peẽme koʼã mbaʼe, ikatu hag̃ua péicha peñearrepenti pene angaipakuéragui, ha ani peheja ipuʼaka penderehe koʼã mbaʼevai ñemi oporojukáva, oñemoĩva ojehupyty hag̃ua puʼaka ha pirapire—ha ani ou pende ári tembiapo, heẽ, jepe tembiapo ñehundirã, heẽ, jepe Tupã Opaveʼỹva hustísia kysepuku hoʼáta pende ári, pende jeʼa ha ñehundirã pehejáramo oĩ koʼã mbaʼe.\n\n24 Upévare, Ñandejára heʼi peẽme, pehechávo ou koʼã mbaʼe pende apytépe pepáy hag̃ua pene ñeimevaiete jeikuaápe, ko mbaʼevai ñemi oĩtava rupi pende apytépe; térã ái upévagui, umi ojejukavaʼekue ruguy rupi; ojerurégui hikuái yvytimbo guive oñevenga hag̃ua hese, ha avei umi imoĩharégui.\n\n25 Ha ojehu omopuʼãva upéva oñehaʼã ohundi opa yvy, yvypóra oikoha, ha tetã sãso; ha ojapo opa tavayguakuéra ñehundi, upéva omopuʼãgui upe aña, haʼéva opa añeteguaʼỹva ru; jepe upe tekove japu ombotavyvaʼekue ñande rukuéra peteĩháme, heẽ, jepe upe tekove japu ojapoukavaʼekue yvypóra toporojuka iñepyrũmby guive; upe omohatãvaʼekue yvyporakuéra korasõ ojuka peve hikuái profetakuéra, ha oitaʼapi, ha omosẽ chupekuéra ñepyrũmby guive.\n\n26 Upévare, che, Moroni, ojeʼe chéve ahai hag̃ua koʼã mbaʼe, oñehundi hag̃ua upe mbaʼevai, ha og̃uahẽ hag̃ua ára Satana ndoguerekomoʼãveimaha puʼaka yvypóra raʼykuéra korasõme, ha katu toñemokyreʼỹ chupekuéra ojapo meme hag̃ua iporãva, ou hag̃ua hikuái opa tekojoja ykuápe ha tojesalva.\n\n", "ether 9": "[center][font_size=26]Ñembyaty 9[/font_size][/center]\n\n[i]Upe rréino ohasa peteĩgui ambue ñemoñarépe, mbaʼeñemi ha jejuka rupi—Emer ohecha Tekojoja Raʼýpe—Heta proféta oñeʼẽʼasy arrepentimiéntogui—Peteĩ ñembyahýi vai ha mbói ipopĩava ombohasaʼasy tavayguakuérape.[/i]\n\n1 Ha koʼág̃a che Moroni, ajapove che ñemombeʼu. Upévare, péina ápe, ojehu Akish ha iñangirũnguéra mbaʼevai ñemi rupi, oity hikuái Omer rréino.\n\n2 Upevére, Ñandejára oiporiahuvereko Omer-pe, ha avei itaʼýra ha itajyrakuéra ndohekáivape iñehundi.\n\n3 Ha Ñandejára heʼi Omer-pe iképe osẽ hag̃ua upe tetãgui; upévare osẽ upe tetãgui hogaguakuéra ndive, ha oguata heta ára pukukue, ha ohasa yvyty Shim ykére, ha ohasa tenda nefita-kuéra oñehundi haguépe, ha upégui oho kuarahyresẽ gotyo, ha og̃uahẽ tenda hérava Ablom-pe, yguasu rembeʼýpe, ha upépe omoĩ hogaao, ha avei itaʼýra ha itajyrakuéra, ha opa hogaguakuéra, Jared ha hogaguakuéra añónte nahániri.\n\n4 Ha ojehu Jared oñemoñandyry rréiramo tavayguakuéra ári, hekoñañáva po rupive; ha omeʼẽ itajýra hembirekorã Akish-pe.\n\n5 Ha ojehu Akish ojukase hembireko rúpe; ha oho umi oñeʼẽmeʼẽvaʼekue ymaguare ñeʼẽmeʼẽme, ha ohupyty hikuái hembireko túva akã; oguapývo ijapykajeguápe, oñemongeta aja itavayguakuéra ndive.\n\n6 Tuichaitereígui ko aty ñaña ñemosarambi ombyai opa tavayguakuéra korasõ; upévare Jared ojejuka ijapykajegua ári, ha Akish orreina hendaguépe.\n\n7 Ha ojehu Akish oñepyrũ hakateʼỹ itaʼýragui, upévare omboty chupe kaʼirãime, ha oguereko chupe tembiʼusaʼi térã tembiʼuʼỹ reheve omano meve.\n\n8 Ha koʼág̃a upe omanovaʼekue joykeʼy, (ha héra Nimra) ipochyeterei itúva ndive upe itúva ojapovaʼekuére ijoykeʼýre.\n\n9 Ha ojehu Nimra ombyaty kuimbaʼe atyʼimi, ha okañy upe tetãgui, ha oho oiko Omer ndive.\n\n10 Ha ojehu Akish omoheñói ambue taʼyrakuéra, ha koʼãva ohupyty tavayguakuéra korasõ, jepeve haʼekuéra oñeʼẽmeʼẽkuri chupe ojapovaʼerãha opáichagua tembiapovai haʼe oipotaháicha.\n\n11 Koʼág̃a Akish tavayguakuéra oipota pirapire, jepeve Akish oipotaháicha puʼaka; upévare, Akish raʼykuéra oikuaveʼẽ chupekuéra pirapire, ha upéva rupi ogueraha hikuái hetave tavayguakuérape hapykuerikuéra.\n\n12 Ha oñepyrũ oĩ peteĩ ñorairõguasu Akish ha itaʼyrakuéra apytépe, ipukúva heta ary pukukue, heẽ, haimete peve oñehundipa opa tavayguakuéra rreinogua, heẽ, jepe opavave ndahaʼéiva treinta ánga añónte, ha umi okañyvaʼekue Omer rogaguakuéra ndive.\n\n13 Upévare, Omer oñemoĩjey hetã jehejapyre ári.\n\n14 Ha ojehu Omer oñepyrũ ituja; upevére, itujakue omoheñói Emer-pe; ha omoñandyry Emer-pe rreirã orreina hag̃ua hendaguépe.\n\n15 Ha omoñandyry rire rréiramo Emer-pe oguereko pyʼaguapy upe tetãme mokõi ary aja, ha omano, ohecha rire heta ára, henyhẽva vyʼaʼỹgui. Ha ojehu Emer orreina hendaguépe, ha oho itúva oguatahague rupi.\n\n16 Ha Ñandejára oñepyrũ oipeʼajey ñeʼẽngái yvy ári, ha Emer róga tuicha oñakãrapuʼã Emer rreinádo poguýpe; ha sesenta y dos ary aja oñemombareteterei, upéicha rupi ipirapire heta hikuái—\n\n17 Oguerekógui hikuái opáichagua yva ha yvaraʼỹi, ha séda, ha líno iporãitereíva, ha óro, ha pláta, ha mbaʼe hechapyrãva;\n\n18 Ha avei opáichagua vakaʼaty, guéi, ha vaka, ovecha, ha kure, ha kavara, ha avei opáichagua ambue mymba iporãva yvypórape hembiʼurã.\n\n19 Ha avei oguereko hikuái kavaju, ha mburika, ha oĩ elefánte ha kurelome, ha kumóne; opavave oipytyvõva yvypórape, ha oĩve elefánte, ha kurelome ha kumone-kuéra.\n\n20 Ha péicha Ñandejára oñohẽkuri ijehovasapy ko tetã ári, haʼevaʼekue jeiporavopyre opa ambue tetã ári; ha heʼi umi ohupytýva upe yvy ohupyty vaʼerã Ñandejára mbaʼerã, térã oñehundíta hiʼaju vove tembiapovaípe; koʼãva ári, heʼígui Ñandejára: Añohẽta che ñekoʼõi paha.\n\n21 Ha Emer ohusga tekojojápe opa hekove ára, ha omoheñói heta taʼýra ha tajýra; ha omoheñói Coriantum, ha omoñandyry Coriantum-pe orreina hag̃ua hendaguépe.\n\n22 Ha omoñandyry rire Coriantum-pe orreina hag̃ua hendaguépe oikove irundy ary, ha oguereko pyʼaguapy upe tetãme; heẽ, jepe ohecha Tekojoja Raʼýpe, ha ovyʼa ha iverapy hiʼára pukukue; ha omano pyʼaguapýpe.\n\n23 Ha ojehu Coriantum oguata itúva rapykuerépe, ha omopuʼã heta tavaguasu tuicháva, ha omeʼẽ iporãva itavayguakuérape opa hiʼára pukukue. Ha ojehu haʼe ndaitaʼýrai jepe itujaiterei peve rire ae.\n\n24 Ha ojehu omano hembireko, oguerekópe ciento dos ary. Ha ojehu Coriantum ituja rire ojagarra peteĩ kuña imitãva hembirekorã, ha omoheñói taʼýra ha tajyrakuéra; upévare haʼe oikove ciento cuarenta y dos ary peve.\n\n25 Ha ojehu omoheñói Com-pe, ha Com orreina hendaguépe; ha haʼe orreina cuarenta y nueve ary, ha omoheñói Het-pe; ha omoheñói avei ambue taʼýra ha tajyrakuéra.\n\n26 Ha tavayguakuéra oñemosarambi jey opa yvy ape ári, ha oñepyrũ jey oĩ tekoñaña tuichaitereíva yvy ape ári, ha Het oñepyrũ omoĩ jey plan vai ñemi ymaguare, ohundi hag̃ua itúvape.\n\n27 Ha ojehu oipeʼa itúvagui ijapykajegua, ojukávo chupe ikysepukúpe; ha orreina hendaguépe.\n\n28 Ha og̃uahẽ jey profetakuéra upe tetãme, ojerurévo chupekuéra oñearrepenti hag̃ua—ombosakoʼivaʼerãha hikuái Ñandejára rape térã hoʼáta peteĩ ñeʼẽngái yvy ape ári: heẽ, jepe oĩtaha peteĩ ñembyahýi tuicha, oñehunditahápe hikuái noñearrepentíriramo.\n\n29 Ha katu tavayguakuéra ndogueroviái profetakuéra ñeʼẽ, ha katu omosẽ chupekuéra okápe; ha oĩ ojeitýva yvykuápe ha ojeheja chupekuéra omano hag̃ua. Ha ojehu ojapo hikuái opa koʼã mbaʼe rréi Het heʼi haguéicha.\n\n30 Ha ojehu oñepyrũ oĩ peteĩ tuicha tembiʼu pokã upe tetã ári, ha oikóva ipype oñepyrũ oñehundi pyaʼe upe tembiʼu pokã rupi, ndaipórigui ama yvy ape ári.\n\n31 Ha ou avei mbói ipopĩava yvy ape ári, ha ojuka hikuái heta tavayguakuérape. Ha ojehu hymbaʼatykuéra oñepyrũ oñani mboikuéra ipopĩavagui, surpegua tetã gotyo, nefita-kuéra ohenóiva Zarahemla.\n\n32 Ha ojehu oĩ heta umíva apytépe omanovaʼekue tapére; upevére, oĩ okañýva surpegua tetã gotyo.\n\n33 Ha ojehu Ñandejára ojapo omuñaveʼỹ hag̃ua chupekuéra mboikuéra, ha katu omboty hag̃ua hikuái tape tavayguakuéra ani hag̃ua ohasa, ha oimeraẽva ohasaséva hoʼa hag̃ua mbói ipopĩava rupi.\n\n34 Ha ojehu tavayguakuéra oho mymba pypore rapykuéri, ha hoʼu umi omanovaʼekue tapére reʼõngue hoʼupa peve maymávape. Koʼág̃a tavayguakuéra ohechávo omanotaha, oñepyrũ oñearrepenti hembiapovaígui ha ojerureʼasy Ñandejárape.\n\n35 Ha ojehu oñemomirĩ porã rire hikuái Ñandejára renondépe haʼe ombou ama yvy ape ári; ha tavayguakuéra oikovejey, ha oñepyrũ oĩ yva nortegua tetãme, ha opa tetã ijypypeguápe. Ha ohechauka chupekuéra Ñandejára ipuʼakaha omosãso hag̃ua chupekuéra ñembyahýigui.\n\n", "ether 10": "[center][font_size=26]Ñembyaty 10[/font_size][/center]\n\n[i]Peteĩ rréi oñemoĩ ambue rendaguépe—Oĩ rréi hekojojáva; oĩ ambue hekoñañáva—Tekojoja oĩve jave, Ñandejára ohovasa ha omoakãrapuʼã tavayguakuérape.[/i]\n\n1 Ha ojehu Shez, haʼéva Het ñemoñare—Het omanókuri ñembyahýi rupi, ha avei opa hogaguakuéra Shez añónte nahániri—upévare, Shez oñepyrũ omopuʼãjey tavayguakuéra hoʼavaʼekuépe.\n\n2 Ha ojehu Shez imanduʼa ituvakuéra ñehundíre, ha omopuʼã peteĩ rréino hekojojáva; imanduʼágui Ñandejára ojapovaʼekuére oguerúvo Jared ha ijoykeʼýpe pe yguasu rupi; ha oguata Ñandejára rapére; ha omoheñói taʼýra ha tajyrakuéra.\n\n3 Ha itaʼýra ypykue, hérava Shez, oñemoĩ hese; upevére, Shez ojeipyʼajopýkuri peteĩ mondaha po rupi, ipirapire hetaitereígui, ha upéva oguerujey pyʼaguapy itúvape.\n\n4 Ha ojehu itúva omopuʼã heta tavaguasu upe yvy ape ári, ha tavayguakuéra oñepyrũ jey oñemosarambi opa yvy ape ári. Ha oikove Shez itujaiterei peve; ha omoheñói Riplákish-pe. Ha haʼe omano, ha Riplákish orreina hendaguépe.\n\n5 Ha ojehu Riplákish ndojapói ijojáva Ñandejára resa renondépe, oguerekógui heta tembireko ha kuña, ha omoĩ tavayguakuéra ári hasyetereíva jagueropuʼaka hag̃ua; heẽ, ha omoĩ chupekuéra omeʼẽ hag̃ua tetãme ojehepymeʼẽva; ha umi tetãme ojehepymeʼẽva rupi omopuʼã heta ogaguasu hechapyrãva.\n\n6 Ha omopuʼã ijupe g̃uarã peteĩ apykajegua iporãitereíva; ha omopuʼã heta kaʼirãi, ha umi ndohepymeʼẽséivape tetãme ojehepymeʼẽva haʼe oity kaʼirãime; ha umi ndaikatúivape ohepymeʼẽ tetãme ojehepymeʼẽva oity kaʼirãime; ha omombaʼapouka meme chupekuéra oipytyvõ hag̃ua chupe; ha nombaʼaposéivape ojukauka.\n\n7 Upéichape ohupyty opa hembiapo hechapyrãva, heẽ, jepe hiʼóro hechapyrãva omboverauka kaʼirãime; ha opáichagua tembiapo techapyrãva ojapouka kaʼirãime. Ha ojehu ombohasaʼasy tavayguakuérape hekovai ha hembiapokyʼa rupi.\n\n8 Ha orreina rire cuarenta y dos ary tavayguakuéra opuʼã ha oñemoĩ hese; ha oñepyrũ jey oiko ñorairõguasu upe tetãme, upéicha rupi ojuka hikuái Riplákish-pe, ha omosẽ iñemoñarekuérape upe tetãgui.\n\n9 Ha ojehu heta ary rire, Moriantón, (haʼéva Riplákish ñemoñare) ombyaty peteĩ ehérsito umi oñemosẽvaʼekue reheve, ha oho oñorairõ tavayguakuéra ndive; ha ohupyty puʼaka heta tavaguasu ári; ha upe ñorairõguasu ivaietereive, ha oiko heta ary pukukue aja; ha haʼe ohupyty puʼaka opa upe tetã ári, ha oñemoĩ ijupe rréiramo opa upe tetã ári.\n\n10 Ha oñemoĩ rire ijupe rréiramo ombovevýi tavayguakuéra mbaʼepohýi, upéva rupi ohupyty poʼa tavayguakuéra resa renondépe, ha omoñandyry hikuái chupe haʼe hag̃ua irreikuéra.\n\n11 Ha ojapo hustísia tavayguakuéra ndive, ha ijupe g̃uarã katu nahániri hekokyʼaita rupi; upévare oñemosẽ Ñandejára renondégui.\n\n12 Ha ojehu Moriantón omopuʼã heta tavaguasu, ha tavayguakuéra oñembopirapire hetaiterei irreinádo aja, ogaguasu, ha óro ha plátape, ha yvaraʼỹi ñemonoʼõ, ha vaka, ha mymbaʼatýpe, ha umi mbaʼe oñemeʼẽjeyvaʼekue chupekuérape.\n\n13 Ha Moriantón oikove itujaiterei peve, ha upéramo omoheñói Kim-pe; ha Kim orreina itúva rendaguépe; ha orreina ocho ary, ha omano itúva. Ha ojehu Kim norreinái tekojojápe, upévare Ñandejára ndohovasái chupe.\n\n14 Ha ijoykeʼy opuʼã ha oñemoĩ hese, ha upéicha omoĩnge chupe tekoʼapytĩme; ha opyta tekoʼapytĩme opa hiʼára aja; ha omoheñói taʼýra ha tajyrakuéra tekoʼapytĩme, ha itujakue omoheñói Levi-pe; ha omano.\n\n15 Ha ojehu Leví ombaʼapo tekoʼapytĩme cuarenta y dos ary aja itúva omano rire. Ha oñorairõ rréi tetãmegua ndive, ha upéva rupi ohupyty imbaʼerã upe rréino.\n\n16 Ha ohupyty rire ijupe g̃uarã upe rréino ojapo ijojáva Ñandejára resa renondépe; ha tavayguakuéra oñakãrapuʼã upe tetãme; ha haʼe oikove itujaiterei peve, ha omoheñói taʼýra ha tajyrakuéra; ha avei omoheñói Corom-pe, omoñandyryvaʼekuépe haʼe hag̃ua rréi hendaguépe.\n\n17 Ha ojehu Corom ojapo ijojáva Ñandejára resa renondépe opa hiʼára aja; ha omoheñói heta taʼýra ha tajýra; ha oikove rire heta ary omano, jepeve umi opytavaʼekuéicha upe yvýpe, ha Kish orreina hendaguépe.\n\n18 Ha ojehu Kish omano avei, ha Lib orreina hendaguépe.\n\n19 Ha ojehu Lib ojapo avei ijojáva Ñandejára resa renondépe. Ha Lib árape oñehundi umi mbói ipopĩava. Upévare oho hikuái sur retãme, oheka hag̃ua tembiʼu tavayguakuéra tetãmeguápe g̃uarã, upe tendápe hetágui mymba kaʼaguy. Ha Lib avei haʼe voíkuri tuicha mymbajukahára.\n\n20 Ha omopuʼã hikuái peteĩ tavaguasu tuicháva yvy poʼi puku ypýpe, tenda yguasu ombojaʼohápe upe yvy.\n\n21 Ha oheja hikuái taveʼỹicha tetã surpegua, mymba ojejuka hag̃ua. Ha opa yvy norte ape henyhẽ oikovévagui ipype.\n\n22 Ha ombaʼapokuaaiterei hikuái, ha ojogua ha ohepymeʼẽ ha omeʼẽ hikuái ojupe, oguenohẽ hag̃ua jehepymeʼẽ.\n\n23 Ha ombaʼapo hikuái opáichagua mineral reheve, ha ojapo óro, pláta, ha iérro, bronce, ha opáichagua metal; ha oguenohẽ hikuái umíva yvyguýgui; upévare omopuʼã hikuái heta yvy aty ohupyty hag̃ua mineral, óro, ha pláta, ha iérro, ha cobre. Ha ojapo hikuái opaichagua tembiapo porã.\n\n24 Ha oguereko avei séda ha líno ojeipyaha porãitereíva; ha ojapo hikuái opáichagua téla ojahoʼi hag̃ua ijopívo.\n\n25 Ha ojapo hikuái opáichagua tembiporu oñemitỹ hag̃ua pe yvy, oyvyjoʼo ha oñemitỹ hag̃ua, omonoʼõ, ha okaʼapi, ha avei ojeipeʼa hag̃ua yvaraʼỹi.\n\n26 Ha ojapo hikuái opáichagua tembiporu, ha umívape omombaʼapo hymbakuéra.\n\n27 Ha ojapo hikuái opáichagua árma ñorairõguasurã. Ha ojapo hikuái opáichagua mbaʼe ojejapo porãʼasyetéva.\n\n28 Ha arakaʼeve ndaipóriva tavayguakuéra ojehovasavéva chuguikuéra, ha oñakãrapuʼãvéva Ñandejára po rupive. Ha oĩ hikuái peteĩ yvy ojeiporavopyrévape opa yvy ári, Ñandejára heʼi haguére.\n\n29 Ha ojehu Lib oikove heta ary pukukue, ha omoheñói taʼýra ha tajyrakuéra; ha omoheñói avei Heartom-pe.\n\n30 Ha ojehu Heartom orreina itúva rendaguépe. Ha Heartom orreina rire veinticuatro ary, péina ápe, ojeipeʼa chugui upe rréino. Ha haʼe ombaʼapo heta ary tekoʼapytĩme, heẽ, jepeve opa hiʼára rembyre aja.\n\n31 Ha omoheñói Het-pe, ha Het oiko tekoʼapytĩme opa hiʼára aja.Ha Het omoheñói Aarón-pe, ha Aarón ohasa opa hiʼára tekoʼapytĩme; ha omoheñói Amnigadda-pe, ha Amnigadda avei oiko opa hiʼára tekoʼapytĩme; ha omoheñói Coriántum-pe, ha Coriántum oiko tekoʼapytĩme opa hiʼára pukukue; ha omoheñói Com-pe.\n\n32 Ha ojehu Com ojagarra upe rréino mbyte. Ha cuarenta y dos ary orreina upe rréino mbyte ári; ha osẽ ñorairõguasúpe rréi Amgid rehe, ha oñorairõ hikuái heta ary pukukue, upe aja Com ohupyty puʼaka Amgid ári, ha ohupyty puʼaka upe rréino rembyre ári.\n\n33 Ha Com árape oñepyrũ oĩ mondaha upe tetãme; ha omoĩjey hikuái plan-kuéra ymaguaréva, ha omeʼẽ hikuái ñeʼẽmeʼẽnguéra ymaguaréicha, ha ohundise jey hikuái upe rréino.\n\n34 Koʼág̃a Com heta oñorairõ hendivekuéra; upevére, ndaipuʼakái hesekuéra.\n\n", "ether 11": "[center][font_size=26]Ñembyaty 11[/font_size][/center]\n\n[i]Ñorairõguasu, ñesẽ, ha tekoñaña ipuʼaka jaredita-kuéra rekovére—Profetakuéra oprofetisa jaredita-kuéra ñehundipa noñearrepentíriramo hikuái—Tavayguakuéra orrechasa profetakuéra ñeʼẽ.[/i]\n\n1 Ha Com arakuérape ou avei heta proféta, ha oprofetisa oñehunditaha upe tavayguakuéra tuicháva noñearrepentíriramo hikuái, ha ojerejeyʼỹramo Ñandejára gotyo, ha ohejaʼỹramo ijejuka ha hekoñañakuéra.\n\n2 Ha ojehu tavayguakuéra orrechasa profetakuérape, ha haʼekuéra oñani Com rendápe oñemoʼã hag̃ua, tavayguakuéra ohundiségui chupekuéra.\n\n3 Ha heta mbaʼe oprofetisa hikuái Com-pe; ha ojehovasa opa hiʼára rembyre.\n\n4 Ha oikove itujaiterei peve, ha omoheñói Shiblom-pe; ha Shiblom orreina hendaguépe. Ha Shiblom joykeʼy oñemoĩ hese, ha upépe oñepyrũ peteĩ ñorairõguasu tuichaitereíva upe tetãme.\n\n5 Ha ojehu Shiblom joykeʼy ojapouka opavave umi profetakuéra oprofetisáva tavaguasu oñehunditaha, tojejuka;\n\n6 Ha oiko tuicha mbaʼevai opa upe tetãme, otestifikágui hikuái outaha tuicha ñeʼẽngái upe tetã ári, ha avei tavayguakuéra ári, ha oikotaha tuicha ñehundi ijapytepekuéra, arakaʼeve ndaipóri haguéicha yvy ape ári, ha ikanguekuéra haʼéta yvy atýicha tetã ári noñearrepentíriramo hikuái hekoñañágui.\n\n7 Ha nohendúi hikuái Ñandejára ñeʼẽ, imbaʼevai ñañanguéra rupi; upévare, oñepyrũ oiko ñorairõguasu ha joavy opa upe tetãme, ha avei heta ñembyahýi ha mbaʼasyvai, upéicha rupi oĩ tuicha ñehundi, arakaʼeve ndojeikuaaivaʼekuéicha yvy ape ári; ha opa koʼã mbaʼe oiko Shiblom árape.\n\n8 Ha oñepyrũ tavayguakuéra oñearrepenti hembiapovaígui; ha ojapokuévo upéicha, Ñandejára oiporiahuvereko chupekuéra.\n\n9 Ha ojehu Shiblom ojejuka, ha Set oñemoĩ tekoʼapytĩme, ha oikove tekoʼapytĩme opa hiʼára aja.\n\n10 Ha ojehu Ahah, itaʼýra, ojagarra upe rréino; ha orreina tavayguakuéra ári opa hiʼára aja. Ha haʼe ojapo opáichagua tembiapovai hiʼárape, upévare ojapo toñeñohẽ heta tuguy; ha hiʼára mbovymíkuri.\n\n11 Ha Etem, haʼéva Ahah ñemoñare, ojagarra upe rréino; ha haʼe ojapo avei iñañáva hiʼára aja.\n\n12 Ha ojehu Etem árape ou heta profetakuéra, ha oprofetisa jey tavayguakuérape; heẽ, oprofetisa hikuái Ñandejára ohundipataha chupekuéra yvy ape árigui noñearrepentíriramo hikuái hembiapovaígui.\n\n13 Ha ojehu tavayguakuéra omohatã ikorasõ, ha nohenduséi iñeʼẽnguéra; ha profetakuéra ombyasy ha osẽ tavayguakuéra apytégui.\n\n14 Ha ojehu Etem ohusga ñaña paʼũme opa hiʼára; ha haʼe omoheñói Morón-pe. Ha ojehu Morón orreina hendaguépe; ha Morón avei ojapo iñañáva Ñandejára renondépe.\n\n15 Ha ojehu oiko peteĩ ñemopuʼã tavayguakuéra apytépe, pe mbaʼevai ñemi rupi oñemoĩvaʼekue ojehupyty hag̃ua puʼaka ha pirapire; ha opuʼã ijapytepekuéra peteĩ kuimbaʼe ikatupyryetereíva tembiapovaípe, ha oñorairõ Morón ndive, upéichape ohupyty upe rréino mbyte; ha ojoko upe rréino mbyte heta ary pukukue aja.\n\n16 Ha ojehu Morón ipuʼaka hese, ha ojagarra jey upe rréino.\n\n17 Ha ojehu opuʼã ambue kuimbaʼe imbaretéva; ha haʼe Jared joykeʼy ñemoñare.\n\n18 Ha ojehu haʼe ipuʼaka Morón rehe, ha ojagarra upe rréino; upévare, Morón oikove tekoʼapytĩme opa hiʼára rembyre; ha haʼe omoheñói Coriantor-pe.\n\n19 Ha ojehu Coriantor oikove tekoʼapytĩme opa hiʼára aja.\n\n20 Ha Coriantor árape ou avei heta proféta, ha oprofetisa hikuái mbaʼe tuicha ha hechapyrãva, ha ojerureʼasy hikuái pe arrepentimiénto tavayguakuérape, ha noñearrepentíriramo hikuái Tupã Ñandejára omoĩta huísio hiʼarikuéra oñehundipa peve.\n\n21 Ha oprofetisa Tupã Ñandejára omboutaha térã oguerutaha ambue tavayguakuérape ohupyty hag̃ua upe yvy, ipuʼaka rupi, ogueru haguéicha ituvakuérape.\n\n22 Ha haʼekuéra orrechasa opa profetakuéra ñeʼẽ, ijaty ñemi ha hembiapokyʼa ñañakuéra rupi.\n\n23 Ha ojehu Coriantor omoheñói Éter-pe, ha omano, oikove rire tekoʼapytĩme opa hiʼára aja.\n\n", "ether 12": "[center][font_size=26]Ñembyaty 12[/font_size][/center]\n\n[i]Proféta Éter heʼi tavayguakuérape ojerovia hag̃ua Tupãre—Moroni omombeʼu mbaʼeguasu ha milágro ojejapóva jerovia rupive—Upe jerovia oheja Jared joykeʼy ohecha Cristo-pe—Ñandejára omokangy yvyporakuérape oñemomirĩ hag̃ua—Jared joykeʼy omonguʼe Zerín yvyty jerovia rupi—Jerovia, ñehaʼarõ, ha karida oñeikotevẽ salvasiõrã—Moroni ohecha hovaitépe Jesús-pe.[/i]\n\n1 Ha ojehu Éter oikove Coriántumr árape; ha Coriántumr haʼe rréi opa upe tetãme.\n\n2 Ha Éter haʼékuri Ñandejára proféta; upévare Éter osẽ Coriántumr árape, ha oñepyrũ oprofetisa tavayguakuérape, ndaikatúigui ojejoko Ñandejára Espíritu oĩva rupi ipype.\n\n3 Haʼe ojerureʼasýgui pyhareve guive, jepe kuarahy reike peve, ojerurévo tavayguakuérape tojerovia Tupãre arrepentimientorã ani oñehundi hikuái, heʼívo chupekuéra jerovia rupi opa mbaʼe oñekumpliha—\n\n4 Upévare, umi Tupãre ojeroviáva ikatu añetehápe ohaʼarõ peteĩ yvóra iporãvéva, heẽ, jepe peteĩ tenda Tupã akatúape, ha ko ñehaʼarõ ou jerovia rupive, omeʼẽ jokoha yvypóra ángape, ha omohatã ha nomovãi chupekuéra, akóinte henyhẽvo tembiapo porãme, oñemokyreʼỹvo omboverapy hag̃ua Tupãme.\n\n5 Ha ojehu Éter oprofetisa tavayguakuérape mbaʼe tuicha ha hechapyrãva, haʼekuéra ogueroviaʼỹva, ndohecháigui hikuái.\n\n6 Ha koʼág̃a, che, Moroni, añeʼẽsemi koʼã mbaʼére: Che ahechaukase yvórape jerovia haʼeha umi mbaʼe oñehaʼarõva ha ojehechaʼỹva; upévare, ani pejoavy ndapehecháigui, noñemeʼẽigui peẽme mbaʼeveichagua testimónio ndahaʼéiramo pende jerovia ojeipyʼaraʼã rire.\n\n7 Jerovia rupi niko Cristo ojehechaukavaʼekue ñande rukuérape, haʼe opuʼã rire omanovaʼekue apytégui; ha ndojehechaukái chupekuéra ndahaʼéirõ oguereko rire hese jerovia; upévare, tekotevẽkuri oĩ ojeroviáva hese, ndojehechaukáigui yvórape.\n\n8 Ha katu yvyporakuéra jerovia rupive haʼe ojehechaukavaʼekue yvórape, ha omboverapy Túva réra, ha ombosakoʼi tape ambuekuéra ikatu hag̃uáicha ohupyty upe don yvagapegua, ohaʼarõ hag̃ua umi mbaʼe ndohechaivaʼekue.\n\n9 Upévare, peẽ ikatu avei peguereko ñehaʼarõ, ha pehupyty upe don, peguerekónteramo jerovia.\n\n10 Péina ápe, jeroviáre ymaguare oñehenoivaʼekue Tupã orden marangatu rupive.\n\n11 Upévare, Moisés léi oñemeʼẽvaʼekue jerovia rupi. Ha katu Itaʼýra don-pe Tupã ombosakoʼivaʼekue peteĩ tape iporãvéva; ha jerovia rupi niko oñekumplíkuri.\n\n12 Ha ndaipóriramo jerovia yvypóra raʼykuéra apytépe Tupã ndaikatúi ojapo mbaʼeveichagua milágro ijapytepekuéra; upévare, haʼe ndojehechaukái ojeroviaʼỹ mboyve hikuái.\n\n13 Péina ápe, Alma ha Amulek jerovia rupi, ojeitýkuri yvýpe upe kaʼirãi.\n\n14 Péina ápe, Nefi ha Lehi jerovia rupive ojejapovaʼekue ñemoambue lamanita-kuérare, péicha oñemongarai chupekuéra tata ha Espíritu Santo-pe.\n\n15 Péina ápe, Ammón ha ijoykeʼykuéra jerovia ojapókuri tuichaite milágro lamanita-kuéra apytépe.\n\n16 Heẽ, ha opavave ojapovaʼekue milágro ojapovaʼekue jerovia rupi, jepe umi haʼevaʼekue Cristo mboyve ha avei umi haʼevaʼekue haʼe rire.\n\n17 Ha jerovia rupive niko mbohapy temimboʼekuéra ohupytyvaʼekue ñeʼẽmeʼẽ nomanomoʼãiha hikuái; ha ndohupytýi hikuái upe ñeʼẽmeʼẽ ndahaʼéiramo ojerovia rire hikuái.\n\n18 Ha mbaʼevéichagua árape avave ndojapóvai milágro ndahaʼéiramo ojerovia rire; upévare ojeroviaraẽkuri hikuái Tupã Raʼýre.\n\n19 Ha oĩ heta ojerovia mbaretetereivaʼekue, jepe Cristo ou mboyve, ndaikatúivape oñembotove toike upe vélo rupive, ha katu ohecha añetehápe hikuái hesa rupi umi mbaʼe ohechavaʼekue jerovia resa rupive, ha ovyʼa hikuái.\n\n20 Ha péina ápe, jahechákuri koʼã kuatiajehaipyrépe peteĩva haʼehague Jared joykeʼy; tuichaitereígui ijerovia Tupãre, Tupã oipysóvo ikuã ndaikatúikuri oñomi Jared joykeʼy reságui, iñeʼẽ heʼivaʼekue chupe rupi, ñeʼẽ ohupytyvaʼekue jerovia rupive.\n\n21 Ha Jared joykeʼy ohecha rire Ñandejára kuã, ñeʼẽmeʼẽ ohupytyvaʼekuére Jared joykeʼy jerovia rupi, Ñandejára ndaikatúi oñomi mbaʼeve heságui; upévare haʼe ohechauka chupe opa mbaʼe, ndaikatuvéimagui ojeheja chupe upe vélo atukupépe.\n\n22 Ha jeroviáre che rukuéra ohupytýkuri ñeʼẽmeʼẽ koʼã mbaʼe og̃uahẽvaʼerãha ijoykeʼykuérape gentil-kuéra rupive; upévare Ñandejára heʼi chéve, heẽ, jepe Jesucristoite voi.\n\n23 Ha che haʼe chupe: Ñandejára, gentil-kuéra oñembohorýta koʼã mbaʼére, orekangýgui rohai hag̃ua; nde Ñandejára oremombaretégui ñeʼẽme jerovia rupi, ha katu naoremombaretéi rohai hag̃ua; rehejágui opa ko tavayguakueragua heʼi heta mbaʼe, pe Espíritu Santo nde remeʼẽvaʼekue rupi chupekuéra;\n\n24 Ha nde rejapókuri ndaikatúi rohai ndahaʼéiramo mbovymínte, ore po ikangýgui. Péina ápe, naoremombaretéi jehaípe Jared joykeʼýicha, remeʼẽgui chupe mbaʼe haʼe ohaíva taimbareteterei ndéicha jepeve, ipuʼaka peve yvypórare omoñeʼẽramo.\n\n25 Remombarete ha rembotuichákuri avei ore ñeʼẽ, ndaikatuvéi peve rohai; upévare, rohaíramo rohecha orekangyha, ha romoĩháicha ore ñeʼẽ roñepysanga; ha che akyhyje gentil-kuéra oñembohorýramo g̃uarã ore ñeʼẽre.\n\n26 Ha haʼekuévo koʼãva, Ñandejára oñeʼẽ chéve, heʼívo: Itavýva oñembohory, ha katu ombyasýta hikuái; ha che grásia iporãntema hekomarangatukuérape g̃uarã, ani hag̃ua oñemotenonde hikuái penderehe penekangýgui;\n\n27 Ha yvyporakuéra oúramo chéve ahechaukáta chupekuéra ikangyha. Che ameʼẽ yvyporakuérape ñemokangy oñemomirĩ hag̃ua hikuái; ha iporãntema che grásia opa yvypóra oñemomirĩvape cherenondépe; ha oñemomirĩramo hikuái che renondépe, ha oguerekóramo cherehe jerovia, upéramo ajapóta umi mbaʼe ikangýva taimbarete chupekuéra.\n\n28 Péina ápe, che ahechaukáta gentil-kuérape ikangyha, ha che ahechaukáta chupekuéra jerovia, ñehaʼarõ, ha karida oporogueruha cherendápe—opa tekojoja ykua.\n\n29 Ha che, Moroni, ahendúvo koʼã ñeʼẽ, añemoangapyhy, ha haʼe: O Ñandejára, toiko ne rembipota joja, che aikuaágui rejapoha yvypóra raʼykuéra ndive ojeroviaháicha hikuái.\n\n30 Jared joykeʼy heʼi haguére Zerín yvytýpe, Ejei—ha upéva ojei. Ha haʼe ndoguerekóirire jerovia pe yvyty ndojeírivaʼerãmoʼã; upéicha nde rejapo yvyporakuéra ojerovia rire.\n\n31 Upéicha rejehechauka haguérekuri ne remimboʼekuérape; haʼekuéra oguereko rire jerovia, ha oñeʼẽ rire nde rérape, rejehechaukákuri chupekuéra tuicha puʼaka reheve.\n\n32 Ha chemanduʼa erehague avei rembosakoʼihague peteĩ tenda yvypórape g̃uarã, heẽ, nde Ru rogaporã apytépe jepe, ikatuhápe yvypóra oguereko peteĩ ñehaʼarõ iporãvéva; upévare yvypóra oguerekovaʼerã ñehaʼarõ, térã ndaikatumoʼãi hikuái ohupyty peteĩ jehejapyre upe tenda nde rembosakoʼivaʼekuépe.\n\n33 Ha avei, chemanduʼa nde erehague rehayhuha yvórape, jepe remeʼẽ peve nde rekove yvórare, ejapyhy jey hag̃ua, rembosakoʼívo peteĩ tenda yvypóra raʼykuérape g̃uarã.\n\n34 Ha koʼág̃a aikuaa pe mborayhu reguerekovaʼekue yvypóra raʼykuérare haʼeha karida; upévare, yvyporakuéra ndoguerekóiramo karida ndaikatumoʼãi ohupyty upe tenda rembosakoʼivaʼekue nde Ru rogaporãme.\n\n35 Upévare, che aikuaa pe erevaʼekuére, gentil-kuéra ndoguerekóiramo karida, orekangy haguére, nde reipyʼaraʼãtaha chupekuéra, ha reipeʼáta chuguikuéra italénto, heẽ, jepe umi oñemeʼẽvaʼekue chupekuéra, ha remeʼẽta umi oguereko hetavévape.\n\n36 Ha ojehu ajerure Ñandejárape omeʼẽ hag̃ua grásia gentil-kuérape, oguereko hag̃ua hikuái karida.\n\n37 Ha ojehu Ñandejára heʼi chéve: Ndoguerekóiramo hikuái karida upéva ndahaʼéi mbaʼe nde rupive oikóva, nde ndejeroviarekókuri; upévare, nde aokuéra ipotĩta. Ha rehecha haguére nekangyha reñemombaretéta, jepe reguapy peve tenda che ambosakoʼivaʼekuépe che Ru rogaporãme.\n\n38 Ha koʼág̃a, che Moroni, amomaitei gentil-kuérape, heẽ, ha avei che joykeʼykuéra ahayhúvape, rojotopa peve Cristo trivunal renondépe, opa yvypóra oikuaatahápe che ao noñemongyʼaihague pende ruguy rehe.\n\n39 Ha upéramo peikuaáta che ahechahague Jesús-pe, ha haʼe oñeʼẽhague chendive che rovaitépe, ha heʼihague chéve ñemomirĩ añetépe, che ñeʼẽtépe, jepe peteĩ yvypóra heʼiháicha ambuépe, koʼã mbaʼe.\n\n40 Ha ndahaíri ndahaʼéiramo saʼimíntekuri, che kangýgui jehaípe.\n\n41 Ha koʼág̃a, che haʼese peẽme peheka hag̃ua ko Jesús, profetakuéra ha apóstol-kuéra ohai haguégui, Tupã pe Túva grásia, ha avei Ñandejára Jesucristo, ha Espíritu Santo, omeʼẽva testimónio umívagui, toĩ ha topyta pendepype tapiaite peve. Amén\n\n", "ether 13": "[center][font_size=26]Ñembyaty 13[/font_size][/center]\n\n[i]Éter oñeʼẽ peteĩ Jerusalén Pyahu omopuʼãtavare América-pe José ñemoñare—Haʼe oprofetisa, oñemosẽ okápe, ohai jaredita-kuéra rembiasakue, ha heʼi oñehunditaha hikuái—Ñorairõguasu ojeipyso opa tetãme.[/i]\n\n1 Ha koʼág̃a, che Moroni, añemoĩ ambopaha che ñemombeʼu upe tavayguakuéra añeʼẽhague ñehundi rehegua.\n\n2 Ha péina ápe, orrechasa hikuái opa Éter ñeʼẽ; haʼe oñeʼẽgui chupekuéra añetehápe opa mbaʼére, yvypóra ñepyrũmby guive; ha ykuéra ojeipeʼa rire ko yvy ape árigui oikókuri chugui peteĩ yvy ojeiporavopyréva opa ambue tetã ári, peteĩ yvy Ñandejára oiporavovaʼekue; upévare Ñandejára oipota oipytyvõ chupe opavave yvypóra oikóva ijape ári;\n\n3 Ha haʼeha Jerusalén Pyahu renda, oguejýtava yvágagui, ha Ñandejára tupaitũ renda marangatu.\n\n4 Péina ápe, Éter ohechákuri Cristo ára, ha oñeʼẽ peteĩ Jerusalén Pyahúre ko yvy ári.\n\n5 Ha haʼe oñeʼẽ avei Israel rógare, ha Jerusalén-re Lehi outahágui—oñehundi rire oñemopuʼã jeytaha, peteĩ tavaguasu marangatu Ñandejárape g̃uarã; upévare, ndaikatúi haʼe peteĩ Jerusalén Pyahu oĩmaguikuri yma; ha katu oñemopuʼã jeýta, ha haʼéta peteĩ tavaguasu marangatu Ñandejára mbaʼéva; ha oñemopuʼãta Israel rógape g̃uarã—\n\n6 Ha upe Jerusalén Pyahu oñemopuʼãtaha ko yvy ári, José ñemoñare rembyrépe g̃uarã, ha upevarã oĩkuri peteĩ ñemohaʼanga.\n\n7 Ha José ogueraha haguéicha itúvape Egipto retãme, omano peve upépe; upévare, Ñandejára oguenohẽ peteĩ José ñemoñare rembyre tetã Jerusalén-gui, iporiahuvereko hag̃ua José ñemoñare ndive ani hag̃ua omano, iporiahuvereko haguéicha José ru ndive jepe ani hag̃ua omano.\n\n8 Upévare, José róga rembyre oñemoĩta ko tetã ári; ha haʼéta ijyvy jehejapyre; ha omopuʼãta hikuái peteĩ tavaguasu marangatu Ñandejárape g̃uarã, ojoguáva Jerusalén ymaguarépe; ha noñemoapañuãmoʼãvéima chupekuéra, og̃uahẽ meve ipaha yvy opatahápe.\n\n9 Ha oĩta peteĩ yvága pyahu ha peteĩ yvy pyahu; ha haʼéta umi ymaguaréicha, ha katu umi ymaguare ohasátama, ha opa mbaʼe oñembopyahúta.\n\n10 Ha upéramo ou Jerusalén Pyahu; ha ojehovasapyre umi ipype oikóva, haʼégui hikuái umi ijaokuéra oñemomorotĩva upe Cordero ruguy rupive; ha haʼekuéra haʼe umi ojeipapáva José ñemoñare rembyre apytépe, haʼéva Israel rogagua.\n\n11 Ha upéramo ou avei Jerusalén ymaguare; ha ipype oikóva, ojehovasapyre, ojejohéigui chupekuéra upe Cordero ruguýpe; ha haʼe umi oñemosarambi ha oñembyatyvaʼekue irundy yvy rendágui, ha nortepegua tetãnguéragui, ha oike hikuái upe konvénio ñekumplípe Tupã ojapovaʼekue Abraham, itúva ndive.\n\n12 Ha ou vove koʼã mbaʼe, oñekumplíta escritura heʼíva, oĩ haʼevaʼekue ñepyrũha, haʼétava ipaha; ha oĩ umi haʼevaʼekue ipaha, haʼétava ñepyrũha.\n\n13 Ha che aimete ahaive, ha katu oñembotove chehegui; ha katu tuicha ha hechapyrãva Éter profesiakuéra; ha katu tavayguakuéra nomombaʼéi, ha omosẽ chupe hikuái okápe; ha haʼe okañy arakue peteĩ itakuápe, ha osẽ pyharekue ohecha hag̃ua umi mbaʼe oútava tavayguakuéra ári.\n\n14 Ha oiko aja peteĩ ita kuápe ojapo ko kuatiajehaipyre rembyre, pyhare jave ohechávo ñehundi oúva tavayguakuéra ári.\n\n15 Ha ojehu upe arýpe omosẽramoguare hikuái chupe tavayguakuéra apytégui oñepyrũ peteĩ ñorairõguasu tuicháva tavayguakuéra apytépe, oĩgui heta opuʼãva, haʼéva kuimbaʼe imbaretéva, ha oñehaʼã ohundi hikuái Coriántumr-pe iplan ñemi ñañakuéra rupive, upe oñeñeʼẽmavaʼekuére.\n\n16 Ha koʼág̃a Coriántumr, oñembokatupyry rire, opa ñorairõguasu ha opa yvóra katupyry reheguápe, upévare haʼe oñorairõ umi ohundiséva ndive chupe.\n\n17 Ha katu haʼe noñearrepentíri, ni itaʼýra ha itajyrakuéra porãite; ni Cohor raʼy ha rajykuéra porãite; ni Corihor raʼy ha rajykuéra porãite, ha ndaipóri ni peteĩ taʼýra ha tajýra porã opa yvy ape ári oñearrepentíva iñangaipágui.\n\n18 Upévare, ojehu peteĩha ary Éter oikoramoguare upe ita kuápe, oĩ heta tavayguakuéra omanóva umi mbaʼevai ñemi kysepuku rupive, oñorairõva Coriántumr ndive ohupyty hag̃ua upe rréino.\n\n19 Ha ojehu Coriántumr raʼykuéra heta oñorairõ ha huguy heta hikuái.\n\n20 Ha mokõiha arýpe Ñandejára ñeʼẽ ou Éter-pe, ohovaʼerãha ha oprofetisa Coriántumr-pe, oñearrepentíramo haʼe, ha opa hogagua, Ñandejára omeʼẽtaha chupe upe rréino ha ohejataha tavayguakuérape hekove—\n\n21 Ndaupéichairamo oñehundíta hikuái, opa hogaguáicha ha haʼénte nahanirimoʼãi. Ha haʼe oikovetaha ohecha hag̃uánte oñekumpliha umi profesiakuéra ojeʼevaʼekue ambue tavayguakuéra rehegua oñemeʼẽtavape yvy ijehejapyrerã; ha Coriántumr oñeñotỹta hesekuéra; ha opa ánga oñehunditaha ndahaʼéiva Coriántumr.\n\n22 Ha ojehu Coriántumr noñearrepentíri, ni umi hogagua, ni tavayguakuéra; ha ñorairõguasukuéra ndopái; ha oñehaʼã ojuka hikuái Éter-pe, ha katu haʼe okañy chuguikuéra ha oike jey pe itakuápe.\n\n23 Ha ojehu opuʼã Shared, ha péva ojapo avei ñorairõguasu Coriántumr-pe; ha ipuʼaka hese, upéicha rupi mbohapy arýpe oity chupe tekoʼapytĩme.\n\n24 Ha Coriántumr raʼykuéra, irundyha arýpe, ipuʼaka Shared rehe, ha omeʼẽ jey hikuái upe rréino itúvape.\n\n25 Koʼág̃a oñepyrũ oiko ñorairõguasu opa yvy ape ári, opavave kuimbaʼe ijatykuéra ndive oñorairõvo upe oipotáva rehe.\n\n26 Ha oĩkuri mondaha, ha ipahápe, opáichagua tekoñaña opa yvy ape ári.\n\n27 Ha ojehu Coriántumr ipochyeterei Shared ndive, ha haʼe oho ñorairõme hese ijehersitokuéra reheve; ha tuicha pochýpe, ojotopa hikuái yvytypaʼũ Gilgal-pe, ha upe ñorairõ ivaieterei.\n\n28 Ha ojehu Shared oñorairõ hendive mbohapy ára pukukue. Ha ojehu Coriántumr ipuʼaka hese, ha omuña chupe og̃uahẽ meve yvy Heslón-pe.\n\n29 Ha ojehu Shared osẽ jey chupe ñorairõme pe yvy oĩháme; ha péina ápe, ipuʼaka Coriántumr rehe, ha ombojevy jey chupe yvytypaʼũ Gilgal peve.\n\n30 Ha Coriántumr oho jey Shared rehe ñorairõme yvytypaʼũ Gilgal-pe, ha upépe ipuʼaka Shared rehe ha ojuka chupe.\n\n31 Ha Shared oikutúkuri Coriátumr-pe hetymáme, ha upévare haʼe nosẽi ñorairõme mokõi ary aja, ha upe árape opa tavayguakuéra yvy ape ári oñohẽ hína tuguy, ha avave ndaikatúi ojoko chupekuéra.\n\n", "ether 14": "[center][font_size=26]Ñembyaty 14[/font_size][/center]\n\n[i]Tavayguakuéra rembiapovai ogueru ñeʼẽngái upe tetã ári—Coriántumr ojapo ñorairõguasu Gilead rehe, Lib rehe, ha upéi Shiz rehe—Tuguy ha jejuka ojahoʼi upe tetã.[/i]\n\n1 Ha koʼág̃a oñepyrũ oĩ tuicha ñeʼẽngái opa yvy ári tavayguakuéra rembiapovai rupi, upévare, peteĩ kuimbaʼe ohejáramo hembiporu térã ikysepuku okápe, térã tenda oñongatuhápe, péina ápe, upe koʼẽme, ndaikatúi ojuhu, tuichaitereíguikuri ñeʼẽngái upe tetã ári.\n\n2 Upévare opavave kuimbaʼe ojagarra ipópe imbaʼéva, ha ndoipurúi ni ndoipurukái; ha opa kuimbaʼe ojoko atã ikysepuku ýva ipo akatúape, omoʼã hag̃ua ijyvy ha hekove ha hembireko ha itaʼyrakuéra rekove.\n\n3 Ha koʼág̃a, mokõi ary rire, ha Shared omano rire, péina ápe, opuʼã Shared joykeʼy ha oho ñorairõme Coriántumr rehe, upépe kóva ipuʼaka hese ha omuña chupe taveʼỹ Akish peve.\n\n4 Ha ojehu Shared joykeʼy omeʼẽ chupe ñorairõ taveʼỹ Akish-pe; ha pe ñorairõ ivaietereive, ha heta miles hoʼa kysepukúre.\n\n5 Ha ojehu Coriántumr omongora chupekuéra upe taveʼỹme; ha Shared joykeʼy osẽ taveʼỹgui pyhare aja, ha ojuka peteĩ Coriántumr ehérsito pehẽngue, okaʼu aja hikuái.\n\n6 Ha oho Morón retãme, ha oñemoĩ Coriántumr apykajegua ári.\n\n7 Ha ojehu Coriántumr oiko ijehérsito reheve upe taveʼỹme mokõi ary pukukue, ha upe aja ohupyty tuicha mbarete ijehérsitope g̃uarã.\n\n8 Koʼág̃a Shared joykeʼy, hérava Gilead, ohupyty avei tuicha mbarete ijehérsitope g̃uarã, umi mbaʼevai ñemi rupi.\n\n9 Ha ojehu i-sumo sacerdote ojuka chupe oguapy aja ijapykajegua ári.\n\n10 Ha ojehu, ojuka chupe peteĩva umi mbaʼevai ñemi atygua peteĩ tape kañýme, ha ohupyty upe rréino ijupe g̃uarã; ha héra Lib, ha Lib haʼékuri kuimbaʼe kakuaa, tuichave opa kuimbaʼe oĩvagui upe tetãme.\n\n11 Ha ojehu peteĩha Lib arýpe, Coriántumr ojupi Morón retãme, ha omeʼẽ ñorairõ Lib-pe.\n\n12 Ha ojehu oñorairõ Lib ndive, ha upépe Lib oinupã chupe ijyvápe ha oikutu chupe; upevére Coriántumr ehérsito ou Lib ári, ha haʼe oñañi tetã rembeʼy gotyo yguasu yképe.\n\n13 Ha ojehu Coriántumr omuña chupe; ha Lib oñemoĩ hese yguasu rembeʼýpe.\n\n14 Ha ojehu Lib oipyʼajopy Coriántumr ehérsitope, upéicha rupi oñañi jey hikuái taveʼỹ Akish-pe.\n\n15 Ha ojehu Lib omuña chupe og̃uahẽ meve yvy Agosh-pe. Ha Coriántumr ogueraha hendive opavave tavayguakuérape oñani aja Lib-gui upe tenda okañyháme.\n\n16 Ha og̃uahẽvo Agosh yvýpe oñorairõ Lib ndive, ha oikutu chupe omano meve; upevére, Lib joykeʼy ou hendaguépe Coriántumr rehe, ha upe ñorairõ ivaietereive, upévare Coriántumr oñani jey Lib joykeʼy ehérsito renonderã.\n\n17 Koʼág̃a Lib joykeʼy réra haʼe Shiz. Ha ojehu Shiz omuña Coriántumr-pe, ha ohundi heta tavaguasu, ha ojuka mitã ha kuñáme, ha ohapy umi tavaguasu.\n\n18 Ha Shiz jekyhyje oñemosarambi opa tetã rupi; heẽ, oñehendu jaheʼo opa upe tetãme—Máva piko ikatu ipuʼaka Shiz ehérsito rehe? Péina ápe, haʼe oitypei yvy ohasaha rupi!\n\n19 Ha ojehu tavayguakuéra oñepyrũ oñembyaty ehérsitope, opa yvy ape ári.\n\n20 Ha oñembojaʼo hikuái; ha peteĩ ipehẽnguekuéra oñani Shiz ehérsito oĩháme, ha ambue katu oñani Coriántum ehérsito oĩháme.\n\n21 Ha tuichaiterei ha ipukuetékuri upe ñorairõguasu; ha ipukuetékuri pe tuguy ñeñohẽ ha jejuka, upéicha opa yvy ape ojejahoʼi teʼõnguépe.\n\n22 Ha pyaʼe ha hatãitereíkuri upe ñorairõguasu ha ndopytái avave oñotỹvaʼerã umi omanovaʼekuépe, ha katu oho peteĩ tuguy ñeñohẽgui ambuépe, ohejareívo kuimbaʼe, kuña, ha mitãnguéra rete yvy apére, oiko hag̃ua soʼogua yso rembiʼu.\n\n23 Ha upe tyakuãvai isarambi yvy ape ári, opa yvy ape ári jepeve; upévare tavayguakuéra oñeñanduvai ára ha pyhare, pe tyakuãvaíre.\n\n24 Upevére, Shiz omuña gueteri Coriántumr-pe; oñeʼẽmeʼẽgui oñevengataha Coriántumr-re ijoykeʼy ojejukavaʼekue ruguýre, ha Ñandejára ñeʼẽ oúva Éter-pe heʼíkuri Coriántumr ndoʼamoʼãiha kysepukúpe.\n\n25 Ha péicha jahecha Ñandejára ouha chupekuéra iñekoʼõi paha reheve, ha hembiapoñaña ha hembiapokyʼakuéra ombosakoʼíkuri tape iñehundi opaveʼỹvape g̃uarã.\n\n26 Ha ojehu Shiz omuña Coriántumr-pe kuarahyresẽ gotyo, tetã rembeʼy yguasu ypy peve jepeve, ha upépe oñorairõ Shiz ndive mbohapy ára pukukue aja.\n\n27 Ha ivaietékuri ñehundi Shiz ehersitokuéra apytépe ha tavayguakuéra oñepyrũ okyhyje, ha oñepyrũ oñani hikuái Coriántumr ehérsito renonderã; ha oñani hikuái Corihor retãme, ha ipype oikóvape ojuka henondepekuéra, opa ndojoajuséivape hendivekuéra.\n\n28 Ha omoĩ hikuái hogaaokuéra yvytypaʼũ Corihor-pe; ha Coriántumr omoĩ hogaao yvytypaʼũ Shurr-pe. Koʼág̃a ko yvytypaʼũ Shurr opyta yvyty Comnor ypýpe; upévare Coriántumr ombyaty ijehérsito yvyty Comnor ári, ha ombopuka trompéta Shiz ehérsitope ohenói hag̃ua chupekuéra ñorairõrã.\n\n29 Ha ojehu ou hikuái, ha katu oñembojevy; ha ou mokõiha jey, ha oñembojevy chupekuéra mokõiha jey. Ha ojehu ou jey hikuái mbohapyha jey, ha upe ñorairõ ivaietereive.\n\n30 Ha ojehu Shiz oikutu Coriántumr-pe ha heta oikutu pypuku chupe; ha Coriántumr, huguypágui, ipyʼamano, ha ogueraha hikuái chupe omanorõguáicha.\n\n31 Koʼág̃a tuichaitereígui kuimbaʼekuéra, kuña ha mitã ñehundi ambue atýpe, Shiz heʼi itavayguakuérape ani hag̃ua omuña Coriántumr ehérsitope; upévare, ohojey hikuái hendapekuéra.\n\n", "ether 15": "[center][font_size=26]Ñembyaty 15[/font_size][/center]\n\n[i]Millones jaredita-kuéra omano ñorairõme—Shiz ha Coriántumr ombyaty opa tavayguakuérape peteĩ ñorairõ jejukarãme—Ñandejára Espíritu noñorairõvéima hendivekuéra—Jaredita-kuéra retã oñehundipaite—Coriántumr añónte nomanói.[/i]\n\n1 Ha ojehu Coriántumr oñemoĩporã rire ijekutúgui, oñepyrũ imanduʼa Éter ñeʼẽ heʼivaʼekuére chupe.\n\n2 Haʼe ohecha ojejukamahague kysepukúpe haimete dos millones rupi itavayguakuérava, ha oñepyrũ ojopy chupe ikorasõ; heẽ, ojejukákuri dos millones kuimbaʼe ipyʼaguasúva, ha avei hembireko ha itaʼyrakuéra.\n\n3 Ha oñepyrũ oñearrepenti mbaʼevai ojapovaʼekuégui; ha oñepyrũ imanduʼa ñeʼẽnguéra ojeʼevaʼekuére opa proféta juru rupi, ha ohecha upe ára peve oñekumplihague, ojeipeʼaʼỹre ni peteĩ pehẽngue; ha hiʼánga ojejopy ha noñemoangapyhyséi.\n\n4 Ha ojehu ohai peteĩ kuatiañeʼẽ Shiz-pe, ojerurévo chupe operdona hag̃ua tavayguakuérape, ha haʼe ohejataha upe rréino umi tavayguakuéra rekove ñeimeporãrã.\n\n5 Ha ojehu Shiz-pe oñemog̃uahẽvo ikuatiañeʼẽ haʼe ohai peteĩ kuatiañeʼẽ Coriántumr-pe, oñemeʼẽramo ijupe haʼe ojuka hag̃ua chupe ikysepukúpe, operdonataha tavayguakuéra rekove.\n\n6 Ha ojehu tavayguakuéra noñearrepentíri iñangaipágui; ha Coriántumr tavayguakuéra henyhẽ pochýgui Shiz tavayguakuérare; ha Shiz tavayguakuéra henyhẽ pochýgui Coriántumr tavayguakuéra rehe; upévare, Shiz tavayguakuéra oho ñorairõme Coriántumr tavayguakuérare.\n\n7 Ha Coriántumr ohechávo hoʼatamaha oñani jey Shiz tavayguakuéra renonderã.\n\n8 Ha ojehu og̃uahẽ Ripliáncum ykuérape, ha upéva, oñemyesakãramo heʼise tuicháva, térã ohasáva opaitévape; upévare, og̃uahẽvo umi ýpe omoĩ hikuái hogaaokuéra; ha Shiz omoĩ avei hogaaokuéra ijypypekuéra; ha upéicha upe koʼẽme osẽ hikuái ñorairõme.\n\n9 Ha ojehu oiko peteĩ ñorairõ ivaietereíva, ha upépe Coriántumr ojeikutu jey, ha ipyʼamano tuguy ñeñohẽgui.\n\n10 Ha ojehu Coriántumr ehérsito ou Shiz ehersitokuéra ári, upéicha ipuʼaka ha ombojevy chupekuéra henonderãkuéra; ha oñani hikuái sur gotyo, ha omoĩ hikuái hogaaokuéra peteĩ tenda hérava Ogat-pe.\n\n11 Ha ojehu Coriántumr ehérsito omoĩ hogaaokuéra yvyty Rama oĩháme; ha haʼékuri pe yvyty che ru Mormón oñomi haguépe kuatiajehaipyrekuéra imarangatúva Ñandejárape g̃uarã.\n\n12 Ha ojehu ombyaty hikuái opa tavayguakuéra nomanoivaʼekue opa yvy ape ári, Éter-pe añónte nahániri.\n\n13 Ha ojehu Éter ohecha opa tavayguakuéra rembiapo; ha ohecha tavayguakuéra oĩva Coriántumr ndive ojoajuha Coriántumr ehérsitore; ha tavayguakuéra oĩva Shiz ndive ojoajuha Shiz ehérsitore.\n\n14 Upévare, irundy ary aja ombyaty hikuái tavayguakuérape, ombyaty hag̃ua mayma oĩva yvy ape ári, ha ohupyty hag̃ua hikuái opa mbarete ikatúva guive.\n\n15 Ha ojehu opavave ojoaju rire, opa ehérsito oipotávandi, hembireko ha itaʼyrakuéra ndive—oarmávo hikuái kuimbaʼe, ha kuña ha mitãnguérape árma ñorairõguasurã reheve, ha moʼãha, ha pytiʼamoʼãha, ha akãmoʼãha reheve, ha oñemondévo hikuái ñorairõguasurã—oho hikuái peteĩva ambue rehe ñorairõme; ha oñorairõ hikuái upe ára pukukue, ha ndohupytýi puʼaka.\n\n16 Ha ojehu og̃uahẽvo pyhare ikaneʼõiterei hikuái, ha oho hendakuérape; ha oho rire hikuái hendakuérape oñepyrũ ipyahẽ ha ojaheʼo hikuái itavayguakuéra apytégui omanovaʼekuére; ha tuichaitereígui isapukái, ipyahẽ, ha ijaheʼokuéra omyenyhẽ hikuái arapytu.\n\n17 Ha ojehu upe koʼẽme osẽ jey hikuái ñorairõme, ha tuicha ha ivaietereíkuri upe ára; upevére, ndaipuʼakái hikuái, ha og̃uahẽvo pyhare omyenyhẽ jey hikuái arapytu isapukái, ipyahẽ, ha ijaheʼokuéra reheve umi itavayguakuéra apytépe omanovaʼekue ñehundíre.\n\n18 Ha ojehu Coriántumr ohai jey peteĩ kuatiañeʼẽ Shiz-pe, ojerurévo ani hag̃ua ou ñorairõme, ha katu ojagarra hag̃ua upe rréino ha operdona hag̃ua tavayguakuéra rekove.\n\n19 Ha péina ápe, Ñandejára Espíritu noñorairõvéima hendivekuéra, ha Satana ipuʼakapa tavayguakuéra korasõkuérare; oñemeʼẽgui hikuái ikorasõ atã, ha iñapytuʼũ ohechaʼỹvape oñehundi hag̃uáicha; upévare oho jey hikuái ñorairõme.\n\n20 Ha ojehu oñorairõ hikuái opa upe ára pukukue, ha og̃uahẽvo pyhare oke hikuái ikysepuku ári.\n\n21 Ha upe koʼẽme oñorairõ hikuái pytũ meve.\n\n22 Ha og̃uahẽvo pyhare okaʼu hikuái pochýgui, jepeve kuimbaʼe okaʼuháicha vínope; ha oke jey hikuái ikysepuku ári.\n\n23 Ha upe koʼẽme oñorairõ jey hikuái; ha og̃uahẽvo pyhare opavave hoʼa kysepukúpe ndahaʼéiva cincuenta y dos Coriántumr tavayguakuéra, ha sesenta y nueve Shiz tavayguakuérava.\n\n24 Ha ojehu oke hikuái ikysepuku ári upe pyhare, ha koʼẽ rire oñepyrũ jey oñorairõ hikuái, ha oñorairõ hikuái opa imbarete reheve ikysepuku ha imoʼãhakuéra reheve, opa upe ára pukukue.\n\n25 Ha og̃uahẽvo pyhare opyta treinta y dos Shiz tavayguakuérava, ha veintisiete Coriántumr tavayguakuérava.\n\n26 Ha ojehu okaru ha oke hikuái, ha oñembosakoʼi omano hag̃ua upe koʼẽme. Ha haʼekuéra kuimbaʼe kakuaa ha imbaretéva kuimbaʼe imbareteháicha.\n\n27 Ha ojehu oñorairõ hikuái mbohapy aravo aja, ha ipyʼamano hikuái tuguy ñeñohẽgui.\n\n28 Ha ojehu oĩporãmi rire ikatu hag̃uáicha oguata Coriántumr kuimbaʼekuéra haimete oñani hekovekuérare; ha katu péina ápe, Shiz opuʼã, ha avei ikuimbaʼekuéra, ha oñeʼẽmeʼẽ iñekoʼõime ojukataha Coriántumr-pe térã omanotaha kysepuku rupi.\n\n29 Upévare, haʼe omuña chupekuéra, ha upe koʼẽme ohupyty; ha oñorairõ jey hikuái kysepuku reheve. Ha ojehu opavave hoʼa rire kysepukúpe, ndahaʼéiva Coriántumr ha Shiz, péina ápe, Shiz ipyʼamanókuri tuguy ñeñohẽgui.\n\n30 Ha ojehu Coriántumr ojeko rire ikysepukúre, opytuʼuʼimi hag̃ua, haʼe oñakãʼo Shiz-pe.\n\n31 Ha ojehu oikytĩ rire Shiz-gui iñakã, Shiz opuʼã ijyváre ha hoʼa; ha oñehaʼã rire ohupyty hag̃uávaicha pytu, haʼe omano.\n\n32 Ha ojehu Coriántumr hoʼa yvýpe, ha opyta oikoveʼỹrõguáicha.\n\n33 Ha Ñandejára oñeʼẽ Éter-pe ha heʼi chupe: Esẽ. Ha haʼe osẽ, ha ohecha oñekumplipahague opa Ñandejára ñeʼẽ; ha ombopaha ikuatiajehaipyrekuéra; (ha ni centésimo pehẽngue che ndahaíri) ha haʼe oñomi ha upéicha Limhi tavayguakuéra ojuhu.\n\n34 Koʼág̃a Éter ñeʼẽ ohaivaʼekue ipahápe haʼe koʼãva: Ñandejára oipotáramo che tajegueraha, térã tahasa toʼópe Ñandejára rembipota, ndahaʼéi mbaʼeve, che ajesalváma rire Tupã rréinope. Amén.\n\n", "moro 1": "[center][font_size=26]Moroni Kuatiañeʼẽ[/font_size][/center]\n\n[center][font_size=26]Ñembyaty 1[/font_size][/center]\n\n[i]Moroni ohai lamanita-kuéra ñeimeporãrã—Nefita-kuéra nonegaséiva Cristo-pe ojejuka. 401–421 ary rupi Cristo rire.[/i]\n\n1 Koʼág̃a che, Moroni, amombykypa rire Jared tavayguakuéra ñemombeʼu, aimoʼãkuri ndahaimoʼãveimaha, ha katu namanói gueteri; ha ndajeikuaaukái lamanita-kuérape ani hag̃ua cherundi hikuái.\n\n2 Péina ápe, iñorairõ oñondivekuéra niko ivaieterei; ha ijehayhuʼỹ rupi ojuka hikuái opa nefita nonegáivape Cristo-pe.\n\n3 Ha che Moroni, nanegamoʼãi Cristo-pe; upévare, aiko rei ikatuha rupi amoʼã hag̃ua che rekove.\n\n4 Upévare, ahaiveʼimi, che naimoʼãi haguéicha; aimoʼãguikuri ndahaimoʼãveimaha; ha katu ahaiveʼimi, ikatumbaʼe hag̃ua hepy che joykeʼy, lamanita-kuérape g̃uarã, peteĩ ára uperireguápe, Ñandejára oipotaháicha.\n\n", "moro 2": "[center][font_size=26]Ñembyaty 2[/font_size][/center]\n\n[i]Jesús omeʼẽ umi doce temimboʼekuérape puʼaka omeʼẽ hag̃ua upe Espíritu Santo don. 401–421 ary rupi Cristo rire.[/i]\n\n1 Cristo ñeʼẽnguéra, heʼivaʼekue hemimboʼekuéra, umi doce oiporavovaʼekuépe, omoĩvo ipo hiʼarikuéra—\n\n2 Ha ohenói chupekuéra héra rupi heʼívo: Pejeruréta Túvape che rérape, ñemboʼe mbaretépe; ha pejapo rire kóva peguerekóta puʼaka pemeʼẽ hag̃ua upe Espíritu Santo umi pemoĩvape hiʼári pende po; ha che rérape pemeʼẽta, péicha ojapógui che apóstol-kuéra.\n\n3 Koʼág̃a Cristo oñeʼẽ chupekuéra koʼã ñeʼẽ ojehechauka ypyramoguare chupekuéra; ha pe atyguasu nohendúi, ha katu temimboʼekuéra ohendu; ha opavave umi omoĩva ári hikuái ipo, oguejy upe Espíritu Santo.\n\n", "moro 3": "[center][font_size=26]Ñembyaty 3[/font_size][/center]\n\n[i]Elder-kuéra oʼordena presbítero ha mboʼeharakuéra poñemoĩ rupive. 401–421 ary rupi Cristo rire.[/i]\n\n1 Mbaʼéichapa temimboʼekuéra, oñehenóiva tupaogua élder, oʼordena presbítero ha mboʼeharakuéra—\n\n2 Oñemboʼe rire Túvape Cristo rérape, omoĩ hikuái ipo hiʼarikuéra, ha heʼi:\n\n3 Jesucristo rérape roʼordena haʼe hag̃ua presbítero (térã haʼéramo mboʼehára, che roʼordena haʼe hag̃ua mboʼehára) remboʼe hag̃ua pe arrepentimiénto ha angaipa jora Jesucristo rupi, jerovia ñemovãʼỹme hérare ipahaite peve. Amén.\n\n4 Ha upéicha oʼordena hikuái presbítero ha mboʼeharakuéra, Tupã don ha ñehenói oñemeʼẽháicha yvyporakuérape; ha oñeordena chupekuéra Espíritu Santo puʼaka, oĩva rupi ipypekuéra.\n\n", "moro 4": "[center][font_size=26]Ñembyaty 4[/font_size][/center]\n\n[i]Ojeʼe mbaʼéichapa élder ha presbitero-kuéra omeʼẽ mbujape sacramento rehegua. 401–421 ary rupi Cristo rire.[/i]\n\n1 Mbaʼeichaitépa hiʼélder ha ipresbítero-kuéra omeʼẽ Cristo roʼo ha huguy tupaópe; ha omeʼẽ hikuái Cristo rembiapoukapykuérape heʼiháicha; upévare roikuaa péicha añeteguaha; ha upe élder térã presbítero omeʼẽ—\n\n2 Ha oñesũ hikuái tupao ndive, ha oñemboʼe hikuái Túvape Cristo rérape, heʼívo:\n\n3 O Tupã, Túva Ijapyraʼỹva, rojerure ndéve nde Raʼy Jesucristo rérape, rehovasa ha remomarangatu hag̃ua ko mbujape opa hoʼúva chugui ángape g̃uarã; hoʼu hag̃ua hikuái imanduʼávo nde Raʼy retére, ha otestifika hag̃ua nerenondépe, O Tupã, Túva Ijapyraʼỹva, oñemoĩporãha hikuái omoĩ hag̃ua hiʼári nde Raʼy réra, ha imanduʼa hag̃ua hese tapiaite, ha iñeʼẽrendu hag̃ua hembiapoukapykuérare haʼe omeʼẽvaʼekue chupekuéra, oguereko hag̃ua hikuái tapiaite Ijespíritu hendive. Amén.\n\n", "moro 5": "[center][font_size=26]Ñembyaty 5[/font_size][/center]\n\n[i]Ojeʼe mbaʼéichapa oñemeʼẽvaʼerã pe víno sacramento rehegua. 401–421 ary rupi Cristo rire.[/i]\n\n1 Mbaʼéichapa oñemeʼẽvaʼerã upe víno—Péina ápe, ojagarra hikuái pe kópa, ha heʼi:\n\n2 O Tupã, Túva Ijapyraʼỹva, rojerure ndéve, nde Raʼy Jesucristo rérape, rehovasa ha remomarangatu hag̃ua ko víno opa hoyʼútava chugui ángape g̃uarã, ojapo hag̃ua hikuái imanduʼávo nde Raʼy ruguýre, oñeñohẽvaʼekue hesekuéra; otestifika hag̃ua nerenondépe, O Tupã, Túva Ijapyraʼỹva, tapiate imanduʼaha hese hikuái, oguereko hag̃ua Ijespíritu hendivekuéra. Amén.\n\n", "moro 6": "[center][font_size=26]Ñembyaty 6[/font_size][/center]\n\n[i]Yvyporakuéra oñearrepentíva oñemongarai ha oñembojoykeʼy hikuái—Tupaogua oñearrepentíva oñeperdona—Umi aty oñeisãmbyhy Espíritu Santo puʼaka rupive. 401–421 ary rupi Cristo rire.[/i]\n\n1 Ha koʼág̃a che añeʼẽ ñemongaraíre. Péina ápe, oñemongarai élder, presbítero ha mboʼeharakuéra; ha noñemongaraíri omeʼẽʼỹramo yva porã ohechauka hag̃ua hekomarangatuha upevaʼerã.\n\n2 Ni nomog̃uahẽi hikuái avavépe ñemongarairã ndoúiramo peteĩ korasõ mirĩ ha espíritu ñembyasy reheve, ha otestifika tupaópe oñearrepenti añeteha opa iñangaipágui.\n\n3 Ha avavépe nomog̃uahẽi hikuái ñemongarairã ndojagarráiramo ijehe Cristo réra, heʼiporãvo oipytyvõtaha chupe ipahaite peve.\n\n4 Ha oñemog̃uahẽ rire chupekuéra ñemongaraípe, ha Espíritu Santo puʼaka ombaʼapo rire hiʼarikuéra ha omopotĩ chupekuéra, ojeipapa hikuái Cristo tupao tavayguakuéra apytépe, ha oñemoĩ herakuéra, oiko hag̃ua hesekuéra manduʼa ha oñemongaru hag̃ua chupekuéra Tupã ñeʼẽ porãre, oñeñongatu hag̃ua hikuái tape kareʼỹme, ojeguereko meme hag̃ua chupekuéra jesarekópe oñemboʼe hag̃ua, ojeroviávo hikuái Cristo mérito rehe añónte, haʼéva ijerovia apohare ha imoĩporãhare.\n\n5 Ha pe tupao oñembyaty pyʼỹi, oajuna ha oñemboʼe hag̃ua, ha oñeʼẽ hag̃ua peteĩva ambue ndive hiʼangakuéra ñeimeporãrãre.\n\n6 Ha oñembyaty pyʼỹi hikuái hoʼu hag̃ua mbujape ha víno, imanduʼávo Ñandejára Jesús rehe.\n\n7 Ha oñehaʼãmbaite hikuái ani hag̃ua oĩ tembiapovai ijapytepekuéra; ha umi ojejuhúvape ojapohague tembiapovai, ha oñekondena elder-kuéra renondépe mbohapy testígo tupaopeguáre, ha noñearrepentíri, ni noñekonfesáiramo, herakuéra ojeipeʼa, ha ndojeipapái Cristo tavayguakuéra apytépe.\n\n8 Ha katu opa ára oñearrepenti ha ojeruréramo perdón, añetehápe, oñeperdona chupekuéra.\n\n9 Ha tupaoguakuéra oisãmbyhy ijatykuéra pe Espíritu ohechaukaháicha, ha pe Espíritu Santo puʼaka rupi; ha oguerahaháicha chupekuéra Espíritu Santo puʼaka, tahaʼe omboʼe, térã oñemoñeʼẽ hag̃ua, térã oñemboʼe, térã ojerure, térã opurahéi hag̃ua, upéicha jepeve ojejapo.\n\n", "moro 7": "[center][font_size=26]Ñembyaty 7[/font_size][/center]\n\n[i]Oñeinvita ojeike hag̃ua Ñandejára pytuʼúpe—Peñemboʼe añetehápe—Cristo Espíritu ombojoavykuaa yvyporakuérape ivaíva iporãvagui—Satana omokyreʼỹ yvyporakuérape onega hag̃ua Cristo-pe ha ojapo hag̃ua ivaíva—Profetakuéra ohechauka Cristo jeju—Jerovia rupi, ojejapo umi milágro ha angelkuéra oministra—Yvyporakuéra oguerekovaʼerã ñehaʼarõ ohupytytaha hikuái tekove opaveʼỹva ha oñemoag̃uivaʼerã karida rehe. 401–421 ary rupi Cristo rire.[/i]\n\n1 Ha koʼág̃a che, Moroni, ahai mbykymi che ru Mormón oñeʼẽvaʼekue jerovia, ñehaʼarõ, ha karida rehe; péicha oñeʼẽgui tavayguakuérape, omboʼe aja chupekuéra sinagóga omopuʼãvaʼekuépe hikuái otupaitũ hag̃ua.\n\n2 Ha koʼág̃a che, Mormón, añeʼẽ peẽme che joykeʼykuéra ahayhuetéva; ha haʼe Tupã upe Túva grásia rupive, ha Ñandejára Jesucristo, ha hembipota marangatu rupive, upe iñehenói don omeʼẽvaʼekuére chéve rupi, ojehejaha chéve añeʼẽ peẽme ko árape.\n\n3 Upévare, che añeʼẽse peẽ haʼévape tupaogua, haʼéva Cristo remimboʼe ipyʼaguapýva, ha pehupytyvaʼekue ñehaʼarõ oñeikotevẽva ikatu hag̃ua peike Ñandejára pytuʼúpe, ko ára guive tenonderã pe pytuʼu peve hendive yvágape.\n\n4 Ha koʼág̃a che joykeʼykuéra, che ahusga péva pendehegui pende reko marangatu haguére yvypóra raʼykuéra ndive.\n\n5 Chemanduʼágui Tupã ñeʼẽ heʼívare hembiapokuére reikuaáta chupekuéra; hembiapokuéra iporãramo, haʼekuéra iporã avei.\n\n6 Ha péina ápe, Tupã heʼíkuri peteĩ kuimbaʼe iñañávo ndaikatúi ojapo iporãva; ha omeʼẽramo peteĩ temikuaveʼẽ, térã oñemboʼéramo Tupãme, ndojapóiramo añetehápe, ndahaʼemoʼãi chupe g̃uarã mbaʼeve.\n\n7 Ha péina ápe, ndojeipapái chupe tembiapo porãramo.\n\n8 Ha péina ápe, peteĩ kuimbaʼe iñañáva omeʼẽramo peteĩ temikuaveʼẽ, ojapo ojaposeʼỹre; upévare ojeipapa chupe ojokoramoguáicha upe temikuaveʼẽ; upéicha ojehecha chupe iñañávaramo Tupã renondépe.\n\n9 Ha upéicha avei ojeipapa ivaívaramo peteĩ kuimbaʼépe, oñemboʼéramo ha ndojapóiramo korasõ añetére; heẽ, ha ndahaʼemoʼãi chupe g̃uarã mbaʼeve, Tupã nomog̃uahẽigui avave koʼãva apytégui.\n\n10 Upévare, peteĩ kuimbaʼe iñañáramo ndaikatúi ojapo upe iporãva; ni nomeʼẽmoʼãi peteĩ temikuaveʼẽ iporãva.\n\n11 Ha péina ápe, peteĩ ykua iróva ndaikatúi omeʼẽ y iporãva; ni peteĩ ykua iporãva nomeʼẽmoʼãi y iróva; upévare, peteĩ kuimbaʼe aña rembiguáiramo ndaikatúi oho Cristo rapykuéri; ha ohóramo Cristo rapykuéri, ndaikatumoʼãi haʼe aña rembiguái.\n\n12 Upévare, opa mbaʼe iporãva ou Tupãgui; ha ivaíva añágui ou; pe aña haʼégui Tupãme ohayhuʼỹva, ha oñorairõ meme hendive, ha oporohenói ha oporombojuruheʼẽva ojejapo hag̃ua angaipa, ha ojejapo meme hag̃ua ivaíva.\n\n13 Ha katu péina ápe, Tupã mbaʼéva oporohenói ha oporomokyreʼỹ ojejapo meme hag̃ua iporãva; upévare, opa mbaʼe oporohenóiva ha oporomokyreʼỹva ojejapo hag̃ua iporãva, ha ojehayhu hag̃ua Tupãme, ha oñeipytyvõ hag̃ua chupe, ou Tupãgui.\n\n14 Upévare, pejesarekóke, che joykeʼy ahayhuetéva, ani pehusga pe ivaíva haʼeha Tupã mbaʼe, térã pe iporãva ha oúva Tupãgui haʼeha aña mbaʼe.\n\n15 Ha péina ápe, che joykeʼykuéra, oñemeʼẽ peẽme pehusga, ikatu hag̃ua pembojoavy iporãva ivaívagui; ha hesakã mbaʼéichapa ojehusha, peikuaa hag̃ua jeikuaapy porãme, ára tesape iñambueháicha pyhare ypytũgui.\n\n16 Ha péina ápe, opa yvypórape oñemeʼẽ Cristo Espíritu, omoambue hag̃ua iporãva ivaívagui; upévare, che ahechauka peẽme mbaʼéichapa pehusgavaʼerã; opa mbaʼe oporohenóiva ojejapo hag̃ua iporãva, ha oporomokyreʼỹva ojeguerovia hag̃ua Cristo-pe, oñembou Cristo puʼaka ha don rupive; upévare ikatúta peikuaa jeikuaapy porãme Tupã mbaʼeha.\n\n17 Ha katu oimeraẽ mbaʼe omokyreʼỹva yvyporakuérape ojapo hag̃ua ivaíva, ha ani hag̃ua ojerovia Cristo-re, ha onega hag̃ua chupe, ha ani hag̃ua oipytyvõ Tupãme, upéicharamo peikuaáta jeikuaapy porãme aña mbaʼeha; péicha ombaʼapógui aña, haʼe nomokyreʼỹigui ni peteĩ kuimbaʼépe ojapo hag̃ua iporãva, nahániri, ni peteĩme; ni ndojapói upéicha hiʼangelkuéra, ni umi ipoguýpe oñemoĩva.\n\n18 Ha koʼág̃a, che joykeʼykuéra, peikuaámavo tesape ikatuha rupi pehusga, tesape haʼéva Cristo resape, pemaʼẽke ani pehusga vai; pe huísio pehusgáva reheve pejehusgátagui avei peẽ.\n\n19 Upévare, che ajerure peẽme, joykeʼykuéra, peheka hag̃ua jesarekópe Cristo resape pemoambuekuaa hag̃ua ivaíva iporãvagui; ha pejejagarráramo opa mbaʼe porãre, ha napekondenái, añetehápe haʼéta Cristo raʼykuéra.\n\n20 Ha koʼág̃a, che joykeʼykuéra, mbaʼéichapa ikatu pejejagarra opa mbaʼe porãre?\n\n21 Ha koʼág̃a ñag̃uahẽ pe jeroviápe, haʼe haguégui añeʼẽtaha; ha ahechaukáta peẽme mbaʼéichapa ikatu pejejagarra opa mbaʼe porãre.\n\n22 Ha péina ápe, oikuaávo Tupã opa mbaʼe, oikógui apyraʼỹgui apyraʼỹme, péina ápe, haʼe omboúkuri angelkuéra oministra hag̃ua yvypóra raʼykuérape, ohechauka hag̃ua hikuái Cristo jeju rehegua; ha Cristo-pe outaha opa mbaʼe porã.\n\n23 Ha Tupã heʼi avei profetakuérape, ijuru rupive, Cristo outaha.\n\n24 Ha péina ápe, opáicha ojehechauka mbaʼe iporãva yvypóra raʼykuérape, ha opa mbaʼe iporãva ou Cristo-gui; ndaupéichairamo yvyporakuéra oĩ jeʼápe, ha mbaʼeve iporãva ndaikatumoʼãikuri og̃uahẽ chupekuéra.\n\n25 Upévare, angelkuéra ministrasiõ rupi, ha opa ñeʼẽ osẽva Tupã juru rupi, oñepyrũkuri yvyporakuéra omombaʼapo Cristo rehe jerovia; ha upéicha jerovia rupive ojejagarra hikuái opa mbaʼe porãre; ha upéichakuri Cristo jeju peve.\n\n26 Ha haʼe ou rire yvyporakuéra ojesalva avei hérare ojerovia rupi; ha jerovia rupi, haʼe hikuái Tupã raʼykuéra. Ha añetehápe Cristo oikoveháicha haʼe oñeʼẽ koʼã ñeʼẽ ñande rukuérape heʼívo: Oimeraẽ mbaʼe pejeruréva Túvape che rérape, oĩporãva, jerovia reheve pegueroviávo oñemeʼẽtaha peẽme, péina ápe, oñemeʼẽta peẽme.\n\n27 Upévare, che joykeʼykuéra ahayhuetéva, opa piko milagrokuéra Cristo ojupi haguére yvágape, ha oguapy Tupã akatúape, ojerurévo Túvagui iderécho poriahuverekorã haʼe oguerekóva yvypóra raʼykuéra ári?\n\n28 Ha haʼe ombohovái haguérekuri upe léi ojeruréva, ha ojerure opavave hese ojeroviáva rehe; ha hese ojeroviáva oñemoag̃uíta opa mbaʼe porãre, upévare haʼe oñemoĩ umi yvypóra raʼykuéra ykére, ha oiko yvágape apyraʼỹ meve.\n\n29 Ha ojapo haguére upéva, che joykeʼykuéra ahayhuetéva, opa piko milagrokuéra? Péina ápe, che haʼe peẽme nahániri, ni angelkuéra ndohejái yvypóra raʼykuéra ñeministra.\n\n30 Ha péina ápe, oñemoĩ hikuái ipoguýpe, ojapo hag̃ua iministério iñeʼẽ heʼiháicha, ojehechaukávo umi ojerovia mbaretévape ha oguerekóvape apytuʼũ ñemovãʼỹ opáichagua tekomarangatúpe.\n\n31 Ha iministério rembiapo haʼe ohenói yvyporakuérape oñearrepenti hag̃ua, ha okumpli ha ojapo hag̃ua Túva konvénio rembiapokuéra, haʼe ojapovaʼekue yvypóra raʼykuéra ndive, ha ombosakoʼi hag̃ua tape yvypóra raʼykuéra apytépe, omombeʼúvo Cristo ñeʼẽ umi Ñandejára váso jeiporavopyrépe, omeʼẽ hag̃ua hikuái testimónio chugui.\n\n32 Ha péicha ojapóvo, Ñandejára ombosakoʼi tape yvyporakuéra rembyre ojerovia hag̃ua Cristo-re, pe Espíritu Santo oike hag̃ua ikorasõkuérape, ipuʼakaháicha, ha upéicha Túva, ogueru konveniokuéra ojapovaʼekue yvypóra raʼykuéra ndive.\n\n33 Ha Cristo heʼíkuri: Peguerekóramo cherehe jerovia peguerekóta puʼaka pejapo hag̃ua oimeraẽ mbaʼe che aikotevẽva.\n\n34 Ha haʼe heʼíkuri: Peñearrepenti opavave peẽ yvy pahakuéra, ha peju cherendápe, ha peñemongarai che rérape, ha peguereko jerovia cherehe pejesalva hag̃ua.\n\n35 Ha koʼág̃a, che joykeʼykuéra ahayhuetéva, koʼã mbaʼe añeʼẽha peẽme añeteguáramo, ha ára pahápe Tupã ohechaukáta peẽme, puʼaka ha tuicha verapy reheve, añeteguaha, ha añeteguáramo opa piko milagrokuéra ára?\n\n36 Térã ndojehechaukavéi piko angelkuéra yvypóra raʼykuérape? Térã haʼe piko ojoko chuguikuéra Espíritu Santo puʼaka? Térã ojapóta piko, ára pukukue aja, térã yvy oĩ aja, térã oĩ aja hiʼári peteĩ yvypóra ikatúva ojesalva?\n\n37 Péina ápe che haʼe peẽme, Nahániri; jerovia rupi niko ojejapo milágro; ha jerovia rupi niko ojehechauka angelkuéra ha ojapo iministério yvypóra ñeimeporãrã; upévare, opáramo koʼã mbaʼe ái yvypóra raʼykuéragui, haʼégui ijeroviaʼỹkuéra rupi, ha mbaʼereínte opa mbaʼe.\n\n38 Ha ni peteĩ yvypóra ndaikatúi ojesalva, Cristo ñeʼẽme heʼiháicha, ndoguerekóiramo jerovia hérare; upévare, koʼã mbaʼe opáramo, jerovia opa avei; ha ivaieterei yvypóra ñeime, oĩgui ndojejapoiramoguáicha mbaʼeveichagua rredensiõ.\n\n39 Ha katu péina ápe, che joykeʼy ahayhuetéva, che ajepyʼamongeta penderehe mbaʼe iporãvéva, ahusgágui peguerekoha jerovia Cristo rehe penderekomarangatu rupi; ha ndapejeroviáiramo hese upéicharõ napenderekojojái pejeipapa hag̃ua itupao tavayguakuéra apytépe.\n\n40 Ha avei, che joykeʼy ahayhuetéva, che añeʼẽse peẽme upe ñehaʼarõ rehe. Mbaʼéicha piko ikatu pehupyty jerovia, ndapeguerekóiramo ñehaʼarõ?\n\n41 Ha mbaʼe piko pehaʼarõvaʼerã? Péina ápe, che haʼe peẽme peguerekovaʼerãha ñehaʼarõ Cristo expiasiõ rupi ha ijeikovejey puʼaka rupi, peñemopuʼãtaha tekove opaveʼỹvape, ha kóva pende jerovia rupi hese, upe ñeʼẽmeʼẽme heʼiháicha.\n\n42 Upévare, peteĩ yvypóra ojeroviáramo tekotevẽ oguereko ñehaʼarõ; jeroviaʼỹre ndaikatúigui oĩ ñehaʼarõ.\n\n43 Ha avei, péina ápe che haʼe peẽme yvypóra ndaikatuiha oguereko jerovia ni ñehaʼarõ, noñemomirĩriramo, ha naimarangatúiramo ikorasõme.\n\n44 Ndaupéichairamo, ijerovia ha iñehaʼarõ ndahaʼéi mbaʼeve, avave noñemoĩporãigui Tupã ndive, haʼeʼỹramo umi ipyʼaguapy ha oñemomirĩva ikorasõme; ha peteĩ kuimbaʼe imarangatu ha oñemomirĩramo ikorasõme, ha okonfesáramo Espíritu Santo puʼaka rupi Jesús haʼeha upe Cristo, tekotevẽ oguereko karida; ha ndoguerekóiramo karida ndahaʼéi mbaʼeve; upévare tekotevẽ oguereko karida.\n\n45 Ha pe karida ohasaʼasykuaa, ipyʼamarangatu, ndoguerekói potapy, ni ndaijejapói, ndohekái imbaʼerã, ndaipochyreíri, ndojepyʼamongetái ivaívare, ndahorýi tembiapovaípe ha katu hory añeteguápe, opa mbaʼe ohasa, opa mbaʼe oguerovia, opa mbaʼe ohaʼarõ, opa mbaʼe ogueropuʼaka.\n\n46 Upévare, che joykeʼy ahayhuetéva, ndapeguerekóiramo karida, peẽ ndahaʼéi mbaʼeve, pe karida ndopáigui arakaʼeve. Upévare, pejejagarrána upe karida rehe, tuichavéva opaite mbaʼégui, opa mbaʼe opátagui—\n\n47 Ha katu karida haʼe Cristo mborayhu potĩ, ha opyta tapiaite peve g̃uarã; ha upe oguerekóvape ára pahápe, ou porãta.\n\n48 Upévare, che joykeʼykuéra ahayhuetéva, pejerure Túvape opa pene korasõ mbarete reheve, penerenyhẽ hag̃ua ko mborayhu haʼe omeʼẽvaʼekuégui opa umi haʼévape itaʼýra Jesucristo remimboʼe añete; oiko hag̃ua pendehegui Tupã raʼykuéra; haʼe ojehechauka vove ñande haʼe hag̃ua haʼéicha, jahechátagui chupe haʼeháicha, jaguereko hag̃ua ko ñehaʼarõ; ñañemopotĩ hag̃ua haʼe ipotĩháicha. Amén.\n\n", "moro 8": "[center][font_size=26]Ñembyaty 8[/font_size][/center]\n\n[i]Mitãnguéra ñemongarai haʼe peteĩ tembiapokyʼa vaiete—Mitã michĩ oikove Cristo-pe expiasiõ rupive—Jerovia, arrepentimiénto, tekomarangatu, ha korasõ ñemomirĩ, Espíritu Santo jehupyty, ha ñehaʼãmbaite ipahaite peve oporogueraha salvasiõme. 401–421 ary rupi Cristo rire.[/i]\n\n1 Peteĩ che ru Mormón kuatiañeʼẽ, ohaivaʼekue chéve, Moroni; ha ohaíkuri chéve añehenói mboyvemi che ministériope. Ha péicha ohai chéve haʼe heʼívo:\n\n2 Che raʼy ahayhuetéva Moroni, che avyʼaiterei Ñandejára Jesucristo imanduʼa haguére nderehe ha nerenói haguére iministério, ha hembiapo marangatúpe.\n\n3 Ha che tapiaite chemanduʼa nderehe che ñemboʼépe, ajerure memévo Tupã upe Túvape, Itaʼýra Marangatu, Jesús, rérape, imborayhu ha igrásia opaveʼỹva rupi, taneñongatu jerovia hérape ñehaʼãmbaite rupive ipahaite peve.\n\n4 Ha koʼág̃a, che raʼy, che añeʼẽta ndéve chejopyetereívare; chejopyetereígui oĩ haguére joavy pende apytépe.\n\n5 Aikuaáramo añetegua, oĩkuri joavy pende apytépe pene mitãnguéra michĩva ñemongaraíre.\n\n6 Ha koʼág̃a, che raʼy, aipota pembaʼapo jesarekópe, peipeʼa hag̃ua pende apytégui ko jejavy tuichaitéva; ha, upevaʼerã, che ahaíkuri ko kuatiañeʼẽ.\n\n7 Aikuaa riremi koʼã mbaʼe pendehegui aporandúkuri Ñandejárape upe mbaʼe rehe. Ha Ñandejára ñeʼẽ oúkuri chéve Espíritu Santo puʼaka rupive, heʼívo:\n\n8 Ehendu Cristo ne Rredentor ñeʼẽ, Ñandejára, nde Tupã. Péina ápe, che ajúkuri yvórape ndahaʼéi ahenói hag̃ua hekojojávape oñearrepenti hag̃ua; ha katu iñangaipávape; hasyʼỹva noikotevẽi pohãnohára, ha katu umi hasýva oikotevẽ; upévare, mitã michĩva ndahasýi, ndaikatúigui ojapo angaipa; upévare che pype ojeipeʼa chuguikuéra Adán ñeʼẽngái; ha sirkunsisiõ rehegua léi oñekumpli chepype.\n\n9 Ha kóicha ohechaukákuri chéve Espíritu Santo Tupã ñeʼẽ; upévare, che raʼy ahayhuetéva, che aikuaa haʼeha Tupãre ñembohory añete, pemongarai mitã michĩ.\n\n10 Péina ápe che haʼe ndéve péva remboʼéta—arrepentimiénto ha ñemongarai umi oikuaáva ha ikatúvape ojapo angaipa; heẽ, emboʼe tuvakuérape oñearrepenti ha oñemongaraivaʼerãha, ha toñemomirĩ imitã michĩnguéraicha, ha ojesalváta opavave haʼekuéra imitã michĩnguéra ndive.\n\n11 Ha imitã michĩnguéra noikotevẽi arrepentimiéntore, ni ñemongaraíre. Péina ápe, ñemongarai haʼe arrepentimientorã oñekumpli hag̃ua tembiapoukapykuéra angaipa jorarã.\n\n12 Ha katu mitã michĩva oikove Cristo rupive, jepe yvóra ñepyrũmby guive; ndaupéichairire, Tupã haʼe peteĩ Tupã oñemovãva, ha avei peteĩ Tupã oñemoambuéva, omboykéva yvyporakuérape; ha mboy piko oĩ mitãmimi omanovaʼekue ñemongaraiʼỹre!\n\n13 Upévare, mitã michĩva ndaikatúirire ojesalva ñemongaraiʼỹre, koʼãva ohovaʼerãmoʼã peteĩ añaretã opaveʼỹvape.\n\n14 Péina ápe che haʼe ndéve, pe oimoʼãva mitã michĩ oikotevẽha ñemongaraíre oĩ vyʼaʼỹ kuápe ha tembiapovai sãme; ndoguerekóigui jerovia ni ñehaʼarõ, ni karida; upévare, oñeikytĩramo oguereko aja péichagua temiandu oguejymantevaʼerã añaretãme.\n\n15 Ivaietereígui tekoñaña ñaimoʼãramo Tupã osalvaha peteĩ mitãme ñemongarai rupive, ha upe aja katu ambue omanovaʼerã noñemongaraíri haguére.\n\n16 Ái umi ombyaívagui kóicha Ñandejára rape, omanótagui noñearrepentíriramo. Péina ápe, añeʼẽ kyhyjeʼỹme, aguerekógui autorida Tupãgui; ha ndakyhyjéi yvypóra ojapóvagui; mborayhu porã oipeʼágui opa kyhyje.\n\n17 Ha che añeñandu cherenyhẽha karidágui, haʼéva mborayhu opaveʼỹva; upévare, opa mitã haʼe peteĩcha cherenondépe; upévare, che ahayhu mitã michĩva peteĩ mborayhu porãme; ha peteĩchapa ha oike hikuái salvasiõme.\n\n18 Che aikuaágui Tupã ndahaʼeiha Tupã oñemovãva, ni peteĩ tekove iñambuéva; ha katu noñemoambuéi ára apyraʼỹgui ára apyraʼỹme.\n\n19 Mitã michĩ ndaikatúi oñearrepenti; upévare, ivaietereíva tekoñaña oñenega chuguikuéra Tupã poriahuvereko añetegua, opavave oikógui ipype iporiahuvereko rupi.\n\n20 Ha pe heʼíva mitã michĩ oikotevẽha ñemongaraíre onega Cristo poriahuvereko, ha ndohayhúi iñexpiasiõ ha irredensiõ puʼaka.\n\n21 Ái koʼãvagui, oĩgui ñemano poguýpe, añaretã, ha peteĩ jehasaʼasy opaveʼỹva. Che añeʼẽ kyhyjeʼỹme; Tupã heʼíkuri chéve. Pehendu koʼã ñeʼẽ, ha peneñeʼẽrendu hese, térã otestifikáta pende rehe Cristo trivunal renondépe.\n\n22 Ha péina ápe opavave mitã michĩ oikove Cristo-pe, ha avei opa umi oĩva leiʼỹre. Pe rredensiõ puʼaka ombaʼapógui opavave umi ileiʼỹvare; upévare upe noñekondenáiva, térã ndaipóriva mbaʼeveichagua kondenasiõ guýpe, ndaikatúi oñearrepenti; ha upévape g̃uarã ñemongarai ndahaʼéi mbaʼeve—\n\n23 Ha katu haʼe peteĩ ñembohory Tupã renondépe, Cristo poriahuvereko, ha Ijespíritu Marangatu puʼaka ñenega, ha jerovia ñemoĩ tembiapo manombyrépe.\n\n24 Péina ápe, che raʼy, koʼã mbaʼe ndaupeichaivaʼerã; pe arrepentimiénto haʼégui umi oĩva kondenasiõ guýpe g̃uarã ha peteĩ léi ojejapyharavaʼekue ñeʼẽngái guýpe g̃uarã.\n\n25 Arrepentimiénto roky ñepyrũ niko haʼe ñemongarai; ha ñemongarai ou jerovia rupi okumpli hag̃ua tembiapoukapykuéra; ha tembiapoukapykuéra ñekumpli ogueru angaipa jora;\n\n26 Ha angaipa jora ogueru tekomarangatu ha korasõ mirĩ; ha pe tekomarangatu ha korasõ mirĩ rupi ou pe Espíritu Santo ñemog̃uahẽ, haʼéva Angapyhyhára oporomyenyhẽva ñehaʼarõ ha mborayhu porãgui, mborayhu opytáva ojejesarekóramo ñemboʼépe, ou peve ipaha, opa imarangatúva oikotahápe Tupã ndive.\n\n27 Péina ápe, che raʼy, che ahai jeýta ndéve nasẽpyʼaéiramo lamanita-kuéra rehe. Péina ápe, ko tetã orgúllo, térã nefita-kuéra tavayguakuéra, haʼékuri iñehundi apoha oñearrepentiʼỹramo hikuái.\n\n28 Eñemboʼe hesekuéra che raʼy, ou hag̃ua chupekuéra arrepentimiénto. Ha katu péina ápe, akyhyje pe Espíritu noñorairõvéimaramo g̃uarã hendivekuéra; ha ko tetã pehẽnguépe oñehaʼã avei hikuái ohundi opa autorida ha puʼaka oúva Tupãgui; ha onega hína hikuái pe Espíritu Santo.\n\n29 Ha orrechasa rire hikuái tuichaite jeikuaa, che raʼy, pyaʼe omanovaʼerã hikuái, oñekumpli hag̃ua profesiakuéra heʼivaʼekue umi proféta, ha umi ñande Salvador ñeʼẽ.\n\n30 Maitei, che raʼy, ahai jey peve ndéve, térã rohecha jey peve.\n\n", "moro 9": "Mokõiha Mormón kuatiañeʼẽ, itaʼýra Moroni-pe.\n\nOike ñembyaty 9.\n\n[center][font_size=26]Ñembyaty 9[/font_size][/center]\n\n[i]Nefita ha lamanita-kuéra hekokyʼa ha hekovai—Ojotortura ha ojojuka hikuái. Mormón ojerure Tupã grásia ha mborayhu opyta hag̃ua Moroni ndive tapiaite peve. 401–421 ary rupi Cristo rire.[/i]\n\n1 Che raʼy ahayhuetéva, ahai jey ndéve reikuaa hag̃ua aikoveha gueteri; ha katu ahai michĩmi pe ivaívagui.\n\n2 Ha péina ápe, che aguerekókuri ñorairõ mbarete lamanita-kuéra ndive, ha upévape ndaorepuʼakái hesekuéra; ha Arqueanto hoʼákuri kysepukúpe, ha avei Luram ha Emrom; heẽ, ha rohundíkuri heta ore kuimbaʼe ojeiporavopyréva.\n\n3 Ha koʼág̃a péina ápe, che raʼy, akyhyje lamanita-kuéra ohunditaha ko tavayguakuérape; noñearrepentírigui hikuái, ha Satana omokyreʼỹ meme chupekuéra pochýpe peteĩva ambue rehe.\n\n4 Péina ápe, che ambaʼapo meme hína hesekuéra; ha añeʼẽ hatã jave chupekuéra Tupã ñeʼẽ oryrýi ha ipochy hikuái chendive; ha ndaiporúiramo mbarete omohatã hikuái ikorasõ upe ñeʼẽ rehe; upévare, akyhyje Ñandejára Espíritu noñorairõveimaha hendivekuéra.\n\n5 Tuichaitereígui ipochy haʼetévaicha chéve ndokyhyjéi hikuái ñemanógui; ha ndojoayhuvéima hikuái, ha ijyʼuhéi meme hikuái tuguy ha vengánsagui.\n\n6 Ha koʼág̃a, che raʼy ahayhuetéva, jepeve oñemohatã hikuái, ñambaʼapo jesarekópe; nañambaʼapovéiramo, jaʼáta kondenasiõme; jaguerekógui peteĩ tembiapo jajapovaʼerã ñaime aja ko tete yvýgui ojejapopyrévape, ñandepuʼaka hag̃ua opa tekojoja rayhuʼỹha rehe, ha ñameʼẽ hag̃ua pytuʼu ñane angakuérape Tupã rréinope.\n\n7 Ha koʼág̃a ahaiʼimi ko tavayguakuéra jehasaʼasýre. Mbaʼe ojeʼe haguéicha chéve Amorón rupi, péina ápe, lamanita-kuéra oguereko heta prisionéro, ojagarravaʼekue hikuái tórre Sherrizah-gui; ha oĩ ijapytepekuéra kuimbaʼe, kuña, ha mitã.\n\n8 Ha koʼã kuña ha mitãnguéra ména ha tuvakuérape ojukákuri hikuái; ha omongaru hikuái kuñanguérape iména roʼópe, ha mitãnguérape ituvakuéra roʼópe; ha nomboyʼúi chupekuéra, ndahaʼéiramo michĩmínte.\n\n9 Ha jepeve ko tuichaite lamanita-kuéra rembiapovai, ndohasái ore tavayguakuéra Moriantón-guápe. Ha péina ápe, ojagarrákuri heta lamanita-kuéra rajy prisionéraramo; ha oipeʼa rire chuguikuéra hepyve ha iporãvéva opa mbaʼégui haʼéva tekopotĩ ha tekomarãʼỹ—\n\n10 Ha ojapo rire upéva ojuka chupekuéra, ivaiveháicha, otorturávo hetekuéra omano meve; ha ojapo rire upéva, hoʼu hikuái hetekuéra mymba saitéicha, ikorasõ atãgui; ha ojapo hikuái ohechauka hag̃ua kyhyjeʼỹ.\n\n11 O che raʼy ahayhuetéva, mbaʼéicha piko peteĩ tavayguakuéra kóichagua, oĩva tekoaranduʼỹre—\n\n12 (Ha ohasántekuri mbovymi ary, haʼehague peteĩ tavayguakuéra hory ha iñarandúva).\n\n13 Ha katu O che raʼy, mbaʼéicha piko kóichagua tavayguakuéra horýva hetaiete mbaʼekyʼápe—\n\n14 Mbaʼéicha piko ikatu ñahaʼarõ Tupã ojoko ipo huísiope ñande rehe?\n\n15 Péina ápe, che korasõ heʼiʼasy: Ái ko tavayguakuéragui. Eju huísio reheve, O Tupã, ha eñomi iñangaipakuéra, ha hekoñaña, ha hekokyʼakuéra nde rova renondégui!\n\n16 Ha avei, che raʼy, oĩ heta imenaveʼỹmava ha imembykuéra opytavaʼekue Sherrizah-pe; ha tembiʼu pehẽngue lamanita-kuéra ndoguerahaivaʼekue, péina ápe, Zenefi ehérsito ojagarrákuri, ha ohejákuri chupekuéra oikorei hag̃ua ikatu hag̃uáme ojuhu tembiʼu; ha heta ig̃uaig̃uíva ipyʼamano tapére ha omano.\n\n17 Ha pe ehérsito oĩva chendive ikangy; ha lamanita-kuéra ehérsito chemopaʼũ Sherriza-gui; ha opa ohasavaʼekue Aarón ehérsitope hoʼákuri iñeinupãvaikuéra guýpe.\n\n18 O ko che tavayguakuéra ñeimevai! Ndoguerekói hikuái ni orden ni poriahuvereko. Péina ápe, che peteĩ kuimbaʼénte, ha aguereko mbarete oguerekóva peteĩ kuimbaʼénte, ha ndaikatuvéima amombaʼapo che rembiapoukapykuéra.\n\n19 Ha haʼekuéra oñemombarete ijeikovaípe; ha iñañaiterei avei, ndohejareíri avavépe, ni imitã, ni itujávape; ha hory hikuái opa mbaʼépe ha katu pe iporãvape nahániri; ha ñane kuñanguéra ha ñande raʼykuéra jehasaʼasy opa ko yvy ape ári tuichave opa mbaʼégui; heẽ, kũ ndaikatúiva heʼi, ni ndaikatúiva ojehai.\n\n20 Ha koʼág̃a che raʼy, nañeʼẽvéima ko mbaʼe vaietére. Péina ápe, nde reikuaa ko tavayguakuéra rekoñaña; reikuaa ndoguerekoiha hikuái tekoporã, ha noñanduvéima; ha hekoñañakuéra tuichave lamanita-kuéragui.\n\n21 Péina ápe, che raʼy, ndaikatúi añeʼẽporã hesekuéra Tupãme ani haʼe chepyʼajopy mbaʼe.\n\n22 Ha katu péina ápe, che raʼy, romeʼẽ Tupãme, ha ajerovia Cristo-re rejesalvataha; ha ajerure Tupãme tosalva nde rekove, haʼe hag̃ua testígo ko tavayguakuéra oujey vove hendápe, térã oñehundipaite vove; che aikuaágui omanovaʼerãha noñearrepentíriramo hikuái ha oujey hendápe.\n\n23 Ha omanóramo hikuái haʼéta jaredita-kuéraicha, ikorasõ atã rupi, ohekávo tuguy ha vengánsa.\n\n24 Ha omanóramo hikuái, jaikuaa heta ñande joykeʼykuéra ohasahague lamanita-kuéra ndive, ha hetave ohasataha avei hendivekuéra; upévare, ehaína michĩmi, rejesalváramo ha che amano ha ndorohechavéiramo; ha katu ajerovia pyaʼe rohechajeytaha; aguerekógui kuatiajehaipyre imarangatúva ameʼẽséva ndéve.\n\n25 Che raʼy, ejeroviareko Cristo-re; ha umi mbaʼe ahaivaʼekue ani ndepyʼapy, ndereity hag̃ua ñemano meve; ha katu Cristo tanembovyʼa, ha ijehasaʼasy ha iñemano, ha hete jehechauka ñande rukuérape, ha iporiahuvereko ha ipyʼaporã, ha iverapy ñehaʼarõ ha tekove opaveʼỹva, topytuʼu ne apytuʼũme tapiaite.\n\n26 Ha Tupã pe Túva grásia, ijapykajegua oĩva yvate yvágape, ha Ñandejára Jesucristo, oguapýva ipuʼaka akatúape, opa mbaʼe oñemoĩ meve ypoguýpe, toho ha topyta nendive tapiaite g̃uarã. Amén.\n\n", "moro 10": "[center][font_size=26]Ñembyaty 10[/font_size][/center]\n\n[i]Ojehupyty peteĩ testimónio Mormón Kuatiañeʼẽgui Espíritu Santo puʼaka rupive—Umi don Espíritu reheguáva oñemeʼẽ ijeroviarekóvape—Umi don espíritu reheguáva tapiaite oho jerovia ndive—Moroni ñeʼẽnguéra oñeʼẽ yvytimbo guive—Peju Cristo rendápe, peñemoĩporãmba ipype, ha pemomarangatu pene ánga. 421 ary rupi Cristo rire.[/i]\n\n1 Koʼág̃a che Moroni, ahaiʼimi chéve iporãháicha; ha ahai che joykeʼykuéra lamanita-kuérape; ha aipota oikuaa hikuái ohasamahague cuatrocientos veinte ary oñemeʼẽ rire pe techaukaha Cristo jeju rehegua.\n\n2 Ha asella koʼã kuatiajehaipyre, haʼe rire peẽme ñeʼẽʼimi jerure rupi.\n\n3 Péina ápe, che haʼese peẽme pemoñeʼẽ vove koʼã mbaʼe, Tupã arandúpe iporãramo pemoñeʼẽ, penemanduʼa hag̃ua Ñandejára iporiahuverekoitehague yvypóra raʼykuéra ndive, ára Adán ojejapo guive pehupyty peve peẽ koʼã mbaʼe, ha tapejepyʼamongeta koʼãvare pene korasõme.\n\n4 Ha pehupyty vove koʼã mbaʼe, che haʼese peẽme peporandu hag̃ua Tupã, pe Túva Ijapyraʼỹvape, Cristo rérape, añeteguápa koʼã mbaʼe; ha pejeruréramo korasõ añetépe, peipotáramo añetehápe, peguerekóvo jerovia Cristo rehe, haʼe ohechaukáta peẽme koʼãva añeteguaha, Espíritu Santo puʼaka rupive.\n\n5 Ha Espíritu Santo puʼaka rupive ikatúta peikuaa añetegua opa mbaʼe rehegua.\n\n6 Ha oimeraẽ mbaʼe iporãva ijoja ha añetegua; upévare, mbaʼeve iporãva nonegái pe Cristo-pe, ha katu oikuaauka haʼe oikoveha.\n\n7 Ha Espíritu Santo puʼaka rupive, ikatu peikuaa haʼe oikoveha; upévare haʼese peẽme ani hag̃ua penega Tupã puʼaka; haʼe ombaʼapógui puʼaka rupive, yvypóra raʼykuéra ojeroviaháicha, peteĩcha ko árape, koʼẽrõ, ha tapiaite g̃uarã.\n\n8 Ha avei haʼe peẽme, che joykeʼykuéra, ani hag̃ua penega Tupã don, hetágui, ha oúgui Tupãitégui voi. Ha oĩ heta tape oñemeʼẽháicha koʼã don; ha katu peteĩnte pe Tupã ojapopáva opa mbaʼépe; ha oñemeʼẽ yvyporakuérape iñeimeporãrã Tupã Espíritu jehechauka rupi.\n\n9 Ha péina ápe, peteĩme oñemeʼẽ Tupã Espíritu rupi, omboʼe hag̃ua pe arandu ñeʼẽ;\n\n10 Ha ambuépe, omboʼe hag̃ua ñeʼẽ jeikuaa rehegua upe Espíritu rupive;\n\n11 Ha ambuépe, peteĩ jerovia tuichaitereíva; ha ambuépe, don oporomonguera hag̃ua upe Espíritu rupi;\n\n12 Ha avei ambuépe, ojapo hag̃ua milágro imbaretéva;\n\n13 Ha avei ambuépe, oprofetisa hag̃ua opa mbaʼére;\n\n14 Ha avei ambuépe, ohecha hag̃ua ángel ha espiritukuéra oporoministráva.\n\n15 Ha avei, ambuépe; opáichagua ñeʼẽ;\n\n16 Ha avei, ambuépe, ñeʼẽnguéra ñemyesakã ha opáichagua ñeʼẽ.\n\n17 Ha opa koʼã don ou Cristo Espíritu rupi; ha ou opavave yvypórape, peteĩ teĩme, haʼe oipotaháicha.\n\n18 Ha haʼese peẽme che joykeʼykuéra ahayhuetéva, penemanduʼa hag̃ua opa mbaʼe porã ouha Cristo-gui.\n\n19 Ha ajerurese peẽme, che joykeʼykuéra ahayhuetéva, penemanduʼa hag̃ua haʼe peteĩnteha kuehe, ko árape, ha tapiaite, ha opa koʼã don añeʼẽhague, espíritu reheguáva, arakaʼeve ndopamoʼãiha, jepe oĩ meve yvóra, ndahaʼéiramo yvypóra raʼykuéra jegueroviaʼỹrente.\n\n20 Upévare, oĩvaʼerã jerovia; ha oĩtaramo jerovia oĩvaʼerã avei ñehaʼarõ; ha oĩtaramo ñehaʼarõ oĩvaʼerã avei karida.\n\n21 Ha peguerekoʼỹramo karida ndaikatumoʼãi pejesalva Tupã rréinope; ni ndapejesalvamoʼãi Tupã rréinope ndapeguerekóiramo jerovia; ni ndapeguerekóiramo ñehaʼarõ.\n\n22 Ha ndapeguerekóiramo ñehaʼarõ peiméta pyʼatarovápe; ha pyʼatarova ou tembiapovai rupi.\n\n23 Ha Cristo añetehápe heʼivaʼekue ñande rukuérape: Peguerekóramo jerovia ikatúta pejapo opa mbaʼe che aikotevẽva.\n\n24 Ha koʼág̃a añeʼẽ opa yvy pahápe—og̃uahẽramo ára oñembopaha vove pende apytépe umi Tupã don ha puʼaka, haʼéta jegueroviaʼỹ rupi.\n\n25 Ha ái yvypóra raʼykuéragui oikóramo upéva; ndaiporimoʼãigui pende apytépe ojapóva iporãva, nahániri, ni peteĩ. Oĩramo pende apytépe peteĩ ojapóva iporãva, haʼe ombaʼapóta umi Tupã don ha puʼaka rupive.\n\n26 Ha ái umi ombopaháva koʼã mbaʼe ha omano, omanógui iñangaipápe, ha ndaikatúi ojesalva Tupã rréinope; ha che haʼe Cristo ñeʼẽme heʼiháicha; ha ndachejapúi.\n\n27 Ha haʼe peẽme penemanduʼa hag̃ua koʼã mbaʼére; pyaʼe oúgui ára peikuaataha ndachejapuiha, cherechátagui Tupã trivunal renondépe; ha Tupã Ñandejára heʼíta peẽme: Ndaʼéikuri piko peẽme che ñeʼẽ, ojehaivaʼekue ko kuimbaʼére, peteĩ osapukáivaicha omanovaʼekue apytégui, heẽ, jepe peteĩ oñeʼẽramoguáicha yvytimbógui?\n\n28 Che haʼe koʼã mbaʼe oñekumpli hag̃ua umi profesía. Ha péina ápe, oúta Tupã Ijapyraʼỹva jurúgui; ha iñeʼẽ oñehendúta ñemoñareʼatýgui ñemoñareʼatýpe.\n\n29 Ha Tupã ohechaukáta peẽme, pe ahaivaʼekue añeteguaha.\n\n30 Ha haʼese jey peẽme peju hag̃ua Cristo-pe, ha pejejagarra hag̃ua opa don iporãvare, ha ani pepoko don ivaívare, ni mbaʼe ikyʼávare.\n\n31 Epáy, ha epuʼã yvytimbógui, O Jerusalén; heẽ, emonde nde ao porãnguéra, O Sión membykuña; ha emombarete nde estakakuéra ha eipyso ne sã tapiaite peve, anivéma hag̃ua reñemoapañuãi, ha oñekumpli hag̃ua konvénio ojapovaʼekue ndéve Túva Ijapyraʼỹva, O Israel róga.\n\n32 Heẽ, peju Cristo-pe ha penerekoporãmbaite ipype, ha ani pejapo mbaʼevéichagua mbaʼevai; ha ndapejapóiramo mbaʼeve ivaíva, ha pehayhúramo Tupãme opa pene ánga, apytuʼũ, ha mbarete reheve, upéicharamo iporãntema igrásia peẽme g̃uarã, igrásia rupi penerekoporãmbaite hag̃ua Cristo-pe; ha Tupã grásia rupi penerekoporãmbaitéramo Cristo-pe, mbaʼevéicharamo ndaikatumoʼãi penega Tupã puʼaka.\n\n33 Ha avei, Tupã grásia rupive penerekoporãmbaitéramo Cristo-pe, ha napenegái ipuʼaka, upéicharamo peñemomarangatu Cristo-pe Tupã grásia rupi, Cristo ruguy ñeñohẽ rupive, oĩva Túva konvéniope pene angaipa jorarã, penemarangatu hag̃ua, maraʼỹme.\n\n34 Ha koʼág̃a pomomaitei opavavépe. Pyaʼe aháta apytuʼu Tupã paraísope, che Espíritu ha che rete oñembyaty jey peve, ha ajegueraha yvate arapytúre, pojuhu hag̃ua pe Jehová tuichaitéva trivunal porãite renondépe, pe Hue Ijapyraʼỹva umi oikovéva ha omanovaʼekue ári. Amén.\n\nIpaha\n\n"}